[{
    "title": "第一卷 佛说大集会正法经",
    "author": "施护法师 译",
    "html": "<div class=\"B1_text\"><p>第一卷 佛说大集会<a href=\"/remen/zhengfa.html\" class=\"keylink\" target=\"_blank\">正法</a>经</p><p>如是我闻。一时佛在王舍城鹫峰山中。与大苾刍众万二千人俱。尊者阿惹憍陈如。尊者摩诃目干连。尊者<a href=\"/remen/shelizi.html\" class=\"keylink\" target=\"_blank\">舍利子</a>。尊者摩诃迦葉。尊者思胜。尊者罗睺罗。尊者善容。尊者贤护。尊者贤吉祥。尊者月吉祥。尊者大势至。尊者满慈子。尊者善吉。尊者哩嚩谛。尊者栴檀军。如是等皆大阿罗汉。是时有菩萨摩诃萨。其名曰慈氏菩萨摩诃萨。普勇菩萨摩诃萨。童子吉祥菩萨摩诃萨。童子住菩萨摩诃萨。童子贤菩萨摩诃萨。无所减菩萨摩诃萨。妙吉祥菩萨摩诃萨。普贤菩萨摩诃萨。善现菩萨摩诃萨。金刚军菩萨摩诃萨。药王军菩萨摩诃萨。如是等六万二千菩萨摩诃萨众。复有最胜树王天子。贤天子。善贤天子。法爱天子。栴檀藏天子。香住天子。栴檀香天子。如是等一万二千天子众。复有妙身天女。极信天女。<a href=\"/remen/zizai.html\" class=\"keylink\" target=\"_blank\">自在</a>主天女。吉祥目天女。世吉祥天女。大世主天女。大力天女。妙臂天女。如是等八千天女众。复有优钵罗龙王。伊罗钵怛啰龙王。底民誐隶龙王。胜器龙王。最上器龙王。妙喜龙王。妙枝龙王。象头龙王。如是等八千龙王众俱来集会。到佛所已咸各头面礼<a href=\"/remen/shizun.html\" class=\"keylink\" target=\"_blank\">世尊</a>足。右绕三匝退坐一面。是时世尊默然而住。</p><p>尔时会中有菩萨摩诃萨。名曰普勇。即从座起偏袒右肩。右膝着地合掌恭敬。而白佛言。世尊。此会菩萨及诸声闻<a href=\"/remen/tianren.html\" class=\"keylink\" target=\"_blank\">天人</a>众等悉皆来集。乐欲听佛宣说妙法。此诸大众咸一谛观如来应供正等正觉殊善色相。乐入<a href=\"/remen/fofa.html\" class=\"keylink\" target=\"_blank\">佛法</a>。以乐法心观佛相故。久修习者即能远离一切障染。初修习者即发无上修善法心。不复暂起诸不善想。作是白已。</p><p>尔时佛告普勇菩萨言。我有正法名大集会。于阎浮提广大流布。若有<a href=\"/remen/zhongsheng.html\" class=\"keylink\" target=\"_blank\">众生</a>暂得闻者。是人设有五逆重罪皆得销灭。不复退转于阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。普勇。于汝意云何。汝谓是人得闻法者。所获福聚与一佛等。普勇菩萨白佛言。如是世尊。佛言。普勇。汝莫作是见。作是见者非真实见。普勇菩萨复白佛言。世尊。当云何见。即知是人真实福聚。佛言。普勇。彼闻法者所获福聚。与殑伽沙数量如来应供正等正觉所有福聚等无有异。又复普勇。若有闻是正法者。一切皆住不退转地。即得一切如来常所观察。一切如来常现在前。降伏魔军<a href=\"/remen/yuanman.html\" class=\"keylink\" target=\"_blank\">圆满</a>善法。是人即能于生灭理皆悉了知。一切皆得成就阿耨多罗三藐三菩提。尔时会中诸菩萨众。从座而起俱白佛言。世尊。如一佛福聚其量几何。佛言。诸善男子。汝等谛听。一佛福聚所有数量。譬如有人竭大海水尽洒阎浮。于此水中唯取一渧。作一殑伽河沙数量。如是一渧而复一渧。穷大海水一一渧成一殑伽河。此一一河满中沙数。尽为菩萨皆住十地。彼诸菩萨所有福聚宁为多不。诸菩萨众俱白佛言。甚多世尊。佛言。诸善男子。一佛福聚复多于彼。有闻法者转倍是数。又复诸善男子。若有众生于后末世。闻是正法生信解心。所获福聚转增于彼。无量无边不可称计。</p><p>尔时普勇菩萨复从座起而白佛言。世尊。诸有众生乐求法者。当云何求。佛言。普勇。诸求法者略有二种。一者于一切众生起平等心。二者如所闻法为众生说。普勇菩萨白佛言。世尊。如所闻法。又复云何为众生说。佛言。普勇。亦有二种。一者以所闻法<a href=\"/remen/huixiang.html\" class=\"keylink\" target=\"_blank\">回向</a>菩提。二者于大乘法爱乐趣求。而复长时心无懈退。若能如是为众生说。是得名为真求法者。</p><p>尔时会中诸天子天女众。各从座起住立佛前。合掌向佛而白佛言。世尊。我等深心乐求正法。如佛世尊大慈大悲。能满一切众生心愿。愿为我等广分别说。</p><p>尔时世尊。即于会中。放大希有净妙光明。普照大众。是时普勇菩萨白佛言。世尊。以何<a href=\"/remen/yinyuan1.html\" class=\"keylink\" target=\"_blank\">因缘</a>放是光明。佛告普勇菩萨言。汝今当知。今此会中有发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>者。于佛世尊生难遭想。尊重恭敬劝请<a href=\"/remen/shuofa.html\" class=\"keylink\" target=\"_blank\">说法</a>。以是因缘放斯光明。普勇菩萨复白佛言。世尊。诸有众生发阿耨多罗三藐三菩提心者。云何修习而能成就。佛言。善哉善哉。汝大勇猛。于大众中能以此义问佛世尊。利益一切疾<a href=\"/remen/chengfo.html\" class=\"keylink\" target=\"_blank\">成佛</a>道。汝今亦能以此善根成就阿耨多罗三藐三菩提。如汝所问。今为汝说。汝当谛听。我念往昔过阿僧祇劫。有佛出世。号宝吉祥如来应供正等正觉明行足善逝<a href=\"/remen/shijian.html\" class=\"keylink\" target=\"_blank\">世间</a>解无上士调御丈夫天人师佛世尊。我于彼时为摩拏嚩迦。令诸众生安住佛智。忽于一时见一鹿王受诸苦恼。我于是时窃作是念。云何当能代此鹿王而受诸苦。复自思惟。一切众生轮转<a href=\"/remen/sanjie.html\" class=\"keylink\" target=\"_blank\">三界</a>未离苦者皆亦如是。即发愿言。愿我当来得成佛已。一切众生离诸苦恼。生我佛刹安住佛智。普勇。我以如是善根大愿力故。即得阿耨多罗三藐三菩提。</p><p>尔时普勇菩萨闻是说已复白佛言。世尊。彼佛世时众生寿量其数几何。佛言。众生寿量满八十劫。普勇菩萨又复问言。以何劫量而登彼寿。佛言普勇。彼劫量者。譬如有人造一大城。广十二由旬。高三由旬。于彼城中置以胡麻悉皆充满。忽有一人百年一来。取一胡麻而掷于外。如是一来一掷。乃至胡麻掷尽城亦破坏。此劫数量亦复未尽。又复譬如有一大山。广二十五由旬。高十二由旬。有长寿天。百年一来一坐其上。以憍尸迦衣拂其山石。如是一来一拂。乃至彼山拂尽。其劫数量亦复未尽。普勇。如是名为劫量。是时普勇菩萨又白佛言。世尊。若人以一善根回向菩提获大福聚。得<a href=\"/remen/shouming.html\" class=\"keylink\" target=\"_blank\">寿命</a>八十劫。何况有人于佛深妙法中广大修习。其所得福不可称计。佛言普勇。若有众生得闻是大集会正法者。所获寿命。八万四千劫。何况更能于此正法书写读诵。彼获福聚转倍于前不可等比。又复普勇。若人闻此正法。起净<a href=\"/remen/xinxing1.html\" class=\"keylink\" target=\"_blank\">信心</a>恭敬尊重。是人九十五劫得<a href=\"/remen/suming.html\" class=\"keylink\" target=\"_blank\">宿命</a>智。六万劫为转轮王。为一切人之所尊重悉皆爱敬。不为刀杖毒药所能侵害。临命终时有九十五俱胝佛。面现其前安慰彼人。作是告言。勿生怖畏。汝先已闻大集会正法有大福聚。是时彼九十五俱胝佛。皆为授记。一一来生我佛刹中。何况以此正法。令尽有情界。广大流布皆悉得闻。普勇菩萨复白佛言。世尊。我今于此大集会正法。乐欲听受心无厌足。佛言。善哉善哉。非唯汝心乐法无厌。我于此法喜大宣说。亦复无厌。何况诸凡夫类。于此正法起厌足心。又复普勇。若有善男子善女人。于此正法深生信乐。是人于千劫中不坏正信。五千劫中不堕恶趣。万二千劫中远离愚痴。八千劫中不生边地。二万劫中勇猛<a href=\"/remen/bushi.html\" class=\"keylink\" target=\"_blank\">布施</a>。二万五千劫中常生天界。二万五千劫中常行梵行。四万劫中远离眷属之所痴缚。不为<a href=\"/remen/fannao.html\" class=\"keylink\" target=\"_blank\">烦恼</a>所能昏蔽。五万劫中<a href=\"/remen/shouchi.html\" class=\"keylink\" target=\"_blank\">受持</a>正法。六万五千劫中安住<a href=\"/remen/zhengnian.html\" class=\"keylink\" target=\"_blank\">正念</a>。普勇。彼善男子善女人。更不复起作罪业心。一切魔怨不能侵害。在在所生不处胎藏。又复有人于此正法听受读诵。是人八万劫中。得闻持具足。于千劫中离<a href=\"/remen/shasheng.html\" class=\"keylink\" target=\"_blank\">杀生</a>业。九万九千劫中离<a href=\"/remen/wangyu.html\" class=\"keylink\" target=\"_blank\">妄语</a>业。一万三千劫中离两舌业。普勇当知。以是事故。此大正法不可得遇。至于名字亦不可得闻。</p><p>尔时普勇菩萨摩诃萨。益加恭敬右膝着地。礼世尊足前白佛言。世尊。若有人。于此正法生轻谤者。是人得几所罪。佛言甚多。普勇菩萨复白佛言。彼所获罪其数几何。佛言普勇。若人于十二殑伽沙数诸佛所。起大恶心其罪尚轻。若于是正法起轻谤心者。其所获罪甚多于彼。何以故。普勇。若人于彼正法起轻谤者。是即发起破大乘心。以烦恼火而自焚烧。普勇菩萨复白佛言。世尊。一切众生业习所缠。轮转<a href=\"/remen/shengsi.html\" class=\"keylink\" target=\"_blank\">生死</a>不能<a href=\"/remen/jietuo.html\" class=\"keylink\" target=\"_blank\">解脱</a>。佛言普勇。如是如是。譬如有人自断其头。时有一人持以良药。所谓摩叱迦良药。虞尼那嚩良药。竭哩多嚩良药。带梨那嚩良药。如是等良药涂所断头。普勇。于汝意云何。汝谓是人还活其命不。普勇菩萨白佛言。不也世尊。是人虽涂良药其何能活。普勇彼轮转者亦复如是。</p><p>复次普勇。譬如一时有二丈夫。各持利刀互欲害命。以力相敌故俱不能害。唯致疮损苦痛亦甚。时忽有人持以良药。为涂其上其疮即愈。彼二丈夫既得愈已。忆念往苦互相谓言。我等从今不复更起相杀害心。普勇。诸有智者亦复如是。虽复造业即能追悔。而于正法不生弃背。如是渐能趣向一切离生死法。</p><p>复次普勇。如世间人舍寿报已。虽有父母忧恼啼泣。而更不能为依为怙。彼凡夫类不能自利。亦不利他。不造善业亦复如是。临命终时无所依怙。略有二种。一者自造诸不善业。复劝他作。二者于佛正法起轻谤心。普勇菩萨复白佛言。世尊。若有于佛正法生轻谤心者。是人命终当堕何处。佛言普勇。彼谤法者命终已后。当堕<a href=\"/remen/diyu.html\" class=\"keylink\" target=\"_blank\">地狱</a>受大苦恼。所谓大可怖地狱。众合地狱。炎热地狱。极炎热地狱。黑绳地狱。阿鼻地狱。噜摩诃哩沙地狱。呼呼尾地狱。如是等八大地狱中。一一地狱受一劫苦。普勇菩萨复白佛言。甚苦世尊。我今于此不忍听闻。尔时世尊。即为普勇菩萨。说伽陀曰。</p><p>我所说地狱汝怖不忍闻</p><p>彼地狱苦恼众生业自造</p><p>若作诸善业定获安乐果</p><p>作诸不善者必得苦恼报</p><p>生苦与死苦忧苦等缠缚</p><p>不造诸乐因愚人常苦恼</p><p>智者得安乐信乐大乘法</p><p><a href=\"/remen/nianfo.html\" class=\"keylink\" target=\"_blank\">念佛</a>最上智永不堕恶趣</p><p>普勇汝当知前前世业感</p><p>少种一善因定获广大果</p><p>如世种增长百谷皆无失</p><p>善因生佛刹获果亦如是</p><p>智者修善法远离诸苦因</p><p>彼成众德本获最上安乐</p><p>若能平等施善法一毫量</p><p>于八万劫中获广大<a href=\"/remen/caifu.html\" class=\"keylink\" target=\"_blank\">财富</a></p><p>在在所生处常念行布施</p><p>以施<a href=\"/remen/sanbao.html\" class=\"keylink\" target=\"_blank\">三宝</a>故展转报无尽</p><p>尔时普勇菩萨。闻佛说是伽陀已。即白佛言。世尊。云何于此大集会正法。乃能了知而得听受。佛言普勇。若人于十二殑伽沙数如来应供正等正觉所圆满善根。即得听闻此大集会正法。普勇菩萨复白佛言。世尊。云何能得如是善根圆满。佛言普勇。若能于一切如来平等知见。是即善根圆满。普勇复言。云何能于一切如来平等知见。佛言若于法师尊重恭敬。是即能于一切如来平等知见。普勇又言。而复云何于法师尊重恭敬。佛言若人于出世道发趣向心。是即于法师所尊重恭敬。普勇。如是等皆能圆满善根。</p><p>佛言普勇。此大集会正法。有大<a href=\"/remen/gongde.html\" class=\"keylink\" target=\"_blank\">功德</a>利益一切。若人能听受书写读诵者。是人获大福聚不可称计。普勇。正使四方一一方。各有十二殑伽沙数如来应供正等正觉。皆住十二劫。说此大集会正法。听受功德而不能尽。又复四方各有如上殑伽沙数如来应供正等正觉。皆住如上劫。说此书写功德。亦不能尽。又复四方各有如上殑伽沙数如来应供正等正觉。皆住如上劫。说此读诵功德。亦复不尽。普勇菩萨白佛言。世尊。愿佛略说读诵福聚其数几何。尔时世尊。即说伽陀曰。</p><p>若人能读诵一四句偈者</p><p>彼所获福聚与彼八十四</p><p>殑伽沙数佛福聚等无异</p><p>何况能一心安住于正法</p><p>彼福聚无尽诸佛出于世</p><p>宣说无边法而实难得值</p><p>尔时有十八俱胝尼乾陀众。来诣佛所咸入会中。各坐一面作如是言。瞿昙。我等胜汝。如是三复皆作是言。我等胜汝。</p><p>是时佛告诸尼乾陀众言。唯佛如来得真胜名。于一切处无能胜者。尼乾陀言。汝一瞿昙云何得胜。佛言。若汝尼乾陀定计胜者。是颠倒见非真实见。汝等以何为胜恣汝等说。是时尼乾陀众。咸一默然互窃相视。佛言汝等当知。唯佛世尊。于一切众生。若已入佛慧。若未入佛慧。利根钝根咸使得度。平等利益无有差别。是可名为无能胜者。汝善思惟。于自身心诸苦所逼尚不能知。云何而能于此称胜。我今示汝诸佛微妙广大正法。诸尼乾陀众闻佛是言已。忽大嗔恚生不信心。是时帝释天主。居善法堂以天眼见。即持金刚杵来入会中。而欲破坏诸尼乾陀众。咸皆惊怖生大忧恼啼泣良久。即时世尊。于大众中隐身不现。诸尼乾陀众。于佛世尊方生瞻仰。忽不见佛转增忧苦。即说伽陀曰。</p><p>譬如人独处空寂旷野中</p><p>无父复无母恐畏无救者</p><p>如江河无水游鱼无所依</p><p>树木皆摧折飞禽无所止</p><p>我等今怖畏苦恼亦如是</p><p>不见佛世尊谁为救护者</p><p>是时诸尼乾陀众。说是伽陀已欲从座起。彼二膝轮适按地时。其所按地忽发大声。普震一切人天大众。诸尼乾陀咸作是念。如来最胜二足尊者。唯愿慈悲救度我等。</p><p>尔时世尊。即时现身还复本座。告普勇菩萨言。汝可为诸尼乾陀众说法化度。普勇菩萨白佛言。不也世尊。譬如须弥山王殊妙高显。有小黑山而居其侧。云何可言相与等比。今佛世尊居大众中。遣我说法亦复如是。佛言止止。善男子。如来方便善巧。于十方世界随所说者。皆是如来慈悲愿力之所建立。此诸尼乾陀等欣乐于我。我当为说无上法要。普勇。汝今可往十方世界。亲近诸佛宣扬法化。普勇菩萨白佛言。世尊。我<a href=\"/remen/shentong.html\" class=\"keylink\" target=\"_blank\">神通</a>力而甚微小。非佛大慈假我神力终不能行。佛言普勇。汝今以自通力及佛神力如是可往。普勇菩萨承佛圣旨。即从座起绕佛三匝。忽于会中隐身不现。尔时世尊。告诸尼乾陀众言。汝等当知。所谓生为大苦。由生苦故起诸怖畏。谓生有病怖。有病怖故而有老怖。有老怖故即有死怖。生何缘怖。谓为众苦之所逼故。以生为因即有诸怖。生法若无怖从何起。由是即有啰惹难怖。陬啰难怖。恶毒难怖。火难怖。水难怖。风难怖。乃至雷雹等难怖。及自作诸不善业怖。如是等怖因生而有。若了生法即离诸怖。是时世尊。为诸尼乾陀众。略说是怖畏法已。时诸尼乾陀众。廓然开悟悔过自责。俱白佛言。世尊。我等愚痴起不<a href=\"/remen/zhengjian.html\" class=\"keylink\" target=\"_blank\">正见</a>。背真实道违佛正法深为过咎。愿佛慈悲摄受我等。作是言已。时十八俱胝尼乾陀众。俱发阿耨多罗三藐三菩提心。即时为十八俱胝大菩萨众。一一皆得圆满十地。乃以神通力各现种种神变。及现种种身<a href=\"/remen/foshen.html\" class=\"keylink\" target=\"_blank\">佛身</a>菩萨身缘觉身声闻身乃至天人龙神一切趣类等身已。复各自变宝莲华座。等分其半于佛左右。<a href=\"/remen/lifo.html\" class=\"keylink\" target=\"_blank\">礼佛</a>足已。各坐其座。</p></div>"
},{
    "title": "第二卷 佛说大集会正法经",
    "author": "施护法师 译",
    "html": "<div class=\"B1_text\"><p>第二卷 佛说大集会<a href=\"/remen/zhengfa.html\" class=\"keylink\" target=\"_blank\">正法</a>经</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。化诸尼乾陀众已。即以方便善巧善<a href=\"/remen/shuofa.html\" class=\"keylink\" target=\"_blank\">说法</a>。心住三摩呬多。舒金色臂经七昼夜。乃至普勇菩萨游十方世界。广作佛事已来还此土。是时普勇菩萨。从彼莲华上佛刹。譬如力士屈伸臂顷。到于佛前<a href=\"/remen/lifo.html\" class=\"keylink\" target=\"_blank\">礼佛</a>足已。右绕三匝住立一面。是时世尊。出三摩呬多已。普勇菩萨前白佛言。世尊。我承佛旨往彼十方世界。以自<a href=\"/remen/shentong.html\" class=\"keylink\" target=\"_blank\">神通</a>力。过九十九千俱胝佛刹。以佛神通力。又过百千俱胝佛刹。乃至最后。到下方莲华上世界。其中过八千俱胝佛刹。见彼诸佛现大神通。又过九十二千俱胝佛刹。见诸如来现为<a href=\"/remen/zhongsheng.html\" class=\"keylink\" target=\"_blank\">众生</a>说深妙法。又过八十千俱胝佛刹。于一时中见八十千俱胝如来应供正等正觉出现于世。我时于彼一一佛前恭敬<a href=\"/remen/gongyang.html\" class=\"keylink\" target=\"_blank\">供养</a>。又过三十九俱胝佛刹。见三十九千俱胝菩萨摩诃萨同时出现。皆证阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。我即于彼初成道者。如是等如来应供正等正觉所。一一恭敬<a href=\"/remen/libai.html\" class=\"keylink\" target=\"_blank\">礼拜</a>供养已。即复以自神通力隐身不现。又过六十俱胝佛刹。见诸如来一一恭敬。又过百俱胝佛刹。见彼诸佛入般<a href=\"/remen/niepan.html\" class=\"keylink\" target=\"_blank\">涅槃</a>。我时还复。一一于彼恭敬供养。从是复过九十五佛刹。知彼如来皆久灭度。所有正法将欲灭坏。我于是时窃自思惟。此佛正法将欲灭坏深为大苦。作是念已生大悲愍。是时复有欲<a href=\"/remen/sejie.html\" class=\"keylink\" target=\"_blank\">色界</a><a href=\"/remen/tianren.html\" class=\"keylink\" target=\"_blank\">天人</a>龙神夜叉等皆大忧恼。又见其中有一佛刹。彼佛正法久已灭尽。劫火炽然从四面起。乃至大地须弥山王。大海江河一切树木。皆悉已焚无所依止。唯一空界荡然无际。过是刹已即到下方。于一世界见百千俱胝如来。各坐宝莲华座。又见四方亦复如是。彼等诸佛。各各现为一切众生说法化度。世尊。我既到彼佛刹已即作是念。今此佛刹名字何等。彼有一佛而告我言。善男子。今此佛刹名莲华上。我时即问化主世尊其名若何。彼佛答言。名莲<a href=\"/remen/huazang.html\" class=\"keylink\" target=\"_blank\">华藏</a>如来应供正等正觉。我于尔时善皆作礼。一心恭敬作是白言。我今见此百千俱胝那庾多佛。一一皆处宝莲华座。而复不知何者即名莲华藏佛。唯愿示我化主世尊。时彼莲华藏如来于多佛中发是告言。善男子。莲华藏佛即我身是。作是言已。彼诸佛等而各忽然。隐如来身现菩萨相。我当是时唯见化主莲华藏如来。一佛世尊居大众中。相好威神无能胜者。即以头面作礼恭敬。是时彼佛指莲华座而谓我言。善男子。可就此座。我于尔时既就座已即见彼佛。于其左右。复有无量宝莲华座。殊妙<a href=\"/remen/zhuangyan.html\" class=\"keylink\" target=\"_blank\">庄严</a>甚为希有。忽作是念。如是等座云何皆空无能登者。乃问彼佛。而答我言。善男子。如此等座。皆是不可思议。上妙<a href=\"/remen/gongde.html\" class=\"keylink\" target=\"_blank\">功德</a>之所建立。非少善根所能成就。若人于<a href=\"/remen/fofa.html\" class=\"keylink\" target=\"_blank\">佛法</a>分。有未入者。尚不能见。况复能登。我时又问世尊。当种何善根于此等座而乃得升。彼佛答言。善男子。若有人能于此大集会正法暂听受者。以是善根得升此座。何况更能书写读诵常所修习。善男子。汝于过去<a href=\"/remen/wuliangjie.html\" class=\"keylink\" target=\"_blank\">无量劫</a>来。已能<a href=\"/remen/shouchi.html\" class=\"keylink\" target=\"_blank\">受持</a>如是大集会正法。若不以是善根力故。我此佛刹亦未能到。况复得见此座而欲升耶。彼佛作是言已。我即白言。如是如是。世尊。我复又问彼佛。此大集会正法。有几所功德而能生诸善法。</p><p>尔时彼莲华藏如来。亦放希有净妙光明。普照佛会已而谓我言。善男子。汝大菩萨得大势力<a href=\"/remen/zhihui.html\" class=\"keylink\" target=\"_blank\">智慧</a>无碍。能于一切诸佛刹土。为诸众生称扬佛事。汝先已曾问彼<a href=\"/remen/suoposhijie.html\" class=\"keylink\" target=\"_blank\">娑婆世界</a>释迦如来。今以是法还复问我。我当为汝亦分别说。譬如有人于四大洲置以胡麻悉皆充满如是相合都为一聚。是为多不。我即答言。甚多世尊。时彼佛言。假使有人。取一胡麻置于他处。如是从一至一欲知其数。善男子。于汝意云何。是人可能知其数不。我复答言。不也世尊。是人虽竭其力经于多劫。终不能知如是数量。彼佛又言。善男子。此大集会正法。所有福聚亦复如是。非算数譬喻之所能知。正使如上所说数量。一一皆是诸佛如来复经俱胝那庾多劫。称量赞叹此大正法。听受功德亦不能尽。何况有人书写读诵其福甚多。我复又问。若书写者得几所福。愿佛略说。时彼佛言。善男子。譬如三千<a href=\"/remen/daqianshijie.html\" class=\"keylink\" target=\"_blank\">大千世界</a>所有草木<a href=\"/remen/conglin.html\" class=\"keylink\" target=\"_blank\">丛林</a>。尽取断为一指节量。一一量数皆是转轮圣王。又如三千大千世界。所有土石尽碎微尘。一一尘数皆是转轮圣王。如是等所有福聚。若算师等欲知其数。汝谓是人知其数不。我时答言。不也世尊。如是福聚。虽算师等亦不能知。彼佛又言。若有书写此大集会正法者。所获福聚亦复如是。复多于彼。算数譬喻所不能知。但能于此正法书写一字。是人所获福聚已胜于彼。况复有人。于此正法受持一四句偈。是人功德不可称计。一切宝藏常所出现。一切<a href=\"/remen/fannao.html\" class=\"keylink\" target=\"_blank\">烦恼</a>皆得销灭。一切法炬光明普照。一切天魔无能胜者。一切菩萨尽所观察。一切法门皆悉能入。彼佛作是说已。我即白言。世尊。若有众生。能于如是大集会正法修正<a href=\"/remen/xingzhe.html\" class=\"keylink\" target=\"_blank\">行者</a>。乃得名为最上梵行。而彼梵行即如来行。若勤修习无间断者。是人即得百佛如来于昼夜中常现在前。若见如来即入佛刹。入佛刹已。一切法藏皆能了知。我于尔时作是言已。彼莲华藏佛又告我言。善男子。诸佛如来时一出现。若得遇者是亦为难。说此正法复甚为难。得闻持者转复甚难。何以故。若有闻此正法者。是人于六十万六千八十劫中。或得<a href=\"/remen/suming.html\" class=\"keylink\" target=\"_blank\">宿命</a>智。或为转轮王帝释净光天大梵世主等能不坏正信。不堕诸恶趣。不生阿修罗。无刀杖斗诤。又复远离愚痴得大智慧。相好端严犹如诸佛。一一色相等无有异。不为眷属痴恼所缠。常离病苦。常得天眼。不为那誐。不生嗔恚。又常远离一切贫窭。为铜轮王受大快乐。诸根<a href=\"/remen/yuanman.html\" class=\"keylink\" target=\"_blank\">圆满</a>忍辱具足。乃至临命终时。<a href=\"/remen/zhengnian.html\" class=\"keylink\" target=\"_blank\">正念</a>现前心不颠倒。即时东方有十二殑伽沙数佛面现其前。南方有二十殑伽沙数佛。西方有二十五殑伽沙数佛。北方有八十殑伽沙数佛。上方有九十千俱胝佛。下方有百俱胝佛。如是等诸佛皆为现前。安慰其人咸作是言。汝善男子。勿生怖畏。汝先已能有大功德而为依怙。汝今见此百千俱胝那庾多殑伽沙数佛世尊不。彼答言见。时诸佛言。善男子。此诸如来。以汝功德力故俱来至此。彼人复言。我今以何善根力故而获如是。彼诸佛言。以汝久闻大集会正法大善根力。彼人又言。如我一人得闻正法。尚获如是无量功德。何况能令尽有情界普得闻知。时莲华藏如来广说。彼临命终人见诸佛已。又告我言。善男子。若人得闻此大正法一四句偈者。与彼供养十三殑伽沙数如来应供正等正觉。所获福聚等无有异。又若有人。得闻此大集会正法者。所有福聚。譬如遍满三千大千世界悉置胡麻。是等麻量一一皆是转轮圣王。假使有人。以诸珍宝各行<a href=\"/remen/bushi.html\" class=\"keylink\" target=\"_blank\">布施</a>。如是轮王所获福聚。不如唯施一须陀洹。若施一须陀洹。不如施彼遍满三千大千世界如前数量须陀洹。若施如是须陀洹。不如施一斯陀含。若施一斯陀含。不如施彼遍满三千大千世界如前数量斯陀含。若施如是斯陀含。不如施一阿那含。若施一阿那含。不如施彼遍满三千大千世界如前数量阿那含。若施如是阿那含。不如施一阿罗汉。若施一阿罗汉。不如施彼遍满三千大千世界如前数量阿罗汉。若施如是阿罗汉。不如施一缘觉。若施一缘觉。不如施彼遍满三千大千世界如前数量所有缘觉。若施如是缘觉。不如施一菩萨。若施一菩萨。不如施彼遍满三千大千世界如前数量所有菩萨。若施如是菩萨。不如于一如来发净<a href=\"/remen/xinxing1.html\" class=\"keylink\" target=\"_blank\">信心</a>布施供养。若于一如来信心供养。不如于彼遍满三千大千世界如前数量一切如来信心供养。虽于如是一切如来信心供养。不如有人于此大集会正法暂得闻持。所获福聚倍多于彼。何况更能书写读诵。如是功德不可称计。是时彼佛又告我言。善男子。汝可于此正法发净信心宣扬流布。诸凡夫类于此正法不能得闻。设有闻者生疑不信。如何能入此大法聚。譬如有人入于大海。而欲尽见其水边际。汝谓是人而能见不。我即答言。不也世尊。又如有人临于大海。以手勺水欲尽枯涸。汝谓是人而能成不。我复答言。不也世尊。是等愚人。虽于海水欲知边际欲尽枯涸。终不能就徒自疲劳。深为大失。时彼佛言。诸凡夫类亦复如是。于此正法不能听受。于<a href=\"/remen/shengsi.html\" class=\"keylink\" target=\"_blank\">生死</a>海妄生颠倒增长愚痴。深为太失。是人虽经百千俱胝那庾多如来应供正等正觉出现于世。不种善根。不得见佛。不闻是法。不为诸佛之所护念。若有智者。能于百千俱胝那庾多佛所发净信心。见彼诸佛生大<a href=\"/remen/huanxi.html\" class=\"keylink\" target=\"_blank\">欢喜</a>。乃从诸佛得闻是法。闻是法已即如实知不生轻谤。是人得大善利。即为诸佛共所护念。若人于此正法。能听受书写一四句偈者。是人当生过九十五千俱胝佛刹已。得生<a href=\"/remen/jileshijie.html\" class=\"keylink\" target=\"_blank\">极乐世界</a>佛闻法。<a href=\"/remen/shouming.html\" class=\"keylink\" target=\"_blank\">寿命</a>八万四千劫。彼莲华藏佛复告我言。若人于五逆罪。或自所作。或教他作。或见闻<a href=\"/remen/suixi.html\" class=\"keylink\" target=\"_blank\">随喜</a>。是人当受五无间苦。若有得闻此大集会正法一四句偈。即得销灭如是等业。是时彼佛。即复为我宣说伽陀。</p><p>汝今听我说闻此经功德</p><p>往劫有一人具造五种业</p><p>谓杀父害母破和合僧伽</p><p>毁菩萨<a href=\"/remen/sanmei.html\" class=\"keylink\" target=\"_blank\">三昧</a>坏如来正智</p><p>彼人作是罪后即生追悔</p><p>忧恼复啼泣心生如是念</p><p>我造众恶业非唯坏此身</p><p>后世及多劫其身皆破坏</p><p>从苦生于苦苦受转复深</p><p>远离众善友为世所轻诮</p><p>世出<a href=\"/remen/shijian.html\" class=\"keylink\" target=\"_blank\">世间</a>法我悉皆已焚</p><p>无量劫善因破坏不增长</p><p>如世间舍宇众彩所庄严</p><p>而忽为火焚人皆绝爱乐</p><p>我作罪亦然此世与他世</p><p>为业火所焚自他非爱乐</p><p>在在世所生人讥骂捶打</p><p>常贫困饥渴苦恼众所侵</p><p>如是等<a href=\"/remen/baoying.html\" class=\"keylink\" target=\"_blank\">报应</a>非别因所感</p><p>皆从五业生不善果无失</p><p>我今苦既然谁为救护者</p><p>亲友力不能一切无依止</p><p>复作是思惟我不如今时</p><p>往彼高山顶坠身终此命</p><p>免增长恶业<a href=\"/remen/zhuansheng.html\" class=\"keylink\" target=\"_blank\">转生</a>于苦恼</p><p>此世及他世为恶业所坏</p><p>内既无依怙身外亦复然</p><p>现为过失因当受极恶报</p><p>彼作是念已而复自啼泣</p><p>即时<a href=\"/remen/xukong.html\" class=\"keylink\" target=\"_blank\">虚空</a>中有天人告言</p><p>悲哉汝愚痴心生诸苦恼</p><p>无归复无救汝自作五业</p><p>杀父害母等苦恼今自受</p><p>何故作是思欲高山殒命</p><p>我今劝于汝勿起愚痴见</p><p>但生悔过心何须损身命</p><p>贪嗔痴三毒从汝心所生</p><p>恶趣中苦恼无由得免离</p><p>虽欲绝身命不得名<a href=\"/remen/jingjin.html\" class=\"keylink\" target=\"_blank\">精进</a></p><p>此处命速尽后恶报速生</p><p>汝今听我言为汝设方便</p><p>佛菩萨圣道汝未能趣向</p><p>今可往一山仙人<a href=\"/remen/xiuxing.html\" class=\"keylink\" target=\"_blank\">修行</a>处</p><p>汝当亲敬礼彼能为救护</p><p>有最胜方便谓上妙正法</p><p>能离诸怖畏销除极恶业</p><p>彼人于是时闻空中言已</p><p>即诣于山中仙人修行处</p><p>到已见一仙即时头面礼</p><p>合掌白是言愿仙救护我</p><p>我怖畏苦恼造极重五业</p><p>必堕于恶趣云何得免离</p><p>我于昼夜中饮食及坐卧</p><p>常忧生苦恼暂时无少乐</p><p>我今于仙<a href=\"/remen/rensheng.html\" class=\"keylink\" target=\"_blank\">人生</a>信心尊重</p><p>如我所问者愿仙为我说</p><p>我造众恶业如何得销灭</p><p>时彼仙答言汝问我当说</p><p>是时彼仙人食已濯手足</p><p>即跏趺而坐听彼亲自首</p><p>彼人时右绕礼仙而退坐</p><p>白言我愚痴杀父及害母</p><p>破和合僧伽毁菩萨三昧</p><p>坏如来正智造此五种业</p><p>彼仙闻是说即时而谓言</p><p>汝实不善人作如此等罪</p><p>彼人闻仙言又复生忧恼</p><p>恐畏无所救必当堕恶趣</p><p>是时从座起礼彼仙人足</p><p>转复生恭敬作如是白言</p><p>仙人悲念我极重恶业者</p><p>疑惑苦恼深唯愿作依怙</p><p>我虽如是悔无出离方便</p><p>仙人大慈悲令我罪销灭</p><p>仙闻是说已安慰彼人言</p><p>汝今勿怖畏我能为救护</p><p>一心开导汝令汝离众苦</p><p>得重罪销灭我即是所归</p><p>佛有妙法门名为大集会</p><p>是最上方便汝昔曾闻不</p><p>彼人答仙言我昔未曾闻</p><p>仙人复告言哀哉罪业者</p><p>如人火已焚谁当为说法</p><p>我今以悲心示汝微妙法</p><p>汝今当善听我念往昔时</p><p>过无量无边阿僧祇数劫</p><p>时有一啰惹无垢月为名</p><p>眷属甚炽盛以正法治世</p><p>啰惹于一时而生育一子</p><p>即令召相师观彼<a href=\"/remen/shane.html\" class=\"keylink\" target=\"_blank\">善恶</a>相</p><p>乃问相师言今我此一子</p><p>为善为恶相汝观当云何</p><p>相师前白言怪哉此一子</p><p>如我所观者其相极不善</p><p>啰惹复谓言不善相云何</p><p>如汝所观相谛实为我说</p><p>相师作是白此子至七岁</p><p>当起痴害心断于父母命</p><p>啰惹复告言其相虽如是</p><p>宁弃我身命此子终不坏</p><p>我若弃是者当不复人趣</p><p>即令诸眷属善养育我子</p><p>其后彼童子不久渐长大</p><p>是时无垢月忆彼相师言</p><p>即生如是念今我业恐至</p><p>有何所吝惜既作是念已</p><p>乃敕令童子汝今继我位</p><p>复谓童子言汝今当谛听</p><p>今我此境界广大复殊异</p><p>如日月照世富贵而<a href=\"/remen/zizai.html\" class=\"keylink\" target=\"_blank\">自在</a></p><p>今我此提舍悉当付于汝</p><p>我于此境中不复为所有</p><p>时诸臣仆等忽闻是事已</p><p>来诣无垢月咸作是白言</p><p>我尊今何故弃舍于境界</p><p>其事知云何愿尊为我说</p><p>无垢月答言汝等今当知</p><p>付提舍与子亦非无<a href=\"/remen/yinyuan1.html\" class=\"keylink\" target=\"_blank\">因缘</a></p><p>我念于往昔啰惹名莲华</p><p>境界甚广大自在而富贵</p><p>而彼于一时亦生于一子</p><p>其年渐长大即害其父母</p><p>我今若不以此提舍与子</p><p>当如彼莲华受无量苦恼</p><p>我常自思惟不应生后悔</p><p>以是因缘故我今当付彼</p><p>是时彼仙人为造五业者</p><p>说是因缘已复告彼人言</p><p>汝今造五业极重过于彼</p><p>我生悲愍心为汝设方便</p><p>汝可诣佛所听大集会法</p><p>若得听受者罪业皆销灭</p><p>所有烦恼障悉皆得无碍</p><p>以闻正法故免堕于恶趣</p><p>若人能一心听大集会法</p><p>一四句偈者获无量福聚</p><p>灭五逆重罪得广大<a href=\"/remen/guobao.html\" class=\"keylink\" target=\"_blank\">果报</a></p><p>一切诸盖缠<a href=\"/remen/shana.html\" class=\"keylink\" target=\"_blank\">刹那</a>能<a href=\"/remen/jietuo.html\" class=\"keylink\" target=\"_blank\">解脱</a></p><p>时彼造业人闻仙所言已</p><p>即合掌恭敬一心头面礼</p><p>作如是赞言善哉善知识</p><p>能引示于我大集会法门</p><p>仙人说此已时有万二千</p><p>诸天子众等来诣仙人所</p><p>各恭敬合掌头面礼仙足</p><p>复有四俱胝诸大龙王众</p><p>亦来诣仙所以头面礼足</p><p>又有万八千俱胝夜叉王</p><p>来诣于仙所亦头面礼足</p><p>俱白如是言善哉大仙人</p><p>深了诸佛法善开天界门</p><p>及灭亿僧祇三涂受苦趣</p><p>称扬大集会微妙最上法</p><p>有殊胜功德能息诸重罪</p><p>若人于一偈随喜而听受</p><p>乃可得名为深种善根者</p><p>何况更一心生尊重恭敬</p><p>以华鬘涂香栴檀末香等</p><p>珍宝盖幢幡供养此正法</p><p>自作及劝他见闻生随喜</p><p>所获诸<a href=\"/remen/fubao.html\" class=\"keylink\" target=\"_blank\">福报</a>广大无有穷</p><p>善哉汝仙人真实具悲者</p><p>天子龙王众及夜叉王等</p><p>作是称赞已礼仙而不现</p><p>尔时普勇菩萨。于释迦牟尼佛前。广说莲华藏如来称赞大集会正法如是功德已。合掌恭敬前白佛言。世尊。若复有人。于此正法但能合掌<a href=\"/remen/dl.html\" class=\"keylink\" target=\"_blank\">顶礼</a>恭敬。所获善利而复云何。佛言普勇。是人所获福聚亦复无边。譬如无热恼池龙王所居。而彼宫殿日所不照。有五大河。池水流出无有穷尽。假使有人欲知池水一一滴数。汝谓是人而能知不。普勇白言。不也世尊。佛言。此大集会正法。所有善根广大无比亦复如是。假使有人。欲知此法功德限量。纵经千劫终不能尽。又复普勇。此法甚深难解难了。一切如来所共尊重。若复有人须臾听受。即得如是广大利益。普勇菩萨复白佛言。世尊。彼五大河其名何等。佛言五大河者。所谓殑伽河。细多河。嚩刍河。阎牟那河。赞捺啰婆誐河。此五大河。一一各有五百小河而共围绕。其水流注入于大海。彼五大河一一河中。而复各有一大龙王。所谓欢喜龙王。商珂龙王。嚩汉底龙王。唧怛啰西那龙王。法思惟龙王。如是等龙王。各与一千眷属俱。于阎浮提时降甘雨。百谷苗稼皆悉滋茂。乃至山川溪壑林薮泉池。花卉果蓏枝叶根茎。雨之所及无不丰足。普勇当知。若有众生于此正法。起不善语业而生轻谤。彼所获罪无量无边。又复若有众生于此正法。发善语业而行赞叹。彼所获福聚亦无量无边。是人即能亲近善友。得见如来。若得见佛。即能销灭一切罪障。普勇。譬如四大洲中有铁轮王为一洲主。威猛自在广大快乐。复能利益一切人民。今此大集会正法亦复如是。于阎浮提中。为诸众生作大利益。若不得闻此正法者。是人不能成就阿耨多罗三藐三菩提。不能住菩提场处师子座转大法轮击大法鼓。亦复不能入涅槃界放大光明普照世间。普勇菩萨复白佛言。世尊。彼莲华上世界。莲华藏如来所说仙人。而能令彼造五业者得灭重罪。我实不知居何等位。愿佛慈悲当为开示。佛言普勇。彼仙人者已得不退转地。久已成就大集会正法。普勇当知。诸佛语言甚深微妙。若有闻此正法深生信受。是即见彼仙人。亦同见彼殑伽沙等诸佛如来殊妙色相。诸佛爱敬诸佛称赞。常所安住诸佛三昧。而能通达如是大集会正法。</p></div>"
},{
    "title": "第三卷 佛说大集会正法经",
    "author": "施护法师 译",
    "html": "<div class=\"B1_text\"><p>第三卷 佛说大集会<a href=\"/remen/zhengfa.html\" class=\"keylink\" target=\"_blank\">正法</a>经</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。告普勇菩萨言。汝今谛听我念过去无量无数阿僧祇劫前。值遇十二俱胝如来应供正等正觉。同名宝上我于尔时修勇施行。即以饮食衣服殊妙<a href=\"/remen/zhuangyan.html\" class=\"keylink\" target=\"_blank\">庄严</a>珍宝璎珞及诸华鬘涂香等。一一<a href=\"/remen/gongyang.html\" class=\"keylink\" target=\"_blank\">供养</a>彼等诸佛。时诸如来。皆与我授阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>记。普勇。我复又念过去劫中。值遇十八俱胝如来应供正等正觉。同名宝光。我亦是时修勇施行。亦以如上诸供具等。一一供养彼等诸佛。时诸如来亦皆与我授阿耨多罗三藐三菩提记。普勇。我复又念。过去劫中。值遇二十俱胝如来应供正等正觉。同名顶生。我亦是时修勇施行。亦以如上诸供具等。一一供养彼等诸佛。时诸如来亦皆与我授阿耨多罗三藐三菩提记。普勇。我复又念。过去劫中。值遇二十俱胝如来应供正等正觉。同名饮光。我亦是时修勇施行。亦以如上诸供具等。一一俱养彼等诸佛。时诸如来亦皆与我授阿耨多罗三藐三菩提记。普勇。我复又念过去劫中。值遇十六俱胝如来应供正等正觉。同名无垢光。我亦是时修勇施行。为大长者甚大<a href=\"/remen/caifu.html\" class=\"keylink\" target=\"_blank\">财富</a>。亦以如上诸供具等。一一供养彼等诸佛。时诸如来亦皆与我授阿耨多罗三藐三菩提记。普勇。我复又念过去劫中。值遇九十五俱胝如来应供正等正觉。同名能寂。我亦是时修勇施行。为大国王能以正法治于一切。<a href=\"/remen/zizai.html\" class=\"keylink\" target=\"_blank\">自在</a>快乐世财无量。亦以如上诸供具等。一一供养彼等诸佛。时诸如来亦皆与我授阿耨多罗三藐三菩提记。普勇。我复又念过去劫中。值遇九十俱胝如来应供正等正觉。同名作庄严。我亦是时修勇施行。为<a href=\"/remen/poluomen.html\" class=\"keylink\" target=\"_blank\">婆罗门</a>有大宝聚。于一时中尽舍所有。办如上等诸妙供具。一一供养彼等诸佛。时诸如来亦皆与我授阿耨多罗三藐三菩提记。普勇。我复又念过去劫中。值遇十八俱胝如来应供正等正觉。同名金仙人。我亦是时修勇施行。亦以如上诸供具等。一一供养彼等诸佛。时诸如来亦皆与我授阿耨多罗三藐三菩提记。普勇。我复又念过去劫中。值遇十三俱胝如来应供正等正觉。同名吉祥光。我亦是时修勇施行。亦以如上诸供具等。一一供养彼等诸佛。时诸如来亦皆与我授阿耨多罗三藐三菩提记。普勇。我复又念过去劫中。值遇二十五俱胝如来应供正等正觉。同名妙华。我于尔时初发<a href=\"/remen/xinxing1.html\" class=\"keylink\" target=\"_blank\">信心</a>。<a href=\"/remen/chujia.html\" class=\"keylink\" target=\"_blank\">出家</a><a href=\"/remen/xiudao.html\" class=\"keylink\" target=\"_blank\">修道</a>常行<a href=\"/remen/jingjin.html\" class=\"keylink\" target=\"_blank\">精进</a>。于如是等诸如来所。一一恭敬承事供养。如彼阿难等无有异。时诸如来亦皆与我授阿耨多罗三藐三菩提记。普勇。我复又念过去劫中。值遇十二俱胝如来应供正等正觉。同名胜观。我时于彼亦复出家。是时阎浮提中所有<a href=\"/remen/zhongsheng.html\" class=\"keylink\" target=\"_blank\">众生</a>悉皆大富。七宝具足快乐无碍。无一众生受不足苦。彼诸佛等既出于世。广为众生宣说大集会正法。我时于彼诸如来所。恭敬尊重承事供养。求授阿耨多罗三藐三菩提记。时诸佛等皆不与我授记。我即白言。诸佛世尊。我于何时当得授记。彼诸佛言。善男子。汝从是过阿僧祇劫。有佛出世号曰然灯。彼佛世尊当授汝记。我时闻是诸佛言已。修菩萨行转复精进。即时又过阿僧祇劫。然灯如来出现于世。我时于彼为摩拏嚩迦名为胜云。修诸梵行得见彼佛。生大<a href=\"/remen/huanxi.html\" class=\"keylink\" target=\"_blank\">欢喜</a>恭敬尊重发希有心。即持优钵罗华七茎。供养彼佛。作是愿言。愿我以此善根。<a href=\"/remen/huixiang.html\" class=\"keylink\" target=\"_blank\">回向</a>阿耨多罗三藐三菩提。是时燃灯如来。于大众中与我授记作如是言。善男子。汝于未来世过阿僧祇劫当得<a href=\"/remen/chengfo.html\" class=\"keylink\" target=\"_blank\">成佛</a>。名释迦牟尼。十号具足。我于尔时得授记已。于彼佛前踊身<a href=\"/remen/xukong.html\" class=\"keylink\" target=\"_blank\">虚空</a>。高十二多罗树。却复于地一心欢喜。即时<a href=\"/remen/zhengde.html\" class=\"keylink\" target=\"_blank\">证得</a>无生法忍。普勇当知。我于如是无数劫中。修诸梵行种诸善根供养诸佛。皆为<a href=\"/remen/yuanman.html\" class=\"keylink\" target=\"_blank\">圆满</a>诸波罗蜜故。自圆满已。复令无数百千俱胝那庾多众生悉皆圆满。如是一切诸波罗蜜法。我于今日。已得成就阿耨多罗三藐三菩提。普为众生广大宣说最上甚深微妙法门。若有众生乐见诸佛。即现<a href=\"/remen/foshen.html\" class=\"keylink\" target=\"_blank\">佛身</a>而为<a href=\"/remen/shuofa.html\" class=\"keylink\" target=\"_blank\">说法</a>。若有众生乐见菩萨。即现菩萨身而为说法。若有众生乐见缘觉。即现缘觉身而为说法。若有众生乐见声闻。即现声闻身而为说法。又复若在天趣。即现天身而为说法。若在人趣。即现人身而为说法。若在龙趣。即现龙身而为说法。若在夜叉趣。即现夜叉身而为说法。若在鬼趣。即现彼身而为说法。随诸趣类一切众生彼彼色相而为现身。以善方便为宣妙法。使无怖畏令深信解。普勇。我今何故以诸方便。现种种身而为说法。以诸众生闻是法已。于胜义谛得大总持。观诸<a href=\"/remen/shijian.html\" class=\"keylink\" target=\"_blank\">世间</a>起<a href=\"/remen/wuchang.html\" class=\"keylink\" target=\"_blank\">无常</a>想。常念<a href=\"/remen/xiuxing.html\" class=\"keylink\" target=\"_blank\">修行</a>一切善法。而能究竟离诸杂染。真实善根无所损减。我于长夜以是方便。利益安乐一切众生。普勇。如我上说。此大集会正法。有如是<a href=\"/remen/gongde.html\" class=\"keylink\" target=\"_blank\">功德</a>。于此会中有生疑者互相谓言。正法<a href=\"/remen/guobao.html\" class=\"keylink\" target=\"_blank\">果报</a>为有耶为无耶。阿耨多罗三藐三菩提为可得耶。为不可得耶。一切众生为能度耶。为不能度耶。有作是言。如佛所说。诸法实有因能生果。果必从因。种善因者善法何失。有作是言。诸法非有果报亦无。因本自空何能有果。<a href=\"/remen/yinguo.html\" class=\"keylink\" target=\"_blank\">因果</a>既无妄言归趣。普勇。一切众生差别心行。明暗相违因果自异。彼正说者起真实见。是即名为建立正法。此人<a href=\"/remen/fubao.html\" class=\"keylink\" target=\"_blank\">福报</a>汝今听说。二十劫中不生北俱卢洲。二十五劫中皆生三十三天。彼天报尽乃生百千诸佛刹中。见彼诸佛听闻正法。是人不复退转于阿耨多罗三藐三菩提。彼邪说者起断灭见。是即名为破坏正法。此人罪报汝今复听。从此命终生大<a href=\"/remen/diyu.html\" class=\"keylink\" target=\"_blank\">地狱</a>受苦一劫。如是一劫而复一劫正满八劫。一一别生一大地狱。于如是等八大地狱受大苦已。复于九千二十八劫中。尚于三恶趣。展转复生受大苦恼。过是劫已虽得人身。于万六千劫中死母胎藏。万四千劫中舌根不具。万二千劫中为莽娑宾拏。万一千劫中生便无目。普勇当知。一切众生无有穷尽。若此界若他界。若生缘若死缘。若是处若非处。若可意若不可意。<a href=\"/remen/weixin.html\" class=\"keylink\" target=\"_blank\">唯心</a>造作随业发现。或有众生修诸善法得生天趣。或有众生为菩提故修诸<a href=\"/remen/xingyuan.html\" class=\"keylink\" target=\"_blank\">行愿</a>。或有众生渐得究竟无上寂灭。以是<a href=\"/remen/yinyuan1.html\" class=\"keylink\" target=\"_blank\">因缘</a>。诸佛如来。为无数百千俱胝那庾多众生。若已发趣若未发趣。若<a href=\"/remen/tianren.html\" class=\"keylink\" target=\"_blank\">天人</a>龙神等说法化度。于<a href=\"/remen/shana.html\" class=\"keylink\" target=\"_blank\">刹那</a>顷无有休息。尔时世尊当说法时。复有八万四千婆罗门众。九十千俱胝外道尼乾陀等众。互相议言。今<a href=\"/remen/shamen.html\" class=\"keylink\" target=\"_blank\">沙门</a>瞿昙。居王舍城鹫峰山中。普会大众知说何等。我等今者可共往彼相与论义。正当是时诸婆罗门外道既相议已。乃与无数眷属来诣佛所。是时世尊。即于会中。放大希有净妙光明普照大众。时慈氏菩萨摩诃萨即从座起。偏袒右肩右膝着地。合掌恭敬前白佛言。世尊。非无因缘而放是光。今此大众咸欲闻知。愿佛慈悲为我等说。佛言善男子。汝今当知。今此会中有无量众皆来集会。慈氏菩萨复白佛言。世尊。为何等众。若天众耶。若人众耶。若龙神夜叉等众耶。佛言慈氏。如汝所言皆来集会。复有诸婆罗门外道尼乾陀等众。来入会中与我论义。既调伏已。我即当为如应说法。彼八万四千婆罗门。九十千俱胝外道尼乾陀等众。皆发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。慈氏。复有万八千俱胝龙王众。来入会中闻我说法已。亦皆发阿耨多罗三藐三菩提心。复有六万俱胝净光天子众。三万二千俱胝诸天魔众。万二千俱胝阿修罗众。如是等皆来入会听受正法。复有诸大国王。所谓欢喜王。妙喜王。最上喜王。人仙王。净军王。<a href=\"/remen/fanyin.html\" class=\"keylink\" target=\"_blank\">梵音</a>王。善现王。爱军王。喜军王。妙色王。胜军王。增长王。如是等五百大国王。各与千俱胝眷属俱。皆来入会听受正法。一一皆住坚固阿耨多罗三藐三菩提心。慈氏。以是因缘放此光明。</p><p>尔时慈氏菩萨。闻佛说是大众集会。于天人非人等中。有发阿耨多罗三藐三菩提心者。有闻正法生信受者。生大欢喜<a href=\"/remen/lifo.html\" class=\"keylink\" target=\"_blank\">礼佛</a>足已右绕三匝。即于会中隐身不现。是时诸婆罗门外道尼乾陀左啰迦波哩没啰惹迦。若天若龙。乃至五百大国王等。到佛所已随自修敬各坐一面。</p><p>尔时东方有三万俱胝大菩萨众。东南方亦复如是。南方有五万俱胝大菩萨众。西南方亦复如是。西方有六万俱胝大菩萨众。西北方亦复如是。北方有八万俱胝大菩萨众。东北方亦复如是。上方有十万俱胝大菩萨众。下方有九万俱胝大菩萨众。如是等十方诸大菩萨众。一一皆已圆满十地。随方而来入佛会中。到佛所已各各头面。礼世尊足退坐一面。</p><p>尔时世尊。告普勇菩萨言。普勇。汝今复往十方世界。宣示诸菩萨众。作如是言。如来今日当为众生宣说大集会正法。令彼十方一切菩萨合掌<a href=\"/remen/dl.html\" class=\"keylink\" target=\"_blank\">顶礼</a>生<a href=\"/remen/suixi.html\" class=\"keylink\" target=\"_blank\">随喜</a>心。</p><p>尔时普勇菩萨承佛圣旨。即以头面礼世尊足右绕三匝。忽于会中隐身不现。遍往十方世界。随一一方发大音声。作是唱言。今<a href=\"/remen/suoposhijie.html\" class=\"keylink\" target=\"_blank\">娑婆世界</a>释迦牟尼如来。当为众生宣说大集会正法。如是三复皆唱是言。今娑婆世界释迦牟尼如来。当为众生宣说大集会正法。是时十方诸佛及诸菩萨。皆闻是言各各称赞。善哉善哉。释迦牟尼如来。能与众生利益安乐。及赞普勇菩萨。能于十方世界宣扬佛事。</p><p>尔时普勇菩萨。遍于十方世界。宣示诸大菩萨已。一弹指顷还复此土住立佛前。礼世尊足退坐一面。是时四方有四风神王来入会中。尽王舍城所有境界过百由旬。悉令清净无诸尘秽。帝释天主持金刚杵来入会中。诸魔外道慑然而视十方世界。于虚空中布大香云降大香雨。沉水栴檀不可为喻。又复雨众天华。所谓优钵罗华俱母那华。奔拏利迦华等。种种妙华。住于空中变成伞盖。又于佛上变作八万四千楼阁。一一皆是七宝所成。众彩杂饰殊妙庄严。又于空中现大宝座无量无边。一一座上悉皆有佛。现为众生宣说妙法。时彼三千<a href=\"/remen/daqianshijie.html\" class=\"keylink\" target=\"_blank\">大千世界</a>六种震动。</p><p>尔时普勇菩萨摩诃萨。合掌恭敬前白佛言。世尊。以何因缘于虚空中。现斯瑞相甚为希有。而彼大地忽然震动。愿佛慈悲当为宣说。</p><p>佛言普勇。今此会中十方诸大菩萨。及天人龙神等皆悉来集。我今当为宣说正法。又复为诸外道。破彼邪心令归<a href=\"/remen/zhengjian.html\" class=\"keylink\" target=\"_blank\">正见</a>。以是因缘故现斯瑞。普勇当知。诸凡夫类虽得值遇如来应供正等正觉出现世间。不能于佛殊妙色相。起尊重心生难遭想。设得闻佛宣说正法。不能依法修行。复生取相起我慢心。暂得听闻妄生多解。而复起于易所得想。疑惑不信作如是言。如佛所说若契经若祇夜。我昔不闻知何所说。我今不能听受记念。我于诸法悉自了知。此人以是迷惑心故。恣己愚痴违背<a href=\"/remen/fofa.html\" class=\"keylink\" target=\"_blank\">佛法</a>作罪业因。自造经书撰集义理。于世间中而为正说作如是言。我所造集是巧便智。转劝他人使令修习。虽复以己所造经书劝人修习。设使种种方便。终不能令一补特伽罗而获利乐。于多生中自坏其身。业因缘故临命终时受大苦恼。普勇。此诸外道起迷惑心。生不正见不能<a href=\"/remen/jietuo.html\" class=\"keylink\" target=\"_blank\">解脱</a>。如彼初生飞禽未生翅羽其何能飞。说能飞者是为虚诳。此外道辈若不回心归佛正法。其何能得究竟无上清净<a href=\"/remen/niepan.html\" class=\"keylink\" target=\"_blank\">涅盘</a>。彼常自计为涅盘者亦为虚诳。何以故。此外道辈造不正因起戒禁取。破坏自身断灭正法。坚着我见无由解脱。设得人身尚非胜报。云何实得清净涅盘。于其自身犹未能知。本何所来当何所往。生灭唐捐受诸苦恼。增长恶趣无有休息。我观是辈深可悲愍。</p><p>尔时世尊作是说已。告诸外道尼乾陀等言。汝等当知。阎浮提中有大珍宝。无能护者随意当用。我所宣说是大法聚。诸有求者无所吝惜。汝等若有疑惑及所希求当恣汝问。如来大悲一一为汝分别开示。</p><p>尔时诸外道尼乾陀等各从座起。合掌向佛作是问言。世尊。佛于长夜度诸众生令出<a href=\"/remen/lunhui.html\" class=\"keylink\" target=\"_blank\">轮回</a>。云何众生生灭相续无有间断。我于是事不能了知。愿佛宣说。</p><p>尔时世尊即于会中。告药王军菩萨言。今此会中诸外道辈。以我大法光明威神照故渐能开解。被精进铠息疑惑心。能以此义问佛世尊。药王军。一切生者略有二种。一者久生。二者初生。譬如有人富贵自在。忽于一时以水沐发。复以鲜洁上妙衣服。而为严饰乃出其舍。时有贫人见已欣乐。即自还家亦沐其发。复以故衣洗濯令净。是人虽复多汲其水。濯彼故衣徒使疲劳。终不能令服饰新好。一切生中。若久生者同彼贫人。濯其故服终不能净。若初生者如彼富人。衣新好衣未生尘垢。</p><p>尔时诸婆罗门外道尼乾陀等。闻佛作是说已即白佛言。何者初生。何者久生。佛言彼六趣中相续展转。受苦众生名为久生。何以故。此等众生于六趣中。不生厌离不求解脱。时诸婆罗门外道等。复白佛言。世尊。如佛所说。久生众生于轮回中。受诸苦恼不能解脱。初生众生愿佛显示。作是言已。尔时忽有九十四千俱胝摩拏嚩迦。来入会中。于世尊前不伸礼敬。复无所问默然而住。是时药王军菩萨。见是事已即白佛言。世尊。何因缘故。今此辈等来入佛会。而不礼敬复无所问。其事云何。佛言药王军。此诸摩拏嚩迦是初生者。于佛世尊未有所问。是时彼诸摩拏嚩迦。即作是言。世尊。我等是初生者。佛言。如是如是。汝等初生如日初出。光明普照遍于一切。无量众生所共瞻睹。汝等久于佛道心已成熟。诸菩萨法昔已通达。虽名初生而久修习。是时九十四千俱胝初生摩拏嚩迦。即各踊身虚空从空中下。一一皆得圆满十地。</p><p>尔时药王军菩萨。合掌恭敬生希有心。前白佛言。世尊。此等众生得大善利。久已尽彼轮回苦恼具大精进。是名初生。今日见佛于刹那间即得解脱。是时诸婆罗门外道尼乾陀等众中有诸盲者。以闻法故忽见光明。各得观佛殊妙色相。见佛相已咸作是言。如来应供正等正觉。是最胜师我等归依。即起合掌生净信心。俱白佛言。我等今者得见世尊。佛言。汝等应当重复审谛。观佛如来殊善色相。汝等当知。汝等今者。诸善根力已成熟故得见世尊。又得听闻大集会法。是时诸盲外道。得是利已生大欢喜。各各皆发阿耨多罗三藐三菩提心。</p><p>尔时会中诸婆罗门外道尼乾陀等。闻佛说法。亦皆发阿耨多罗三藐三菩提心。证得无生法忍。悉皆圆满十地。即时又成大菩萨众。乃各踊身虚空高七多罗树。于其空中各现种种<a href=\"/remen/shentong.html\" class=\"keylink\" target=\"_blank\">神通</a>变化。及化种种华鬘璎珞。伞盖幢幡七宝楼阁等。住于佛上而为供养。各作是念。今我此身从佛智生。从正法生。一切如来是真归处。作是念已从空而下。礼世尊足退住一面。</p><p>是时会中有无数百千天子。见是事已。即说伽陀。</p><p>我佛大沙门得最上善利</p><p>于一切世间最尊无与等</p><p>三摩地愿力皆悉已具足</p><p>一切胜义法无余不知者</p><p>一切众生类无始轮回苦</p><p>佛善巧方便普令得解脱</p><p>婆罗门外道咸得大利乐</p></div>"
},{
    "title": "第四卷 佛说大集会正法经",
    "author": "施护法师 译",
    "html": "<div class=\"B1_text\"><p>第四卷 佛说大集会<a href=\"/remen/zhengfa.html\" class=\"keylink\" target=\"_blank\">正法</a>经</p><p>尔时药王军菩萨摩诃萨从座而起。益加恭敬。膝轮着地礼<a href=\"/remen/shizun.html\" class=\"keylink\" target=\"_blank\">世尊</a>足。礼已合掌前白佛言。世尊。以何<a href=\"/remen/yinyuan1.html\" class=\"keylink\" target=\"_blank\">因缘</a>。此诸菩萨能于空中现诸神变。于如来前现诸色像。佛言谛听。药王军。此诸善男子。已得一切如来共所摄受。不久即成阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。处大法座转妙法轮。以法光明普照群品。以是因缘能为变化。</p><p>是时药王军菩萨复白佛言。如佛世尊于长夜中。度脱<a href=\"/remen/sanjie.html\" class=\"keylink\" target=\"_blank\">三界</a>一切<a href=\"/remen/zhongsheng.html\" class=\"keylink\" target=\"_blank\">众生</a>其数甚多。云何是等无有穷尽。佛言。善哉善哉。药王军。譬如有人以诸谷麦而为种莳。各各分别而无间杂。其后依时彼诸种子皆悉成熟。是人即时次第而收。若谷若麦亦无间杂。如是展转收已复种。种已复收无有穷尽。药王军。此诸众生亦复如是。业因缘故布诸种子。若善若恶无有间杂。后时成熟受诸<a href=\"/remen/guobao.html\" class=\"keylink\" target=\"_blank\">果报</a>亦无间杂。如是展<a href=\"/remen/zhuansheng.html\" class=\"keylink\" target=\"_blank\">转生</a>已复生亦无穷尽。</p><p>药王军。诸有修习菩萨<a href=\"/remen/xingzhe.html\" class=\"keylink\" target=\"_blank\">行者</a>。能布一切善法种子。一一成熟。既成熟已即能出生一切善法。善法生已生大<a href=\"/remen/huanxi.html\" class=\"keylink\" target=\"_blank\">欢喜</a>爱乐<a href=\"/remen/fofa.html\" class=\"keylink\" target=\"_blank\">佛法</a>。彼善法种虽经多劫终无能坏。药王军。当知是名初<a href=\"/remen/faxin.html\" class=\"keylink\" target=\"_blank\">发心</a>菩萨。而彼所得一切善法。聚集了知转倍增胜。虽复梦有所见。而能离诸怖畏。何以故。一切<a href=\"/remen/yezhang.html\" class=\"keylink\" target=\"_blank\">业障</a>悉得清净。不造恶法离诸苦恼。恶境现前而不能动。若于梦中见大火聚光焰炽盛。菩萨见已不生怖畏。何以故。诸<a href=\"/remen/fannao.html\" class=\"keylink\" target=\"_blank\">烦恼</a>薪为<a href=\"/remen/zhihui.html\" class=\"keylink\" target=\"_blank\">智慧</a>火之所焚烧。无能乱故。又于梦中若见大水。而不清洁彻底浊秽。菩萨见已亦不生怖。何以故。已尽一切所作业故。如牛撤轭而得<a href=\"/remen/zizai.html\" class=\"keylink\" target=\"_blank\">自在</a>。又于梦中持以利刀。自断其头复断他头。菩萨尔时亦不生怖。何以故。贪嗔痴法诸烦恼中而为根本。菩萨已断无所惧故。药王军。彼初发心菩萨于六趣<a href=\"/remen/lunhui.html\" class=\"keylink\" target=\"_blank\">轮回</a>已得<a href=\"/remen/jietuo.html\" class=\"keylink\" target=\"_blank\">解脱</a>。而复于中随顺受生。皆是菩萨以方便力。示现化度一切众生。而实菩萨常生诸佛清净刹中。一切如来所共摄受。</p><p>药王军。汝今当知。于后末世若有众生。能发<a href=\"/remen/huixiang.html\" class=\"keylink\" target=\"_blank\">回向</a><a href=\"/remen/putixin.html\" class=\"keylink\" target=\"_blank\">菩提心</a>者。是即安住一切佛智。得见诸佛<a href=\"/remen/yuanman.html\" class=\"keylink\" target=\"_blank\">圆满</a>善法。永不复生诸疑惑心。药王军。我于无数百千那庾多劫。勤行苦行修诸善法。于一切法觉了<a href=\"/remen/zixing.html\" class=\"keylink\" target=\"_blank\">自性</a>。即得成就阿耨多罗三藐三菩提。既圆满已复以方便善巧智慧广说诸法。令诸众生得生诸佛清净刹中受胜妙乐。而能了知诸灭道法。了知胜妙诸根本法。了知胜妙善处法。了知胜妙<a href=\"/remen/shentong.html\" class=\"keylink\" target=\"_blank\">神通</a>法。了知胜妙善处寂灭法。药王军。所言灭者其义云何。药王军菩萨言。世尊。所谓法处。佛言。法处者何。药王军菩萨言。其法处者。所谓<a href=\"/remen/jingjin.html\" class=\"keylink\" target=\"_blank\">精进</a>持戒二法。若已发起。若未发起。戒行具足。是名法藏。世尊。诸法从是法藏所生。佛言。善哉善哉。药王军。于如来前能答是义。药王军菩萨复白佛言。世尊。诸佛如来以何义故出现<a href=\"/remen/shijian.html\" class=\"keylink\" target=\"_blank\">世间</a>。佛言药王军。诸佛出世。为欲令诸众生持戒多闻得具足故。令悉了知胜妙乐处故。令于一切胜妙法门通达趣入故。入是法门已即能广修一切善法。以方便力增长善根。于世出世最胜妙法皆悉通达。药王军菩萨白佛言。世尊。云何名出世法。佛言药王军。出世法者所谓<a href=\"/remen/niepan.html\" class=\"keylink\" target=\"_blank\">涅槃</a>法。若了诸法自性。是即了知涅槃胜法。彼诸法者即正法蕴。若于是法如实而知。如实而证。于出世法中是为第一。药王军。诸异生类。于佛世尊深妙法中。自不生信趣向修习。亦复不能转劝他人。此等异生身坏命终。而无善法为所依怙。药王军。汝今谛听。我念往昔有一商人。为求利故借千两金。欲往他国而为贸易。其人父母以爱念故谓其子言。此等金宝非己所有。若自持往或时散失苦恼倍增后悔何益。是时其子反生恚恨不听是言。即负此金便往他国。既至彼已时分未久。其所负金皆已散坏。复无所得渐不能住。即便追悔生大苦恼。其人后时虽复还国不自归舍。以苦恼心生大疾病。时彼父母知子虽还不便归舍。又闻金宝皆已散坏。忧愁迷闷窃相谓言。此非我子是大恶友。破坏我族悉使贫匮。复致他怨何所依赖。我等今者作何方便得免斯苦。是时父母以忧苦故。厌己身命欲自殒灭。时彼商人既闻父母忧恼如此。即便还家向彼父母哽然而住。父母忽见其子。顿失前怒即同谓言。我子何能受斯病苦。我闻是事恐汝命终。汝今既来宽我忧虑。时彼商人告父母言。我身与心苦恼如是。支节痛逼命将不救。何以故。我于今时眼不欲视。耳不欲闻。<a href=\"/remen/xinshi.html%09\" class=\"keylink\" target=\"_blank\">心识</a>迷闷众苦所集。设使父母如何救护。父母告言。我子于此勿生怖畏。汝命未尽我皆救汝。汝今苦恼必是虐疾。心识迷乱妄有所见。时子答言。我非虐疾亦无所见。诸可爱境皆不现前。唯见死苦大可怖事。定趣命终无能救者。父母告言。我子所苦。多是天神所持。世间诸有被执持者。皆诣天祠以求救护。若如是者方得脱免。子言可尔。是时父母持以妙香即诣天祠。既至彼已告守门者。引至天前焚香启愿祈求悔谢。时守门者谓父母言。汝若欲子病得脱免。天神欢喜。当设祭祀必获如意其所祭物。法应当须断一人命。及一钵戌方名为祭。是时父母闻彼言已共相谓言。我今若不祀彼天神。我子何由得免斯苦。然我今者家复穷困。何能办彼祭所须物。宜共还家作诸方计。既相议已即便还家。尽其家中一切所有。而为贸易得一钵戌。复共出舍诣一富人作是告言。我今求贷黄金少分。当期十日即便归还。若违是言过十日者。我皆以身为君婢仆。作是言已富人即与。时彼父母既得金已不复还家。即持是金而得一人。其所鬻人不知何作。即随其主诣彼天祠。至天祠已谓守门者言。我等今者持所祭物来祀天神。守门者言。汝当随意。时彼父母于天神前焚香启愿作如是言。愿我此子病苦得免。天神欢喜。言已即时以所祭人及彼钵戌。自手断命而为祭祀。其所祭人当断命时。既被持缚无所能避。唯念诸佛一称是言。那谟没驮耶。言已命断时彼天神受其祭已诳父母言。汝子所疾是我所执。我今放舍令子得脱。是时父母闻其言已。欢喜踊跃拜谢而出。父母相庆互相谓言。我子从今既得病愈。又复决定而得长命。我等今者虽复无金。可还富人当如本言。为彼婢仆而无所恨。是时父母方共言议。未及还家忽逢人告。子命已尽。时彼父母一闻是言。生大苦恼俱死躄地。佛言药王军。我观世间愚痴异生惑业所缠。不善知识共相集会。互为衰损亦复如是。此等异生身坏命终堕于恶趣。受大苦恼无能救护。</p><p>药王军菩萨白佛言。世尊。如佛所说祀天神者。此等异<a href=\"/remen/shengsi.html\" class=\"keylink\" target=\"_blank\">生死</a>堕何处。佛言药王军。止不须问。药王军复白佛言。世尊。我等众中有乐闻者愿佛为说。佛言药王军。汝今当知。时彼父母既命终已。俱堕众合<a href=\"/remen/diyu.html\" class=\"keylink\" target=\"_blank\">地狱</a>受大苦恼。时彼子者堕炎热地狱中受大苦恼。彼天祠中为守门者。以导引故见作<a href=\"/remen/suixi.html\" class=\"keylink\" target=\"_blank\">随喜</a>。命终已后堕阿鼻地狱受大苦恼。药王军复白佛言。世尊。彼所祭人当生何处。佛言药王军。此人命终生三十三天。六十劫中受胜妙乐。药王军复白佛言。世尊。此人以何因缘得生于彼。佛言药王军。此人临命终时。纯善相应发净<a href=\"/remen/xinxing1.html\" class=\"keylink\" target=\"_blank\">信心</a>。归依如来一称那谟没驮耶故。是人即为深种善根。又复于八十劫中得<a href=\"/remen/suming.html\" class=\"keylink\" target=\"_blank\">宿命</a>智。在在所生离诸烦恼息一切苦。</p><p>尔时药王军菩萨前白佛言。世尊。诸有众生。乐欲趣证<a href=\"/remen/niepan.html\" class=\"keylink\" target=\"_blank\">涅盘</a>法者。当修何行。佛言药王军。当修精进行勇猛坚固。药王军言。云何名精进行。又于何处而能发起。佛言。精进行者。于诸果法而不懈退。是名精进行。精进处者。所谓预流果名精进处。一来果名精进处。不还果名精进处。阿罗汉果名精进处。缘觉果缘觉智果名精进处。菩萨果菩萨智果名精进处。药王军。诸修菩提者。于如是等处。而能发起广大精进。</p><p>尔时佛告药王军菩萨言。我念往昔。于一时中有一摩拏嚩迦。于平实地才种一树。即生芽茎枝叶华果光润可爱。其树盘根广一由旬。于少时间悉皆具足。次复有一摩拏嚩迦。寄前树侧亦种一树根才置地。忽为大风之所偃拔。芽茎枝叶尚不能生。况复华果而能成就。彼次种树人见是事已。即移其树欲种他处。是时先种树人作如是言。云何于我平实地上而致破坏。彼次种树人言。我今自为移所种树。非特破坏汝平实地。如是往来互相诤竞。是时有人潜告于王。王既闻已敕令往捉。使者奉命奔至于彼。时二诤人各大惊怖。使者执持来至王所。是时王问彼二人言。汝等何故互相诤竞。先种树人具如实说。次种树者作如是言。大王当知。我为自无地土种植。暂于此人借地种树。我所种者为风所拔根不能固。至于芽茎枝叶华果皆不能生。此人种树于少时间即生芽茎。枝叶华果悉皆具足。又复盘根一由旬量。我见是事内自羞愧。即移其树欲种他处。彼获如意而复生嗔。以是缘故共相诤竞。愿王察我无赐罪罚。时王即敕召集臣寮。是时诸臣寮等有三十俱胝。闻王有命齐至王所。俱白王言。有何宣令。王言。汝等当知。今我国中适闻一事甚为希有。此有一人才种一树。于少时间即生芽茎。枝叶华果悉皆具足。又复盘根一由旬量。汝等颇曾见是事不。如我所见诸有树木。开华结果极甚疾者。亦半月分。或一月分。今此树者昔未闻见。汝等云何。是时臣寮中。有一人前白王言。我于是事亦未决定如实可信。如王所说我亦生疑。愿王更召此种树人。审谛而问知其实不。王即宣召先种树人而复问言。汝所种树于少时间开华等事当如实不。汝若虚妄我必罪汝。时彼人言。王如父母能生于我。我今对王何敢虚妄。愿王无疑是事诚实。王言。我昔未闻况复能见。我于是事如何生信。是时彼人复白王言。大王若或不信。愿王诣彼亲自观察。时王即与三十俱胝臣寮同诣树所。既至彼已即见其树枝叶滋茂果实繁多。见已生信叹其希有。王时于彼亦种一树。亦不即生芽茎枝叶况复华果。王既见已惭对臣寮。生大嗔恚即敕令伐。彼先种树诸力士等。咸遵王命持斧竞伐伐一树时有十二树同时复生。七宝<a href=\"/remen/zhuangyan.html\" class=\"keylink\" target=\"_blank\">庄严</a>广大殊妙。时王见已转复生嗔。又敕令伐如是等树。时诸力士又共持斧伐十二树。伐此树时是处复有二十四树同时还生。彼一一树枝叶华果转复繁茂。又复皆有一命啄鸟游戏其上。众色严身音声清妙。时王见已复甚嗔恚。自索一斧欲断一树。斧所及处<a href=\"/remen/ganlu.html\" class=\"keylink\" target=\"_blank\">甘露</a>流溢。时王见已便生信悔。敕令召彼先种树人。是时此人先被持缚。今方得解奔诣王所。王复问言。汝何缘故始种一树。即生芽茎枝叶华果。我令伐已生十二树。七宝庄严广大无比。如是又伐即复又生转倍于前。异鸟奇音甚为希有。我亦种树不即能生。况复华果庄严等事。是义云何汝当实说。彼人答言。大王。是我福德力之所致故。如是又言。大王。是我福德力之所致故。时诸臣寮闻是语已。皆大嗔怒咸作是念。如何此人对王自矜我福德力。即共责彼而作。是言。汝愚痴人如何对王自矜福德。若如是者汝莫胜王或与王等。尔时彼人向诸臣寮。稽首恭敬说是伽陀。</p><p>我不乐王位广集诸财宝</p><p>久发最胜愿<a href=\"/remen/chengfo.html\" class=\"keylink\" target=\"_blank\">成佛</a>二足尊</p><p>我至涅盘界而不住寂灭</p><p>以方便愿力出现于世间</p><p><a href=\"/remen/shuofa.html\" class=\"keylink\" target=\"_blank\">说法</a>度众生咸令至<a href=\"/remen/bian.html\" class=\"keylink\" target=\"_blank\">彼岸</a></p><p>离缚而自在得最上安乐</p><p>我以宿业故今被王持缚</p><p>胜愿力既然我业尽销灭</p><p>尔时复有二十四俱胝金啄鸟。飞于空中出清妙声奏诸音乐。是时复有三万二千妙宝楼阁同时出现。一一楼阁其量高广二十五由旬。彼楼阁间一一别有二十五俱胝金啄鸟。翔集其上说是伽陀。</p><p>大王何故起恶心伐彼可爱即生树</p><p>佛神力故<a href=\"/remen/shana.html\" class=\"keylink\" target=\"_blank\">刹那</a>间二六倍等复生长</p><p>王以我心亦种树不生芽茎及华果</p><p>见如是事信不生徒增烦恼起嗔恚</p><p>王善力故后生信当来定获最胜果</p><p>尔时王言。空中声者是大贤善。我本何心故生破坏。我今已信深自悔责。时王又闻空中作如是言。大王。彼先种树者。即当成佛出现世间为<a href=\"/remen/tianren.html\" class=\"keylink\" target=\"_blank\">天人</a>尊。王即仰问空中贤者。彼次种树人。以何缘故种树不生。空中答言。大王当知。此人广造罪业无少善根。以是缘故一切破坏。尔时彼王以善根力久成熟故。得见如是希有事已。又闻空中如是言等。发起增上最胜<a href=\"/remen/shanxin.html\" class=\"keylink\" target=\"_blank\">善心</a>。是时即得安住十地平等善法。彼三十俱胝臣寮。亦以善根成熟力故。亦复安住彼十地法。</p><p>尔时药王军菩萨。闻佛世尊作是说已。生大欢喜叹未曾有。合掌恭敬前白佛言。世尊。昔时王等以何缘故。即得安住彼十地法。佛言药王军。彼王与臣。诸佛如来久已授记。皆得成佛。药王军当知。彼所种树皆是诸佛神力所现。我于今日复现是事。与彼昔时等无有异。</p><p>尔时世尊于众会中。从其面门放大希有八万四千净妙光明。彼一一光各有无数百千种色。所谓青黄赤白红紫碧绿。如是等种种色光。普照无边诸世界已。其光旋还右绕<a href=\"/remen/foshen.html\" class=\"keylink\" target=\"_blank\">佛身</a>。复从世尊顶门而入。</p><p>尔时药王军菩萨。合掌恭敬礼世尊足。而白佛言。世尊。何因缘故。放是希有广大光明普照世界。若无因缘。如来应供正等正觉不放光明。愿佛慈悲略为宣说。</p><p>佛言药王军。汝今见彼随方来者。诸世界中无数人众。咸来集此大众会不。药王军言。不也世尊。我今不见。佛言。汝当审谛重复观察。</p><p>尔时药王军菩萨承佛圣旨。四方上下皆悉观察。即于东方见一大树殊妙庄严。其量高广七千由旬。有二万五千俱胝人众。周匝围绕入佛会中。于佛世尊不伸问讯亦无所说。寂然无声住佛一面。南西北方上下方等亦复如是。尔时药王军菩萨见是事已。前白佛言。世尊。我有少疑欲伸请问。愿佛世尊为分别说。佛言药王军。汝今有疑恣汝所问。我当为汝一一开示。是时药王军菩萨复白佛言。世尊。今此四方上下世界。一一大树有诸人众。周匝围绕来入会中。寂无言说各住一面。何因缘故其事如是。佛言药王军。汝今欲知其事因缘。自可往彼随方世界一一亲问彼佛世尊。必当为汝如实宣说。药王军菩萨白佛言。世尊。我承佛旨今当自往随方世界问彼世尊。然我以何神力而能往彼。佛言。汝当以自神力往诸世界。吾复为汝神力加被。药王军菩萨即于会中。绕佛三匝已隐身不现。从是东方过九十六俱胝世界。到一世界名为月灯。彼有佛名月上境界。十号具足。有八十俱胝大菩萨众围绕说法。药王军菩萨既到彼已。即时头面礼彼佛足。合掌恭敬而白彼佛言。世尊。我于<a href=\"/remen/suoposhijie.html\" class=\"keylink\" target=\"_blank\">娑婆世界</a>释迦牟尼佛所。见此东方。有一大树殊妙庄严。其量高广七千由旬。有二万五千俱胝人众。周匝围绕来入佛会。南西北方上下方等亦复如是。我不能知是事因缘。化主释迦牟尼佛。遣我来此自问其故。唯愿世尊为决所疑。</p><p>尔时月上境界如来告药王军菩萨言。善男子。彼佛会中所来大树广大殊胜。能于彼方施作佛事。彼诸人众从树所生。为显诸佛神通力故。</p><p>药王军菩萨复白彼佛言。世尊。是事希有我昔未闻。况复能见。又复世尊。今此会中无数人众住世尊前。周匝围绕无空隙处。此诸人众仅容其身。皆不能见彼二手臂。是事云何愿佛为说。彼佛言。善男子。此诸人众若行若住。或复屈伸皆悉无碍。药王军菩萨复白彼佛言。世尊。我所未了是义云何。彼佛言。善男子。汝今乐见此诸人众伸其臂不。药王军菩萨言。我今乐见愿佛显示。尔时月上境界如来。即于会中舒金色臂普示大众。是时在会百千俱胝人众。即各一时亦舒一臂。一一皆雨无数百千种香。所谓涂香末香等<a href=\"/remen/gongyang.html\" class=\"keylink\" target=\"_blank\">供养</a>于佛。是时彼佛告药王军菩萨言。善男子。汝今见此人众各舒一臂雨众妙香供养世尊如是事不。答言已见。彼佛言。善男子。汝今当知。此诸百千俱胝人众。皆是化生如梦所见。</p><p>尔时药王军菩萨见是事已。即白彼佛言。世尊。此诸人众于须臾间各舒一臂。尚能雨彼无数妙香。何况尽令舒其二臂。雨是香等倍复甚多。彼佛言。如是如是。善男子。如此等类皆是如来神力所化不可限量。诸众生界亦复如是。若生若灭如梦如幻。一切有为皆无实法。药王军菩萨复白彼佛言。世尊。诸众生类有初生者。有久生者。彼佛言如是。药王军菩萨言。不知何者是名初生。又复何者得名久生。彼佛言。今此会中百千俱胝人众。适舒一臂各雨香者是为久生。彼娑婆世界释迦牟尼佛所。从树生者是为初生。药王军菩萨重白彼佛言。世尊。我今于此而欲复见彼初生者。愿佛显示。</p><p>尔时月上境界如来即时复舒右臂。是时四方有百千俱胝人众。上方下方亦各有二十五俱胝人众。同时而来入佛会中。亦复于佛不伸问讯亦无所说。寂然无声住佛一面。是时药王军菩萨前白彼佛言。世尊。云何是等无数人众。于刹那间来入佛会。亦各寂然住佛一面。彼佛言。善男子。此诸人众是初生者。不知生法。不知灭法。亦复不知老病死忧悲。爱别离。怨憎会等如是诸法。亦复不知苦及苦受不从苦生。于一切法非所修习。非所了知。云何于今能有所说。是故各各寂然而住。药王军菩萨复白彼佛言。世尊。如佛所说。此诸人众是初生者。不知此等从何所来。于一切法皆不能知。彼佛言。善男子。此等众生非业报生。非诸功巧所能造作。亦不由彼父母缘生。不从诸受相应所生。亦非过去业因缘生。亦不思念苦受等想。生已无住从如是来故无所说。乃于诸法不能了知。亦复不生我我所想。药王军菩萨复白彼佛言。世尊。此既名为初生者。为从何生。复从何灭。彼佛言。善男子。如佛所生彼如是生。如佛所灭彼如是灭。善男子。譬如有人违背王法。为王系闭久处牢狱。而彼狱中极甚黑闇。不为日光所能照烛。受大苦毒多生惊怖。是时其狱忽为火焚。四面炽然人皆惊唤。彼所系人尚未能出。时王闻已即遣力士。作诸方便令救。是人既得离彼狱火难已。而见于王王言赦汝。自今已往莫复更作如是罪犯。若更作者为彼系缚无有出期。善男子。如来亦复如是。已断贪嗔痴等一切烦恼。圆满一切出世善法。又能息除一切病苦。复以种种大悲方便。于六趣中救度一切受苦众生。一一皆令离诸缠缚。如彼日光破诸冥闇。灭诸罪垢生善作意。善男子。若久生。若初生。一切众生皆令解脱。是时彼佛说是法时。空中有声说是伽陀。</p><p>如来大悲者处清净刹中</p><p>从善法种生<a href=\"/remen/yinguo.html\" class=\"keylink\" target=\"_blank\">因果</a>无所失</p><p>佛境界清净开微妙法门</p><p>以大悲方便度诸众生类</p><p>次第而开导皆令至涅槃</p><p>常寂静世间诸所作无染</p><p>自从无始劫若久生初生</p><p>三界<a href=\"/remen/liudao.html\" class=\"keylink\" target=\"_blank\">六道</a>中无数众生聚</p><p>佛悲愿力故咸归解脱门</p><p>若世出世间普得大利乐</p><p>尔时月上境界如来即于会中放大希有净妙光明。于其光中出广大声普震十方。复于声中出如是言。善哉诸佛神通力。善哉妙法<a href=\"/remen/gongde.html\" class=\"keylink\" target=\"_blank\">功德</a>力。善哉和合大集会。种种神变不思议。善哉宣说妙法门。一切众生得利乐。</p><p>尔时药王军菩萨见大光明。又闻空中作如是声。称扬赞叹合掌恭敬。礼彼佛足前白佛言。世尊。何因缘故放是光明。彼佛言。善男子。汝今见此会中诸初生者不。答言已见。彼佛言。善男子。此诸人众根缘成熟。即于是日闻我说法。一一皆当圆满十地。</p><p>尔时药王军菩萨即从座起。踊身<a href=\"/remen/xukong.html\" class=\"keylink\" target=\"_blank\">虚空</a>高八万由旬。是时复有八万俱胝天人。于虚空中雨诸妙华供养彼佛。时诸初生者。各各恭敬<a href=\"/remen/dl.html\" class=\"keylink\" target=\"_blank\">顶礼</a>世尊。是时十方有诸菩萨。乃至一切龙神夜叉等又悉云集。时药王军菩萨于虚空中合掌。一心而向彼佛说是伽陀。</p><p>善哉佛神力放光出大声</p><p>三千世界中无有不闻者</p><p>三十二地狱受苦诸众生</p><p>得闻是音声苦恼皆停息</p><p>三界诸天众亦闻是音声</p><p>各起恭敬心欢喜而称赞</p><p>三千大千界普闻广大声</p><p>以佛大神通皆六种震动</p><p>三万俱胝数大海诸龙王</p><p>闻是大音声皆来至佛会</p><p>三万俱胝数诸啰刹娑王</p><p>闻是大音声皆来至佛会</p><p>二万五千数俱胝必隶多</p><p>闻是大音声皆来至佛会</p><p>毗<a href=\"/remen/shamen.html\" class=\"keylink\" target=\"_blank\">沙门</a>宫内无数诸夜叉</p><p>闻是大音声皆来至佛会</p><p>十方诸世界有百千俱胝</p><p>菩萨以神通皆来至佛会</p><p>月上境界佛为初生众生</p><p>欲说妙法门是故皆云集</p><p>尔时药王军菩萨。说是伽陀已。从空而下住立佛前。合掌恭敬白彼佛言。世尊。今此会中诸来菩萨。乃至一切龙王鬼神皆已来集。各各乐欲听佛说法。今正是时愿佛为说。彼佛言。善男子。汝今当知。此初生众已得远离一切罪业。梵行具足得大总持。一切善法皆已圆满。我今为彼说大法蕴时药王军菩萨复白彼佛言。世尊。此诸大众渴仰欲闻。愿佛为说。</p></div>"
},{
    "title": "第五卷 佛说大集会正法经",
    "author": "施护法师 译",
    "html": "<div class=\"B1_text\"><p>第五卷 佛说大集会<a href=\"/remen/zhengfa.html\" class=\"keylink\" target=\"_blank\">正法</a>经</p><p>尔时月上境界如来。告药王军菩萨言。汝等当知。一切<a href=\"/remen/zhongsheng.html\" class=\"keylink\" target=\"_blank\">众生</a>有身皆苦。生老病死忧恼悲痛。怨憎会。爱别离。所欲不成就。如是等法悉皆是苦。逼迫众生不能<a href=\"/remen/jietuo.html\" class=\"keylink\" target=\"_blank\">解脱</a>。此一切苦甚可怖畏。而诸众生于是苦义不闻不知。尔时会中诸初生者。闻佛说是诸苦法名。即皆合掌前白佛言。<a href=\"/remen/shizun.html\" class=\"keylink\" target=\"_blank\">世尊</a>。我等乐闻此诸苦义愿佛为说。佛言。诸善男子。非唯汝等乐闻。一切众生皆亦如是。诸初生者复白佛言。世尊。所言死者其义云何。佛言。诸善男子。所谓识灭身坏故名为死。一切众<a href=\"/remen/shengming.html\" class=\"keylink\" target=\"_blank\">生命</a>欲终时。有三种风而来破坏。所谓灭识风。动转识风。起识风。此三种风。众生命欲尽时。令识散灭动转改易。诸初生者言。世尊彼灭识风。云何能令众生识灭身坏。佛言。彼灭识风复有三种。所谓刀针大力。由是三种能灭其识。识既灭已身即破坏。诸初生者言。世尊。云何名身。佛言。身者所谓如幻如焰。又如重担。复如涎洟腐烂等物。诸无智者不能觉了。生为大苦由生发起。缘法聚集命根连持。而无其实非爱相应。如是等法假名为身。诸初生者言。世尊。云何名命。复何名灭。佛言。识所连持是名为命。业报衰谢识法离散。命根断绝身分破坏故名为灭。诸善男子。我今复为汝说身分所有。当知人身诸分筋脉有一俱胝数。有八万四千毛孔。有千二百身分支节。有三百八身骨。此等共成人身。复有八万四千族虫。如是生类同依人身。于人身中昼夜[口*(一/巾)]食。而复诸虫互相食啖诸苦随生。如是八万四千族虫。其中有二大者。于七昼夜互相交斗。至第七日彼一虫死。又复一虫而共交斗。一虫死已一虫复生。如是展转。乃至人命断时。此诸虫类一切坏灭无所依止。诸异生类不能觉了。内外苦<a href=\"/remen/faxiang.html\" class=\"keylink\" target=\"_blank\">法相</a>续生灭。老病死法皆不能怖。若顺若违互相交斗。如身二虫苦恼随生而不觉了。身坏命终都无所有。诸善男子。有一异生命将不久。有善知识来为安慰问其人言。汝现生中叵曾知见生老病死诸艰苦不。彼人答言。我曾知见。善知识言。汝今既自知见如是等苦。何不生厌起增胜心。于二世中种少善根。断诸恶法修诸正行。若能如是舍此报已。生他胜处离诸怖畏。以其善法为所依怙。况复<a href=\"/remen/shijian.html\" class=\"keylink\" target=\"_blank\">世间</a>诸有苦法。一一分明尽可观察。汝岂不闻。大地若击能发大声。善法若作有大胜力。是故于诸如来清净刹中种诸善法。所谓以其华鬘涂香饮食衣服卧具医药。<a href=\"/remen/gongyang.html\" class=\"keylink\" target=\"_blank\">供养</a>如来及诸苾刍苾刍尼优婆塞优婆夷清净<a href=\"/remen/sizhong.html\" class=\"keylink\" target=\"_blank\">四众</a>。如是供养是为于佛刹中种诸善种。当能出生一切善果。汝今于此遇大法王出现世间。若不种诸善根而无所益。时善知识为彼异生说伽陀曰。</p><p>如来出世间击广大法鼓</p><p>开微妙法门令一切趣入</p><p>广度诸众生归<a href=\"/remen/niepan.html\" class=\"keylink\" target=\"_blank\">涅盘</a>寂灭</p><p>汝今见是事何不起<a href=\"/remen/jingjin.html\" class=\"keylink\" target=\"_blank\">精进</a></p><p>尔时彼人亦说伽陀。答善知识言。</p><p>若愚痴无智复会遇恶友</p><p>广造染法因谓贪欲等事</p><p>起我见增盛破和合僧伽</p><p>毁坏于塔寺不深信<a href=\"/remen/sanbao.html\" class=\"keylink\" target=\"_blank\">三宝</a></p><p>但造众恶业不作善<a href=\"/remen/yinyuan1.html\" class=\"keylink\" target=\"_blank\">因缘</a></p><p>于一切时中常生诸过失</p><p>恼乱于父母不生孝敬心</p><p>出非法语言轻谤诸贤善</p><p>造此恶因故必堕<a href=\"/remen/diyu.html\" class=\"keylink\" target=\"_blank\">地狱</a>中</p><p>自受苦恼身无能救护者</p><p>可畏与众合炎热及阿鼻</p><p>如是诸狱中展转受诸苦</p><p>从是大狱出复入小狱中</p><p>谓刀兵莲华受苦而相续</p><p>如是大小狱有无数众生</p><p>随自业因缘轻重而受报</p><p>或百劫千劫或复更长时</p><p>恶业绳所缠无由能解脱</p><p>彼刀兵地狱纵广百由旬</p><p>不见彼狱门唯诸受苦者</p><p>百千俱胝数剑树与刀山</p><p>驱彼罪人登身分皆断坏</p><p>暂时虽死灭复被业风吹</p><p>即时还复生而受诸苦恼</p><p>地狱无边际众生亦无穷</p><p>以恶业因缘相续不间断</p><p>我造诸恶业定堕彼趣中</p><p>善知识今时听说所造业</p><p>我曾起贪心广造于舍宅</p><p>彩画复雕镂金宝以<a href=\"/remen/zhuangyan.html\" class=\"keylink\" target=\"_blank\">庄严</a></p><p>复置诸园林仓库及产业</p><p>畜牛马生类皆以为资具</p><p>父母及眷属内外数甚多</p><p>奴婢与妓人其数无有限</p><p>常令于昼夜动种种歌音</p><p>但纵己乐心不念于他苦</p><p>恃彼不富贵作种种庄严</p><p>凡所受用物悉金银珍宝</p><p>以香水澡沐复涂诸妙香</p><p>龙脑与栴檀及彼麝香等</p><p>香水澡沐已次第而严身</p><p>手钏及指环皆用珍宝作</p><p>以真珠璎珞而为项庄严</p><p>最上好真金复为耳珰等</p><p>身分庄严已顶戴诸妙华</p><p>苏摩那瞻波及诸异香者</p><p>复着妙好衣谓最上细氎</p><p>鲜白复清洁皆妙香所薰</p><p>饮食最上味甘美复馨香</p><p>侍者供所须暂无饥渴想</p><p>地敷好茵蓐履践而游行</p><p>左右有侍人<a href=\"/remen/zizai.html\" class=\"keylink\" target=\"_blank\">自在</a>复尊贵</p><p>如是广严饰而爱乐其身</p><p>常保惜护持不生破坏想</p><p>既富乐具足余复无所思</p><p>恣其染欲心造不善过失</p><p>眼贪于色境诸根亦复然</p><p>彼为过失因自不能觉了</p><p>见闻觉知处诸<a href=\"/remen/fannao.html\" class=\"keylink\" target=\"_blank\">烦恼</a>随生</p><p>于顺违境中起贪嗔痴法</p><p>柔软等诸触触身心起爱</p><p>彼爱想既生诸罪业皆作</p><p>我曾于一时无故害有情</p><p>以箭射鹿身令彼命断灭</p><p>但取其肉食不念后世中</p><p><a href=\"/remen/guobao.html\" class=\"keylink\" target=\"_blank\">果报</a>自当受谁人能代者</p><p>我愚痴无智但资养其身</p><p>一日死苦来识灭身破坏</p><p>唯集诸苦恼无一可爱心</p><p>父母及诸亲相视不能救</p><p>良医妙药等亦唐设其功</p><p>徒增悲恼心无救济方便</p><p>我若命断已弃于尸陀林</p><p>为鸟兽诸虫充足而食啖</p><p>一切无所有空幻法现前</p><p>诸境悉皆空唯果报不失</p><p>是时无所托唯善法可依</p><p>如我造恶因当堕于地狱</p><p>广积罪业蕴后苦恼随生</p><p>于彼三世中破坏善法种</p><p>受想行二法以诸触为因</p><p>触故诸爱生而成忧苦缚</p><p>善法如良药能治贪爱心</p><p>贪等既不生诸恶不能作</p><p>我实无<a href=\"/remen/fuhui.html\" class=\"keylink\" target=\"_blank\">福慧</a>虚受于人身</p><p>佛宣方便门<a href=\"/remen/bushi.html\" class=\"keylink\" target=\"_blank\">布施</a>持戒等</p><p>我不能自作不<a href=\"/remen/suixi.html\" class=\"keylink\" target=\"_blank\">随喜</a>见闻</p><p>正法不能听愚痴日增长</p><p>无明等烦恼随转而无穷</p><p>障善法因缘何由能解脱</p><p>迷惑心散乱无少时静住</p><p>烦恼火所烧受种种缠缚</p><p>于身无少乐乐法不暂生</p><p>命将不久时一切皆破坏</p><p>唯诸佛胜法能救苦众生</p><p>戒法真实门登者得大乐</p><p>如我所造业深自生追悔</p><p>今遇善知识是故如实说</p><p>尔时月上境界如来。告药王军菩萨言。善男子。诸异生类临命终时生大惊怖。苦恼其心无所救护。唯诸善法能为所依。殊胜果报而无所失。尔时彼佛即说伽陀曰。</p><p>众生作恶业定堕地狱中</p><p>饥时吞铁丸渴复饮铜汁</p><p>身出猛火焰恶业故自烧</p><p>身分皆破坏受惊怖大苦</p><p>彼不见乐境不闻正法名</p><p>唯苦逼身心一切皆非爱</p><p>众生作善法定生善趣中</p><p>善知识会遇劝导修善法</p><p>发生正信解具戒慧多闻</p><p>诸烦恼灭除而成正等觉</p><p>精进行最上佛出世所宣</p><p>策发诸善根不生于退屈</p><p>慈悲真梵行摄一切众生</p><p>自利复利他皆令得解脱</p><p>善男子谛听佛所说真实</p><p>出微妙法音令一切调伏</p><p>大悲心为父<a href=\"/remen/putixin.html\" class=\"keylink\" target=\"_blank\">菩提心</a>为母</p><p>善法为知识能救护众生</p><p>正觉出于世说最胜法门</p><p>方便化众生令住寂灭地</p><p>佛为大悲者最上世间尊</p><p>普观诸有情等同为<a href=\"/remen/fozi.html\" class=\"keylink\" target=\"_blank\">佛子</a></p><p>平等无有二使一切归依</p><p>尔时彼佛说是法时。三千<a href=\"/remen/daqianshijie.html\" class=\"keylink\" target=\"_blank\">大千世界</a>六种震动。时药王军菩萨合掌恭敬白彼佛言。有何因缘大地震动。愿佛慈悲当为我说。彼佛言。善男子。汝当四方观察有何所见。是时药王军菩萨承佛圣旨。即时四方观察。见此大地震动。于少时间而复破裂。有六十五俱胝人从地而生。</p><p>尔时六十五俱胝初生者。即皆合掌俱白佛言。我等从何所生。佛于会中指前初生者。告彼从地生者言。诸善男子。汝等见此诸人众不。答言已见。佛言。如彼所生汝等亦然。从地生者又言。此诸人众当应灭不。佛言。如是如是。彼等皆灭。诸善男子。非唯此众。一切有情悉皆归灭。是时先在佛会诸初生者。各起合掌白彼佛言。世尊。如佛所说<a href=\"/remen/shengsi.html\" class=\"keylink\" target=\"_blank\">生死</a>二法。我等厌患非所爱乐。佛言。汝等既能厌患生死。云何不能发起精进。此诸初生者又白佛言。世尊。我等于如来前听受正法。见此菩萨声闻大众。有大<a href=\"/remen/shentong.html\" class=\"keylink\" target=\"_blank\">神通</a>威德具足。是我所乐。我等亦欲趣进修习远离生死。</p><p>尔时药王军菩萨复见有诸从地生者。即时与五百大菩萨。各各以自通力于其会中。又复踊身<a href=\"/remen/xukong.html\" class=\"keylink\" target=\"_blank\">虚空</a>高二万由旬。于其空中或现经行相。或现跏趺相。或现师子王步相。或现象王步相。或现诸异兽等步相。现如是等诸相已。复于空中作诸神变。时此菩萨等各有身光。于虚空中如百千俱胝日月光明。</p><p>尔时诸从地生者俱白彼佛言。世尊。何因缘故有是广大光明。及于空中现诸神变希有等事。佛言。诸善男子。汝等见诸菩萨住空中不。答言已见。佛言。此大光明是诸菩萨各各身光。此诸菩萨一一皆能现诸神通变化等事。是时药王军等诸菩萨众。即于空中出微妙声。俱白彼佛言。愿佛慈悲为诸众生宣<a href=\"/remen/shuofa.html\" class=\"keylink\" target=\"_blank\">说法</a>要。若天若人得闻法者。皆得最上利益安乐。我等今时皆是如来大悲方便。精进愿力所建立故。愿佛于今显法光明普照世间。作是言已俱从空下住于佛前。彼佛告药王军菩萨言。善男子。汝今见此三千大千世界六种震动不。药王军菩萨言。已见世尊。然今我等不能了知。以何缘故有如是事。又复我今有少疑惑。欲问世尊愿为开决。彼佛言。善男子。汝今有疑恣汝所问。若过去未来现在三世等事。我当为汝一一如实分别演说。药王军菩萨白彼佛言。世尊。今此会中何故有八万四千天子众。八万四千俱胝大菩萨众。一万二千俱胝龙王众。一万八千俱胝部多众。二万五千俱胝必舍左众。以何义故如是等众其数甚多。彼佛言。善男子。汝今当知。此诸大众俱来集会。皆是于此听佛说法。即于是日获大利乐永出<a href=\"/remen/lunhui.html\" class=\"keylink\" target=\"_blank\">轮回</a>。又复其中有得安住十地法者。有得安住涅盘界者。有得解脱老病死苦住安乐法者。有得解脱烦恼缚者。有得深入佛正法者。药王军菩萨复白彼佛言。世尊。如来善为一切众生作诸善巧。方便事业随顺摄化。云何是中而无懈倦。彼佛言。善男子谛听。如来起大悲心设诸方便。普摄有情皆令解脱常无懈倦。但诸异生愚于善法。虽遇如来不能亲近。听受修习不求解脱。善男子。如来今日于大众中吹大法螺。击大法鼓。出大法声。演大法义。若天若龙。乃至八部四众。及诸初生者。如是一切大众。咸于今日得大总持。<a href=\"/remen/yuanman.html\" class=\"keylink\" target=\"_blank\">圆满</a>善法安住十地。普获利乐一切。皆是如来神通方便所作。令诸众生住精进地。得法具足如佛世尊。</p><p>尔时六十五俱胝数中。有五千初生者。俱从座起合掌向佛。而白佛言。世尊。我等有身而为重担。深为大怖何由解脱。又复一切众生处轮回中暂无寂静。所欲碍心不能了知。住黑闇地不能明了。唯愿世尊。摄受我等及诸众生。施以<a href=\"/remen/wuwei.html\" class=\"keylink\" target=\"_blank\">无畏</a>令得安乐。劝请世尊宣说妙法。令诸少慧众生增长正慧。苦恼众生皆得解脱。世世所生见佛闻法。</p><p>尔时药王军菩萨向彼初生者。说是伽陀曰。</p><p>汝等乐欲闻正法先须饮食资身命</p><p>后起无畏广大心深得最上妙法味</p><p>彼初生者亦说伽陀。答药王军菩萨言。</p><p>汝尊者大智善调寂诸根</p><p>有广大名称一切皆爱敬</p><p>已圆满善法一切无不知</p><p>云何作是言饮食资身命</p><p>如我等意者饮食为过因</p><p>食已于腹中成种种杂秽</p><p>虽增长色力而恶法随生</p><p>三涂恶趣中当生大怖畏</p><p>诸众生罪业皆从饮食生</p><p>所有贪爱心由饮食所起</p><p>世间愚痴者生种种贪心</p><p>营广大田园舍宅楼阁等</p><p>诸妙好服饰及最上庄严</p><p>众妙宝七珍真珠璎珞等</p><p>象马及车乘奴婢数甚多</p><p>富贵虽暂时终归<a href=\"/remen/wuchang.html\" class=\"keylink\" target=\"_blank\">无常</a>法</p><p>如其<a href=\"/remen/shouming.html\" class=\"keylink\" target=\"_blank\">寿命</a>尽<a href=\"/remen/liuzhuan.html\" class=\"keylink\" target=\"_blank\">流转</a>诸趣中</p><p>正法不能闻善知识远离</p><p>假使四大洲为彼转轮王</p><p>七宝皆具足圆满千子众</p><p>富贵大自在勇猛复威严</p><p>一切所归依悉恭敬称赞</p><p>尽一生胜报是等亦无常</p><p>彼寿限既终<a href=\"/remen/shane.html\" class=\"keylink\" target=\"_blank\">善恶</a>业随受</p><p>虽富有珍宝勇猛大威德</p><p>寿命若尽时自力不能救</p><p>尊者如我说一切无所依</p><p>唯诸佛如来是真所归仗</p><p>如父复如母能养育出生</p><p>平等而爱怜一切皆如子</p><p>譬日月光明普照诸冥闇</p><p>所有轮回苦断灭令不生</p><p>拔彼烦恼根使离诸怖畏</p><p>普令有情类证无上<a href=\"/remen/puti.html\" class=\"keylink\" target=\"_blank\">菩提</a></p><p>宣说正法门令住不退转</p><p>世间饮食等无利生过失</p><p>不得生诸天非为可爱果</p><p>于世间无乐当招极苦报</p><p>损减于寿命造不善业因</p><p>生富乐贪爱不能了无常</p><p>不造最胜业不了知妙法</p><p>不念离过失不住寂静心</p><p>寿命既尽已诸趣受诸苦</p><p>无常杖所打五欲绳所缚</p><p>苦恼而转增业报不能脱</p><p>过去业所照无救无所依</p><p>当识法灭时徒增悲恼怖</p><p>我宁以珍宝金银及玻璃</p><p>广施一切人终不生吝惜</p><p>我宁以身力为他人仆使</p><p>设经彼长时终不生疲倦</p><p>若起贪爱想广集诸珍财</p><p>及饮食上味我即生怖畏</p><p>愿尊者谛听如我等所言</p><p>假使彼诸天受胜妙乐报</p><p>以诸妙宝器盛种种上味</p><p>甘美复馨香食者生适悦</p><p>益<a href=\"/remen/tianren.html\" class=\"keylink\" target=\"_blank\">天人</a>身分色力及威力</p><p>彼受报若终一切皆非实</p><p>以是故我等不爱乐饮食</p><p>唯乐正法门求解脱众苦</p><p>远离贪爱缚得自在无碍</p><p>归依佛世尊大仙真圣者</p><p>汝尊者大智我恭敬<a href=\"/remen/dl.html\" class=\"keylink\" target=\"_blank\">顶礼</a></p><p>具广大慈悲众生皆乐见</p><p>汝名字何等愿尊为我说</p><p>若见闻随喜得诸根清净</p><p>尔时药王军菩萨复说伽陀。答初生者言。</p><p>汝今欲闻我名字彼一切名唯佛知</p><p>百千俱胝众初生彼名一一佛能了</p><p>彼初生者。又说伽陀曰。</p><p>我曾从佛亲听受初生久生一切名</p><p>唯汝名字最甚深未曾闻佛为广说</p><p>是时药王军菩萨复说伽陀。答初生者言。</p><p>当知我名字号为药王军</p><p>妙药救众生是故得其号</p><p>一切众生类种种病所缠</p><p>我以方便门随顺而救济</p><p>贪为病最大恼害于世间</p><p>由此病为因而生诸过失</p><p>嗔病如大火焚烧寂静心</p><p>唯<a href=\"/remen/ganlu.html\" class=\"keylink\" target=\"_blank\">甘露</a>法药能除诸苦恼</p><p>痴病大可怖覆没<a href=\"/remen/zhihui.html\" class=\"keylink\" target=\"_blank\">智慧</a>心</p><p>死堕恶趣中不得闻正法</p><p>由此三种病展转诸病生</p><p>益愚痴闇冥我皆施法药</p><p>普令离过失灭一切业因</p><p>息苦恼不生永绝诸怖畏</p><p>既得离诸病速见正觉尊</p><p>因我妙医王应病而授药</p><p>一切有情类常为火所焚</p><p>炽然不能息<a href=\"/remen/zhuansheng.html\" class=\"keylink\" target=\"_blank\">转生</a>诸苦恼</p><p>贪欲为重担无有解脱时</p><p>嗔痴法亦然展转增过失</p><p>虽常负重担不求解脱门</p><p>复不念无常不思出离道</p><p>烦恼业随逐苦恼亦不知</p><p>众病逼其身不能求妙药</p><p>由无明因故诸行即随生</p><p>行等法既起贪爱生过失</p><p>诸行不究竟一切法皆空</p><p>无智不能知无由生<a href=\"/remen/zhengnian.html\" class=\"keylink\" target=\"_blank\">正念</a></p><p>不修寂静行识灭苦恼增</p><p>经无数劫中不能得解脱</p><p>佛出现于世为彼天人师</p><p>如父母爱子开示正觉道</p><p>复雨大法宝普济诸群生</p><p>除彼邪智人不摄受正法</p><p>发菩提心者得入正法门</p><p>了一切行空于空亦无碍</p><p>若了空<a href=\"/remen/wuwo.html\" class=\"keylink\" target=\"_blank\">无我</a>一切无所依</p><p>诸烦恼亦空远离诸过失</p><p>尔时诸初生者。复说伽陀言。</p><p>菩萨大悲者普救诸众生</p><p>精进大医王长时无懈倦</p><p>念彼轮回苦以<a href=\"/remen/gongde.html\" class=\"keylink\" target=\"_blank\">功德</a>摄持</p><p>我谛信归依起勇猛精进</p><p>尔时药王军菩萨。复为说伽陀曰。</p><p>汝等今当知佛为最上尊</p><p>世间出世间福智皆具足</p><p>具三十二相及众好庄严</p><p>以最上大悲广度诸群品</p><p>佛威容高显犹如妙高山</p><p>智慧无有穷复如彼大海</p><p>善开诸方便随顺化众生</p><p>瞻礼与归依皆得安乐果</p><p>尔时月上境界如来。出如迦陵频伽清妙音声普闻十方。又从面门出八万四千种种色光。所谓青黄赤白红紫碧绿。如是光明广大炽盛。普照三千大千世界。所有三十二大地狱。蒙光所照皆悉破坏。诸天宫殿光所照处广大明耀。如是光明。照于三千大千世界已。复于光中。出一切众生所有乐具现于虚空。作如是变化已。其光旋还绕佛七匝。复从彼佛顶门而入。尔时药王军菩萨复从座起。合掌恭敬白彼佛言。世尊。何因缘故。如是重复放大光明普照世界。尔时彼佛告药王军菩萨言。善男子。我于今日作大佛事。今此会中有诸众生得大利乐。以是缘故重复放光。药王军菩萨复白彼佛言。我有所疑欲当请问。唯愿世尊为我开决。彼佛言。善男子。如汝所疑当恣汝问。药王军菩萨言。世尊。何故此会诸初生者。世尊为现种种希有等事。复为宣说微妙法门。诸久生者。云何世尊不皆如是。岂此等类于佛正法不能了知。彼佛言。善男子。汝今何故作如是言。于如来前而伸请问。此不得名柔顺等语。何以故。如来于诸众生平等化度。随顺方便而为说法。诸有闻者皆获利益。具足得入诸总持门。一切功德皆悉成就。尔时虚空中复有无数广大殊妙七宝楼阁现于佛上。是时彼佛告药王军菩萨言。善男子。汝今见此殊妙楼阁不。药王军菩萨答言。已见世尊。彼佛言。汝今当知。此等皆是诸初生者所共变现。何以故。此诸初生者。皆于是日圆满一切善法。又复我于今日击大法鼓。有无数天人得法具足。无数地狱众生得离苦恼。复有无数众生。暂生正念归依佛智皆得解脱。彼佛说是语时。会中有九万九千俱胝久生众生。<a href=\"/remen/zhengde.html\" class=\"keylink\" target=\"_blank\">证得</a>须陀洹果得法具足。断除<a href=\"/remen/yezhang.html\" class=\"keylink\" target=\"_blank\">业障</a>远离众苦。如此等类皆从如来正法出生。</p><p>尔时东方有五十俱胝殑伽沙数诸菩萨众来入彼会。南方有六十俱胝殑伽沙数诸菩萨众来入彼会。西方有七十俱胝殑伽沙数诸菩萨众来入彼会。北方有八十俱胝殑伽沙数诸菩萨众来入彼会。下方有九十俱胝殑伽沙数诸菩萨众来入彼会。上方有百俱胝殑伽沙数诸菩萨众来入彼会。是时药王军菩萨白彼佛言。世尊。云何虚空周匝皆作赤黑二色。彼佛言。善男子。汝今不知如是因缘。答言世尊。我不能知。彼佛言。唯佛如来而自知察。善男子。汝今当知。诸方世界各有若干俱胝殑伽沙数诸菩萨众来入佛会。如是诸菩萨众随方来已。从空而下住立佛前。礼彼佛足各住一面。是时药王军菩萨白彼佛言。世尊。何因缘故又复有此大菩萨众而来集会。彼佛言。善男子。此诸菩萨大众集会。皆以初生者为缘而起发故。彼佛作是言时。所有会中诸初生者。即时皆得诸法具足安住十地。又复彼佛会中无数修菩萨<a href=\"/remen/xingzhe.html\" class=\"keylink\" target=\"_blank\">行者</a>。皆得安住诸菩萨法。得大神通见闻随喜。一切众生皆获利乐。诸有已住菩萨地者。不复退转增胜坚固菩萨行法。佛说此经已。普勇菩萨等诸大菩萨。阿惹憍陈如等诸大苾刍。乃至世间天人阿修罗等一切大众。闻佛所说皆大<a href=\"/remen/huanxi.html\" class=\"keylink\" target=\"_blank\">欢喜</a>信受奉行。</p></div>"
}]