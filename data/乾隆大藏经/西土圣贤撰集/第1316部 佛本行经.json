[{
    "title": "第一卷 佛本行经",
    "author": "宝云 译",
    "html": "<div class=\"B1_text\"><p>第一卷 佛本行经</p><p><a href=\"/remen/yinyuan1.html\" class=\"keylink\" target=\"_blank\">因缘</a>品第一</p><p>今粗颁宣法慈心专听受</p><p>佛众经要义圣师之言辞</p><p>传佛之典籍最利益于世</p><p>受者蒙大庆润及一切生</p><p>普一切诸佛仙圣明王智</p><p>慈心称名者获福不可量</p><p>今故演吉祥忧苦永灭亡</p><p>所至之方域莫不得安隐</p><p>捡情专守心各各静意听</p><p>其有奉持者雪除诸垢秽</p><p>以清净法水勤加浣濯心</p><p>入灭度深池受色甚鲜明</p><p>五欲犹奔马普世随之迷</p><p>回旋无出要劳欲所欺误</p><p>或驰于盲冥独周旋五道</p><p>以<a href=\"/remen/zhihui.html\" class=\"keylink\" target=\"_blank\">智慧</a>之勒善御回愚心</p><p>当以<a href=\"/remen/wuchang.html\" class=\"keylink\" target=\"_blank\">无常</a>策捶制情欲马</p><p>挫折饕餮意令志舍谀谄</p><p>六欲江河流趣恶甚速疾</p><p>当以智慧力设牢厚堤塘</p><p>乐<a href=\"/remen/shengsi.html\" class=\"keylink\" target=\"_blank\">生死</a>勤苦未曾得休息</p><p>以无厌足意迷醉于五欲</p><p>八种之汤药和合甚神良</p><p>顺服<a href=\"/remen/ganlu.html\" class=\"keylink\" target=\"_blank\">甘露</a>味迷醉寻醒悟</p><p><a href=\"/remen/sanjie.html\" class=\"keylink\" target=\"_blank\">三界</a><a href=\"/remen/zhongsheng.html\" class=\"keylink\" target=\"_blank\">众生</a>类倒见手所指</p><p>颠倒于五道犹如拍鞠跳</p><p>垂脱尽苦际还复堕生死</p><p>今闻圣明教宜息迷惑心</p><p>慈悲之光明普照耀于世</p><p>愚睹热时焰痴心自迷惑</p><p>生死犹广泽孤麑迷于中</p><p>宜服饮法乳除久饥虚渴</p><p>众生从久来为老死所吸</p><p>不喜见良药逆骂谤医师</p><p>医合三十七杂药神良膏</p><p>宜以方便求勤服以除患</p><p>尘劳之长夜众生甚安眠</p><p>宜办甘露鼓寤令莫睡眠</p><p>佛日出于世照曜法丰秋</p><p>宜以智慧眼勤心普遍观</p><p>众生心如水躁扰浊不明</p><p>以法渟使清犹如秋时水</p><p>众生善御心定意不躁浊</p><p>速疾得归趣入于泥洹海</p><p>种种变形体于生死长远</p><p><a href=\"/remen/tianren.html\" class=\"keylink\" target=\"_blank\">天人</a>三恶趣<a href=\"/remen/diyu.html\" class=\"keylink\" target=\"_blank\">地狱</a>鬼畜生</p><p>今宜舍崄欺谄伪[仁-二+豈][仁-二+磊]形</p><p>入灭琉璃城合为一种色</p><p>有王名阿育无忧厚国土</p><p>能使怨忧恐归附者喜敬</p><p>普于此地立八万四千塔</p><p>天龙鬼神喜声震于天下</p><p>时金刚力士闻是震动声</p><p><a href=\"/remen/fofa.html\" class=\"keylink\" target=\"_blank\">佛法</a>更盛明因是追<a href=\"/remen/nianfo.html\" class=\"keylink\" target=\"_blank\">念佛</a></p><p>低头拄颊闷惟佛在世时</p><p>诸天有问曰唯仁何为愁</p><p>谛视良久间然后乃长叹</p><p>怀悲声战怅发言报之曰</p><p>佛天中天师施善教天人</p><p>追忆佛圣尊是以愁闷耳</p><p>是诸天人等后生不见佛</p><p>佛去世之后乃生于天上</p><p>始闻佛名号衣毛皆起竖</p><p>因以慈敬心问于金刚神</p><p>唯仁佛是谁有何善妙德</p><p>有何智慧力有何律禁法</p><p>其形貌何类以何自严饰</p><p>唯仁垂顾屈为吾等具说</p><p>以是光明言劝进金刚神</p><p>发言犹花敷含笑和颜曰</p><p>所问深妙法难可仓卒说</p><p>诸圣不能究独我安能陈</p><p>若能以手指举拂世界地</p><p>四海诸渊池一吸能令尽</p><p>若能都浑吞铁围金刚山</p><p>以莲花根丝系悬须弥山</p><p>若欲围缠裹穷尽<a href=\"/remen/xukong.html\" class=\"keylink\" target=\"_blank\">虚空</a>表</p><p>若复欲计知十方众生数</p><p>是事犹易致学之或可得</p><p>欲叹佛<a href=\"/remen/gongde.html\" class=\"keylink\" target=\"_blank\">功德</a>无能尽具者</p><p>愿承佛威神令意不谬误</p><p>能少少颁宣叹佛之德善</p><p>今我之所说犹如鹦鹉言</p><p>以欢悦仁等可专意谛听</p><p>称叹如来品第二</p><p>今欲升清虚翔佛无外法</p><p>适欲称发言心为之沉疑</p><p>吾心之羽翮势弱不能强</p><p>佛之空无慧包博虚空外</p><p>假令有力士尽力射虚空</p><p>箭行过劫数不能至空际</p><p>若干贤圣明于佛大空慧</p><p>以无量辩才不叹尽佛德</p><p>已度<a href=\"/remen/kuhai.html\" class=\"keylink\" target=\"_blank\">苦海</a>岸枯竭爱欲河</p><p>塞生老死渊开立大法海</p><p>天人及异术不能尽意源</p><p>是故佛慧海深邃无涯底</p><p>须弥众山王诸天游居上</p><p>佛德喻须弥莫能见顶者</p><p>魔王进三女来欲乱道意</p><p>所至靡不惑唯佛慈能护</p><p>魔王十八亿变形来欲战</p><p>佛从衣出臂如日照云赤</p><p>以百福相手拟地胜魔王</p><p>不敢当佛德犹冥眺日光</p><p>诸天无能毁魔王贡高幢</p><p>唯佛能碎坏佛竖大法幢</p><p>其余尘劳王强力含怒害</p><p>愚痴及死魔军率诸子孙</p><p>爱生五盖子先登缠覆世</p><p>有余怀害进变形若干种</p><p>怒害疾悭妒热恼慢贡高</p><p>倒见贪欲界邪痴尘劳王</p><p>其弊怀害强围绕求对战</p><p>结布尘劳阵各现武备力</p><p>各放刚猛弩以中凡愚夫</p><p>其箭如毒蛇又有如炽火</p><p>迦葉佛已来无与为对者</p><p>佛德障其箭益甚放燋燃</p><p>乘戒德之车被忍辱牢铠</p><p>驾以<a href=\"/remen/jingjin.html\" class=\"keylink\" target=\"_blank\">精进</a>马入灭尘劳阵</p><p>以<a href=\"/remen/zhengjian.html\" class=\"keylink\" target=\"_blank\">正见</a>利鉾以正思为箭</p><p>以正言为羽以正行为筈</p><p>以正路为矢意筒中拔箭</p><p>放慈弓駃发佛箭名四等</p><p>一发灭尘劳震三千世界</p><p>慧炽烧尘欲犹如军被烧</p><p>施戒忍进定慧信及坚固</p><p>守志不移动犹众川归海</p><p>世清空中明十方普蒙安</p><p>心一定坚固思惟世起灭</p><p>以得金刚心坏碎尘劳山</p><p>以佛眼观见三千界如镜</p><p>外学诸神仙久学无所觉</p><p>一切智无师名诸师之师</p><p>强慧金刚觜溃坏痴坚卵</p><p>脱出愚冥狱陵无为清虚</p><p>天上食甘露食随兰马麦</p><p>不甘着天味不患厌马麦</p><p>调达怒放石罗云立其前</p><p>俱以慈眼视见毒栴檀等</p><p>外学所诽谤天人所称叹</p><p>于二意不动犹口吹须弥</p><p>名闻三千世佛是普世师</p><p>好首所虚谤心等无喜戚</p><p>愚利衰毁誉若称讥苦乐</p><p>八法不能染犹如水莲花</p><p>天上人间乐视皆为不实</p><p>观世如愚戏有形皆空无</p><p>三恶趣众生开其难开门</p><p>空三恶趣狱导天人无为</p><p>经趣度三世缚阿须伦憍</p><p>劝导众善本雨<a href=\"/remen/sanbao.html\" class=\"keylink\" target=\"_blank\">三宝</a>于世</p><p>往古转轮王<a href=\"/remen/zizai.html\" class=\"keylink\" target=\"_blank\">自在</a>于四方</p><p>于己不自从免死至无为</p><p>佛修种种业治理法空城</p><p>济脱尘劳贼将至无为城</p><p>日明照昼不及夜不曜天上三恶趣</p><p><a href=\"/remen/foguang.html\" class=\"keylink\" target=\"_blank\">佛光</a>昼夜三千世及至一切众生心</p><p>佛神妙晖常盛明千万无数难可喻</p><p>月之盛明十五日其晖曜夜无益昼</p><p>天帝怀忧悴<a href=\"/remen/shouming.html\" class=\"keylink\" target=\"_blank\">寿命</a><a href=\"/remen/linzhong.html\" class=\"keylink\" target=\"_blank\">临终</a>没</p><p>垂退失天福诣佛还见谛</p><p>日月世眼目阿须伦所娆</p><p>佛慈济<a href=\"/remen/shijian.html\" class=\"keylink\" target=\"_blank\">世间</a>救令不遭厄</p><p>忧烟想如焰乐欲如服药</p><p>爱着喻盛火佛灭以法水</p><p>怀恚甚怒害饮醉狂惑乱</p><p>鸯崛魔醉象佛以慈制伏</p><p>无量生死坚缠裹愚痴之贼蔽其目</p><p>佛以言箄智慧药决除郁鞞迦葉贼</p><p>是三人等尘甚厚假令声闻如恒沙</p><p>无有能动其毛者唯佛济使睹道明</p><p>容貌甚憍慢因宝黼黻服</p><p>迸沙最矜高见佛屈修礼</p><p>头如戴火焰牙长眼正赤</p><p>怒则掷火烧佛降阿腊鬼</p><p>龙王怀毒怒雹害魔竭国</p><p>佛动地崩山威势灭龙毒</p><p>佛犹大象王入生死华池</p><p>践蹈尘劳草伫立泥洹中</p><p>佛导度生死如牛渡流河</p><p>众生渡至今如群牛随导</p><p>佛如八解池生法芙蓉花</p><p>天人如蜂集服香则离苦</p><p>诸天闻海水底有不死药</p><p>以海大龙王缠绕须弥山</p><p>诸天阿须伦揽海至千岁</p><p>设若干方便尽力甚勤苦</p><p>引万种药精进令水上凝</p><p>谓是不死药接盛以金瓶</p><p>服者不永寿不离老病死</p><p>意谬持神药转轮无边际</p><p>佛以七觉意慧力揽大海</p><p>围绕以灭定引以精进力</p><p>致出甘露药永安灭老病</p><p>最乐灭众苦服者离生死</p><p>佛明喻日不乱精盛喻月满而不寒</p><p>乐过六天而消欲焰如盛火无所烧</p><p>法甚微妙<a href=\"/remen/dexing.html\" class=\"keylink\" target=\"_blank\">德行</a>具众善伏藏称福聚</p><p>普集天人之善好叹视佛德无厌足</p><p>光耀如日明如月悦目如华声雷震</p><p>步如象王忍如地普胜世间佛独最</p><p>如是无量清妙叹众圣穷劫不能尽</p><p>况吾愚浅欲究竟犹无舟船欲渡海</p><p>诸天皆叉手怀悦谓金刚</p><p>愿佛下兜术即受许为说</p><p>降胎品第三</p><p>处兜术宫时以天眼普观</p><p>睹众生苦恼追忆往古誓</p><p>本愿安众生累劫劳求佛</p><p>生生遭艰难不厌种德本</p><p>第一上祠祀从发意以来</p><p>以金遍<a href=\"/remen/bushi.html\" class=\"keylink\" target=\"_blank\">布施</a>惠施手成德</p><p>从初种种施闻者衣毛竖</p><p>头目身手足妻子所爱重</p><p>严驾名象马宝车垂真珠</p><p>若当合聚此普地不容受</p><p>勤施声雷震如天降时雨</p><p>累劫以慧水普润饱众生</p><p>施酪池乳江福山酥如泉</p><p>蜜堑石蜜积普严饰此地</p><p>未曾违求者与与无所逆</p><p>水灌受者手喻于四大海</p><p>奉父母明师慈心具种事</p><p>所施无涯限成施度无极</p><p>所生守戒胜没命不秽禁</p><p>剃头为<a href=\"/remen/shamen.html\" class=\"keylink\" target=\"_blank\">沙门</a>发积喻大山</p><p>生愚夫五欲遭没命危难</p><p>不动毁净禁具戒度无极</p><p>生得尊自由未曾施人恶</p><p>截头目手足心定得忍辱</p><p>情悟发求佛逮进超九劫</p><p><a href=\"/remen/mile.html\" class=\"keylink\" target=\"_blank\">弥勒</a>等应先勇猛出其前</p><p>贪慕深妙法因身受慧义</p><p>入火投山岩支节铁针钉</p><p>十八法智慧奉行无发劳</p><p>觉了一切原度智无极岸</p><p>施戒忍进定智慧江海渊</p><p>慈悲伤众生成喜悦光耀</p><p>毛孔杂色光明动兜术宫</p><p>诸天怀疑集肃敬礼菩萨</p><p>即时种种击金鼓任资赋与七觉筹</p><p>谁欲与吾降世间故相延请法宾会</p><p>光从兜术照四方乐役力渚阎浮提</p><p>即敕侍臣卿月猛汝识世间大国王</p><p>何国可托生不违古典制</p><p>应遭遇菩萨奉顺佛言教</p><p>对曰唯圣听有大豪尊王</p><p>有王名善求典主王舍城</p><p>婆罗奈城主王名曰善猛</p><p>蝎国王百才郁禅王名巢</p><p>光焰王留生又王名勇武</p><p>王善臂之子又名白雪王</p><p>是八大王有名闻不审为可托生不</p><p>曰有是王秽不真遍更察观真正者</p><p>思惟斯须曰更有转轮王种寿兴后</p><p>王最盈后名师子其子白净释中尊</p><p>善妙称吾意应托生为子</p><p>白净男中上妙后女中英</p><p>诸城邑之中迦夷罗越最</p><p>今日吾当降施善于世间</p><p>示众生以正牢缚欲枷锁</p><p>破坏生死狱开示无为路</p><p>示众生方便令出生死狱</p><p>卿等谁欲乐离苦灭度安</p><p>欲自度苦者与吾俱降下</p><p>颁宣是法已便下兜术宫</p><p>显乘令普知白象如银山</p><p>菩萨乘象王如日照白云</p><p>诸天鼓乐舞普雨杂色花</p><p>日精之明珠光照耀王宫</p><p>降神下生时现瑞甚微妙</p><p>菩萨降入胎如雁处清渊</p><p>如秋盛月照如象处花池</p><p>日以光照好月以盛明珠</p><p>菩萨无可喻唯与善福俱</p><p>处妙后胎已地六反震动</p><p>犹如水中船空中崩雷声</p><p>海池肃肃动众流净澄清</p><p>诸天于空中布华如帐缦</p><p>称庆踊跃喜地神欣然笑</p><p>诸华尽敷鲜遍地无空缺</p><p>树神见众花开张如目视</p><p>魔王爱乐树即萎憔悴愁</p><p>妙后寐寤寻忆梦诸根寂然喜踊跃</p><p>举目四向遍察视王颜怡悦莲华色</p><p>即启王曰唯愿听梦中所见甚吉祥</p><p>大白象王有六牙忽然来至在我前</p><p>王闻后所梦怀疑喜踊跃</p><p>即召梵志占为说梦所见</p><p>明达善占梦思惟乃发言</p><p>按典籍占梦唯听今谛说</p><p>女梦日光明入腹因此怀妊生吉子</p><p>如日赫照普地界其子德尊主十方</p><p>梦见月满众生俱光照女腹因怀胎</p><p>生子圣达转金轮典主四方<a href=\"/remen/zhengfa.html\" class=\"keylink\" target=\"_blank\">正法</a>治</p><p>此女梦白象趣入其右胁</p><p>此子无瑕秽天人稽首礼</p><p>一切无不知所生必为佛</p><p>此典古圣谶王后梦白象</p><p>当生宝圣子神仙独象步</p><p>安卦以占之必生天人师</p><p>其唯有二趣乐家为圣王</p><p>舍家除须发<a href=\"/remen/chengfo.html\" class=\"keylink\" target=\"_blank\">成佛</a>众圣师</p><p>喜其占梦谛赐金恣其意</p><p>王后闻甚喜以善事启王</p><p>自梦此以来甜如服甘露</p><p>体性众恶除唯愿乐众善</p><p>不乐名宝衣唯善洁素服</p><p>不好宝名扇乐露清凉风</p><p>厌秽于五欲乐受正真法</p><p>六情不复着色声香味触</p><p>不复乐宫室意思游园观</p><p>启王如是已王即答之曰</p><p>恣卿意所乐王从将俱出</p><p>乃至于流民清凉花树园</p><p>后自<a href=\"/remen/neiguan.html\" class=\"keylink\" target=\"_blank\">内观</a>身如净水月影</p><p>处胎无垢秽金花琉璃舆</p><p>月满诸根具睹如宝明珠</p><p>后觉生期至游诣花香园</p><p>其园肃肃清诸妙神来集</p><p>如来生品第四</p><p>于时佛星适与月合吉瑞应期</p><p>从右胁生犹如云除千日霍现</p><p>譬如久冥炬光卒耀东方为首</p><p>树为头发华草为毛莲花为面</p><p>青莲为眼丹树为口须弥为乳</p><p>四海为腹中土为腰南方为髋</p><p>私为垂珠恒为香璎西方为足</p><p>众宝为饰诸转轮王历代典主</p><p>如江河数佛所履践千辐相轮</p><p>常行印车过去诸佛所修德义</p><p>生育万物犹如慈母难动即时</p><p>肃然震声怀喜庠序和悦而瞻</p><p>即时右胁显大辉耀遏绝日光</p><p>日如萤火令日失明无复精光</p><p>光如华髻现若干色侧塞四方</p><p>满虚空中譬如云除日照忽现</p><p>尔时诸天见晃昱光悚然怪异</p><p>而相谓言日天下耶金树出乎</p><p>有神对曰佛日出现日天子疑</p><p>是何异日将无夺我日成宫殿</p><p>怀嫉霍然彼千光明佛耀辉地</p><p>日焰照空太子怀光千倍踰日</p><p>日光还折退不敢当天地普然</p><p>如劫尽焰天地明辟如始旦晓</p><p>诸神普喜地祇鼓舞光明雨洒</p><p>甘露良药充饱一切灭忧恼患</p><p>海震如笑树木跛[跳-兆+我]渊池青莲</p><p>如开目视众树散花以敬太子</p><p>众鸟翔鸣如雅颂音诸天慕善</p><p>如花遇日都照十方晃如金色</p><p>神祇怀喜花非时敷金银栴檀</p><p>细末如尘天意作花晴无云雨</p><p>光明普照遍满十方明珠火焰</p><p>奄然不现日所不照幽隐冥处</p><p>霍然大明耀三恶趣圣智明达</p><p>教世光相梵天神等华中化生</p><p>慈谦敬心散适意花掌莲华色</p><p>两手接擎怀爱敬心慈目熟视</p><p>以梵清音叹其功德躬自倾屈</p><p>头面礼足戴之顶上日处须弥</p><p>号名百祠手执金刚以千慈眼</p><p>熟视无厌天华白盖杂妙宝花</p><p>其明如月上于太子叹其功曰</p><p>劳苦弥劫以大方便发求佛道</p><p>愿垂慈心众生可伤唯为普世</p><p>不请之师北斗七星亦如称叹</p><p>现七觉意消七劳垢故行七步</p><p>如师子起足迹印现喻如七星</p><p>其步大然不怀疑慢地神倾屈</p><p>低仰接足以普明日照于四方</p><p>现<a href=\"/remen/sidi.html\" class=\"keylink\" target=\"_blank\">四谛</a>法如师子吼吾齐以此</p><p>末后受形不复处在胞胎之狱</p><p>今当得佛最难得道将导一切</p><p>服甘露灭安靡软草杂色众花</p><p>如天綩綖周遍布地譬如天王</p><p>处清池渊如金树花视甚微妙</p><p>诸五趣类受苦恼者皆得休息</p><p>身安快乐众结缚着甚急牢狱</p><p>尔时众结悉得<a href=\"/remen/jietuo.html\" class=\"keylink\" target=\"_blank\">解脱</a>尔时洪音</p><p>遍闻佛界诸天鬼神怀喜踊跃</p><p>速升虚空进见圣宝诸天侧塞</p><p>充满无间大龙王子如须弥山</p><p>目犹日月动海出水头戴云盖</p><p>速疾寻至细雨香水敬浴太子</p><p>安祥天子受天世人大敬祠祀</p><p>能与其愿自化己身现有四头</p><p>乘牛执盖敬护菩萨童男天子</p><p>首戴羽冠威力巍巍号孔雀幢</p><p>贯胄带甲执持武备为大军师</p><p>将从大众拥护菩萨一由延内</p><p>天王大力名毗沙门珍宝充盈</p><p>德有志界天二十八神将军俱</p><p>各与营从器钾严整与亿鬼神</p><p>来护菩萨又有天王名尊自在</p><p>与无央数巨亿诸天执持幢旛</p><p>而来云集以恭肃敬礼菩萨足</p><p>阎王恶害无能胜者驱逐众生</p><p>以一种法掷弃所执太山狱杖</p><p>以慈愍心来礼菩萨无数诸天</p><p>龙鬼神王净居天上诸清净天</p><p>叉手合掌如未敷藕赍敬曲躬</p><p>永叹菩萨金色天华明真珠台</p><p>青芙蓉花绀琉璃茎兴成意花</p><p>若干妙色末栴檀香散下如雨</p><p>天女空中眷属俱来鼓天伎乐</p><p>歌叹功勋往古<a href=\"/remen/xiuxing.html\" class=\"keylink\" target=\"_blank\">修行</a>众亿善本</p><p><a href=\"/remen/guobao.html\" class=\"keylink\" target=\"_blank\">果报</a>成熟润及群生庆云震乐</p><p>诸天散华身放光明晃晃昱昱</p><p>诸天吒叹众生<a href=\"/remen/huanxi.html\" class=\"keylink\" target=\"_blank\">欢喜</a>蒙佛神德</p><p>普严世界金鸟诸龙俱怀和协</p><p>天阿须伦弃舍怨嫌从白净月</p><p>出清凉光普为世间灭爱憎火</p><p>梵志占相品第五</p><p>当尔之时众善普会殃患消灭</p><p>快乐无极王因是喜赦降天下</p><p>欣庆来集如众川流如天帝释</p><p>生子瞿或如安祥天生子童男</p><p>如毗沙门生子宝瓶菩萨诞育</p><p>王亦欢喜菩萨体软如天初生</p><p>乳母收养如育婴孩请诸旧德</p><p>晓事母人围卫拥护不离左右</p><p>光相明照如梵中尊诸母速疾</p><p>将诣天祀欲令拜谒诸天形像</p><p>天像皆起屈申低仰诸有金石</p><p>水泥天像叉手稽首礼敬菩萨</p><p>诸母惊怖心皆愕然缘是瑞应</p><p>号天中天未谛审知太子神德</p><p>因此恐怖速还归宫白净王闻</p><p>惊怪怖战因召梵志明占相者</p><p>应令寻至王即问曰唯诸明师</p><p>占相吾子惧因此子犯触天像</p><p>唯拔吾心诸深狐疑梵志喜颜</p><p>对曰天王今应称庆不宜怀戚</p><p>王族更新当从今始转轮圣帝</p><p>应临四方按卦占察右胁生者</p><p>必为尊贵圣达普智临众王上</p><p>显如须弥为众山王无能及者</p><p>众宝之中如意为最众流之中</p><p>大海为最众光之中日月为最</p><p>今是太子众圣中最按占古典</p><p>有威仪王因手而生律王掌生</p><p>情思力王从父腋出王名往古</p><p>因父[月*坒]生抆陀竭王顶上生出</p><p>是等德强皆转轮王今占光瑞</p><p>相应圣王摄度天人以圣慧力</p><p>名号普闻周遍十方如大圣王</p><p>号抆陀竭金轮白象玉女绀马</p><p>明珠圣臣主兵七宝游天世间</p><p>从兵四品当为天人开无为路</p><p>当有千子才力勇猛当以正法</p><p>治世太平若舍家出进求道术</p><p>必当为佛以慧胜世抑按世间</p><p>众圣明师按卦所占唯此二趣</p><p>王欣解颜谓梵志曰自宗祖来</p><p>圣王断绝父王亦无转轮王位</p><p>子何由能自致圣王王虽如是</p><p>梵志愕然皆共同声举手称叹</p><p>犹如大龙雷震之声于王殿上</p><p>大称善庆唯王莫疑谓其不然</p><p>父子德异宿行不同唯在宿世</p><p>修立德行请呈籍卦王当照之</p><p>往古仙圣贤才明达次比四句</p><p>若医药方往医娄他不能敏达</p><p>其子仙贤明达踰父往古圣王</p><p>后亦不继百转之孙乃复还绍</p><p>近圣亦复限齐江海其光莫能</p><p>如其子者如是异术乃余无数</p><p>往古先人所不达及其后苗裔</p><p>秀出踰前事任宿德非由于人</p><p>前世所修与今德合虽今时非</p><p>德人居吉瞻按籍卦与瑞附合</p><p>必得于世为转轮王王告诸大</p><p>众梵志曰今当为子因德立字</p><p>梵志默然心思斯须谦逊卑声</p><p>启白天王察今时运太清和顺</p><p>吉鸟翔鸣瑞应至声地动庠序</p><p>节气调适风雨顺时世应太平</p><p>众火炎现清彻无烟诸天塞空</p><p>现形叉手雨众杂花天乐并作</p><p>王教平均国应丰熟大王国境</p><p>祥瑞普臻当名太子号曰吉财</p><p>王意大悦重赐梵志金角乳牛</p><p>数百千头王还喜悦摩太子头</p><p>以妙宝璎系太子颈慈心叉手</p><p>叹其德曰先临圣王然后<a href=\"/remen/chujia.html\" class=\"keylink\" target=\"_blank\">出家</a></p><p>阿夷决疑品第六</p><p>高山花果池快乐如天观</p><p>众山少及者故名阿夷岳</p><p>曩久居此山年耆结蔟发</p><p>长暴露形体寿高百有余</p><p>体犹如黑云发如白银数</p><p>眼睛微亦理形如杂色山</p><p>智慧如梵天明如日月火</p><p>四火日第五自暴名阿夷</p><p>卒闻响响声鸟兽鸣如语</p><p>其解鸟兽音怀疑出庐窟</p><p>见天交错飞于空中欢喜</p><p>因仰问天人诸天何为喜</p><p>有天名法乐寻答阿夷曰</p><p>师为未闻耶世有奇吉祥</p><p>白净王生子当度世众生</p><p>卒必成佛道为天世人师</p><p>闻佛之名号踊跃衣毛竖</p><p>即上升虚空欲见释童子</p><p>因所见瑞应<a href=\"/remen/shentong.html\" class=\"keylink\" target=\"_blank\">神通</a>意审谛</p><p>弹指顷之间便到王宫门</p><p>是上圣通士明达禁戒备</p><p>王以爱敬意速迎请入宫</p><p>让之以上座谦恭辞慰劳</p><p>垂愍回接顾屈来入鄙国</p><p>阿夷觉王意爱敬尽礼义</p><p>以慈目视王执谦以敬谢</p><p>王宜应如是爱宾以上礼</p><p>大王承法治垂恩于国民</p><p>自先过诸王种种大施与</p><p>于财宝贫使戒智慧丰富</p><p>吾所由至此宜怀欢喜听</p><p>闻空中天语王生子作佛</p><p>我忻所闻事觉吉祥故来</p><p>法幢甚可爱观释种族旗</p><p>王闻说是言喜愕情惶灼</p><p>速呼太子来与阿夷相见</p><p>在乳母抱上光相照然明</p><p>见太子德相如天后抱子</p><p>阿夷不能忍便前取太子</p><p>两手抱爱视如黑云裹日</p><p>在阿夷抱上菩萨明益辉</p><p>犹如黑山间销金炉炽火</p><p>以慈心久视眼中即雨泪</p><p>太子体晃昱如黑云雨雹</p><p>王见阿夷泣心怀甚怖懅</p><p>恐子将不祥怀疑语阿夷</p><p>唯圣时见示吾气垂欲绝</p><p>今见仁悲泣是故心惊战</p><p>得无是吾命一旦忽然灭</p><p>先为我致庆后将无遗戚</p><p>劣乃得此子久渴得升水</p><p>将无为吾怨幡不令吾当</p><p>吾始生意念得子至眼眠</p><p>子目遗后视则吾不忧世</p><p>是吾族珍树生于宝宫池</p><p>将护诚告我以爱己子情</p><p>面如盛满月阿夷熟视之</p><p>眼玩青绀光舌如莲花叶</p><p>头发绀青色覆其高广额</p><p>颊车如师子诸颔充平满</p><p>师子肩长臂掌轮千辐理</p><p>次视其相已从顶至足相</p><p>师尽爱敬意稽首礼太子</p><p>泪堕如雨下怀惨惘启王</p><p>其有充满足三十二妙好</p><p>必当成为佛以善胜普世</p><p>诸天闻是语于空中散华</p><p>同声称善善王谓阿夷言</p><p>前师按卦占定成转轮王</p><p>今圣师视相定之使成佛</p><p>王言犹投苏火炎盛炽猛</p><p>益增阿夷口更说决定言</p><p>如我观察相恣媚灭欲意</p><p>示众生灭度当以佛容貌</p><p>假令空中雨金刚之大山</p><p>不动太子毛何况余艰难</p><p>普世众力士诸弊害鬼神</p><p>及阿须轮王军官属营从</p><p>各执金刚杵大如须弥山</p><p>来欲击太子山杵破散尽</p><p>太子不动移当作是觉知</p><p>吾不以是戚当以怀欢庆</p><p>我自伤流泣遇佛而空过</p><p>颁宣慧照曜奋千辞义光</p><p>佛因当显明我独不见感</p><p>立在无为空灭如月清冷</p><p>世蒙凉除热我独当燋然</p><p>佛谛执金刚慧杵碎尘劳</p><p>当有甘露药我独不得尝</p><p>佛如海马王济渡海流人</p><p>我独退在后淫鬼所裂啖</p><p>一切智池水善意诸虫贝</p><p>通放慧江流一切饮除渴</p><p>众善为根株忍枝意止叶</p><p>觉意以为花成泥洹甘果</p><p>解脱众生禅戒香遍世间</p><p>佛树当生长我薄德不睹</p><p>愚痴门甚牢恩爱门甚固</p><p>当以法籥开生死牢狱门</p><p>普世相烧然以淫怒痴炎</p><p>当以法水灭如云雨野火</p><p>以悲心之角定糊十方锋</p><p>当施善法乳天人饮无厌</p><p>普世之婴罗尘劳之重疾</p><p>以最胜法药当疗众生病</p><p>佛之大海渊诸佛之宝渚</p><p>度生死贾客以宝充其饶</p><p>芥子比须弥牛迹水况海</p><p>萤火喻日光转轮王方佛</p><p>胜通达梵天喻觉慧帝释</p><p>超净相梵志世典古王传</p><p>古仙圣大师学深厌祠祀</p><p>若闻佛圣化疾舍本术卢</p><p>澡瓶杖簇结弃本诸威仪</p><p>寻舍贡高意厌本所习礼</p><p>咄此老害懅令人无所及</p><p>吾已得五通今事礼不偶</p><p>今雨欲然耀慧定照世间</p><p>吾今垂垂灭如何不悲乎</p><p>即呼<a href=\"/remen/dizi.html\" class=\"keylink\" target=\"_blank\">弟子</a>来汝莫如吾误</p><p>以徒托太子阿夷辞还退</p><p>入誉论品第七</p><p>是时释王德日夜增宝仓国境</p><p>名称智慧金宝积聚种种璎珞</p><p>众善来归如秋海渊象马车乘</p><p>犹天严驾贤善调良自然诣厩</p><p>甘蔗石蜜酥乳水浆粳粮谷米</p><p>气味力增殃患普除怨敌屈附</p><p>旧亲增敬疫馑消亡凉风和调</p><p>时雨细润空中晃昱甚好严备</p><p>尽王境土长益丰茂众善普集</p><p>不祥枯竭以太子德合成谐偶</p><p>以谐偶故名称普闻诸根成就</p><p>相好可观犹月初生十五日满</p><p>诸王长者普进贡献栴檀羊车</p><p>驾御金鹿象牙金银杂宝合成</p><p>粟珍宝厕象子马驹童子曳弄</p><p>戏笑娱乐白银雁子珊瑚口觜</p><p>随其年长致献贡御金宝博奕</p><p>以供太子年在幼少为事尊长</p><p>重踰须弥忍辱过地渊深于海</p><p>意博包空时过孩童初入在美</p><p>世人所习众诸技术太子学能</p><p>不加日劳年满十六体方精健</p><p>文武兼备艺过诸释王睹太子</p><p>德日殊异兄弟中猛如勇师子</p><p>王忽寤忆阿夷所言如何当令</p><p>舍是洪德涉苦入山精勤学道</p><p>心即怀疑召诸臣议思计令子</p><p>不入山学执谦尊教如天帝臣</p><p>承帝诏命思计设理沉思斯须</p><p>执敬启言寻承命旨子难卒留</p><p>海可过济日可失明月可舍凉</p><p>子愿难违唯然天王宜设方便</p><p>若设方便为事必克假令不克</p><p>无遗恨情事离方便则难施立</p><p>听承古仙服水气者长劳困形</p><p>皮骨相连重如太山遭欲风吹</p><p>爱恚战动如风吹树严妙堂舍</p><p>色声香味华香严饰状如天女</p><p>第一上乐迷醉女乐五欲犹能</p><p>迷惑仙士夫色声香味细滑触</p><p>诸心所喜五情所贪以欲坚牢</p><p>力强大网以系子心乃可无忧</p><p>王然此义即召美女十五以上</p><p>容色妙者六十四种姿媚具备</p><p>寻致诸女充太子宫久学调静</p><p>执惭愧戈于婇女中如月众星</p><p>摄藏辉光不甘五欲口终不发</p><p>不逊之言</p><p>眼不起视色犹饿夫于乐</p><p>诸伎女怀惭如冥逃光走</p><p>父王闻是已不安寝于床</p><p>因更令境内有相好乐者</p><p>其谁有妙女必尽来应会</p><p>若有违限者加之以重讁</p><p>设此严限已益出众璎珞</p><p>恣之取璎珞入宫为婇女</p><p>种种严修饰诸游观园池</p><p>无数众女集皆受赋璎珞</p><p>太子德如日目无能当者</p><p>自执意挍计终无能染污</p><p>执杖释种女姿貌如天女</p><p>心忍辱如地面晖如月满</p><p>古圣王苗裔相应玉女宝</p><p>德广覆天下除忧如天乐</p><p>持重有智慧相好容貌光</p><p>名称最第一是故号除称</p><p>手执波昙花眼如绀莲叶</p><p>两手奉好花欢喜诣其母</p><p>唯母见严饰意欲入宫观</p><p>欲见释太子心自然恋慕</p><p>母即告女曰宁今受御讁</p><p>终不听汝往愿母必见听</p><p>重启父母已即听随</p></div>"
},{
    "title": "第二卷 佛本行经",
    "author": "宝云 译",
    "html": "<div class=\"B1_text\"><p>第二卷 佛本行经</p><p>与众婇女游居品第八</p><p>种种严饰犹如天宫春秋冬夏</p><p>四时各异应节修治游观园池</p><p>亦如天帝施安树林太子因游</p><p>至园池观婇女围绕如月处星</p><p>于是众女昼夜作乐嘲调戏笑</p><p>过数年已或娱乐之更造新术</p><p>或现己身或时书颂或图庙画</p><p>或有刻镂或有以泥为若干像</p><p>或有结花以为敷饰或庄面目</p><p>或有涂香或以镜照或栉梳头</p><p>或黛黑眉或丹口唇或复有女</p><p>华相打掷或戏笑者或悲叹泣</p><p>或口咏歌可听可乐犹如华中</p><p>众萤蜂鸣众女求浴太子听从</p><p>无忧树间丹华之池圆光文饰</p><p>照树金色犹金在火耀耀林树</p><p>诸树倾屈散供众花众鸟相和</p><p>悲哀而鸣女笑鸟鸣震声远闻</p><p>五音俱作感动人情太子入池</p><p>水至其腰诸女围绕明耀浴池</p><p>犹如明珠绕宝山王妙相显赫</p><p>其好巍巍众女水中种种戏笑</p><p>或相湮没或水相洒或有弄华</p><p>以华相掷或入水底良久乃出</p><p>或于水中现其众华或复于水</p><p>但现其手众女池中光耀众华</p><p>令众藕花失其精光或有攀缘</p><p>太子手臂犹如杂花缠着金柱</p><p>女妆涂香水洗皆堕栴檀木櫁</p><p>水成香池如是戏笑难可计数</p><p>六万婇女围绕其侧太子于中</p><p>如天帝释于天浴池与天女俱</p><p>于是皆乘金银宝船游戏池中</p><p>如天乘云太子复乘七宝之船</p><p>妃在其侧俱共入池色身金照</p><p>光各一丈如日乘船莫不惊愕</p><p>谓是日出众华开张明重光照</p><p>喻日天子太子出池诸女更严</p><p>作众伎乐行甘蔗浆诸女饮已</p><p>跳踉舞戏时日便冥向月烛明</p><p>欲惑太子意终不倾欲使其贪</p><p>意终不着慧灯甚明终无能灭</p><p>犹明珠灯不损飞蛾斯须至冥</p><p>众女睡眠太子妃寐梦睹忧变</p><p>太子<a href=\"/remen/chujia.html\" class=\"keylink\" target=\"_blank\">出家</a>舍宫婇女逃入山泽</p><p>妃独逐走从后求哀莫相捐弃</p><p>澡手见授今弃付谁惟今自察</p><p>无量过失愿微重荣莫生相舍</p><p>独入山泽勤修众德何吝于妾</p><p>致大酷恶古贤出学亦复好妃</p><p>唯垂愍伤愿听侍从追呼不息</p><p>太子入林心意发狂树树行求</p><p>[口*睪]向树曰汝独无忧我独怀恼</p><p>示我太子仰见树上有赤觜鸟</p><p>向鸟叹苦我失所怙汝声似之</p><p>留声与汝愿以鸣声除我心恼</p><p>又见树曰汝何不慈吾厄夫怙</p><p>迷行犯触贤夫所弃宜见愍伤</p><p>如何见笑华尽开敷见双头鹆</p><p>相将俱飞益增忧苦流泣且言</p><p>唯愿示我怀重慊者令我睹之</p><p>失之我亡树华散我更耗我心</p><p>唯汝仁鸟莫嫉快我当散我心</p><p>好喜伎乐未曾相犯何为必尔</p><p>为风所动树枝倾曲犹如以掌</p><p>击打于我鸟兽角视尔不遣夫</p><p>水声如骂我不任治太子不还</p><p>便悲叹曰留目绀莲留超与应</p><p>留笑华敷留颜金华留发辟兵</p><p>我见遗忽口言未止忽见太子</p><p>于林树间便前搏曰何为相弃</p><p>语顷惊觉抱持太子惭惧战[病-丙+又]</p><p>太子问曰何为如是便说梦事</p><p>太子报曰此非为汝吾无所去</p><p>谁往谁返无有往者亦无所至</p><p>汝谛觉是色如聚沫觉意如泡</p><p>相如光炎行如芭蕉识法如幻</p><p>诸根无力形体相因犹如华合</p><p>觉世<a href=\"/remen/wuchang.html\" class=\"keylink\" target=\"_blank\">无常</a>譬如野马吾我无有</p><p>亦无坚要合会有离汝当谛觉</p><p>太子自思是吾出应</p><p>现忧惧品第九</p><p>王愍太子愁劝令行游观</p><p>始出宫城门霍然日出云</p><p>驾乘七宝车众德相自严</p><p>所将从贵重如月与众星</p><p><a href=\"/remen/gongde.html\" class=\"keylink\" target=\"_blank\">功德</a>充满备形容甚殊妙</p><p>都敕国邑里并除老病死</p><p>穷冻困厄者莫令现道侧</p><p>各各尽力严若干幢旛盖</p><p>楼阁诸妇女犹如天宫城</p><p>严饰甚靡丽莫不怀欢庆</p><p>万民皆歌咏声向震一国</p><p>犹秋水归海诤竞欲观见</p><p><a href=\"/remen/zhuangyan.html\" class=\"keylink\" target=\"_blank\">庄严</a>易服饰未竟便起走</p><p>或未及庄严闻声便驰往</p><p>于众阁栏楯侧塞不相容</p><p>或头身自悬犹如众华垂</p><p>或有倾屈礼各怀敬叹曰</p><p>当为世导师散众花香璎</p><p>见以皆愕观展转相谓言</p><p>此当为何神或云从天降</p><p>或云是天帝魔王或梵王</p><p>怀疑欢踊跃歌叹若干种</p><p>诸天见太子容饰导从出</p><p>犹如天帝释出游观之时</p><p>于是净居天欲兴降瑞应</p><p>如前佛见瑞劝意出家学</p><p>天卒化病人喘卧在道侧</p><p>色恶眼睛黄体气口燋干</p><p>身肿腹膖胀恶露诸不净</p><p>宛转而自涂菩萨举目见</p><p>问是为何物丑恶难可视</p><p>御者寻对曰食饮不时节</p><p>四大错不顺是名为病人</p><p>菩萨报之曰视何不分减</p><p>御者复对曰是不可分代</p><p>都世无能免疾病之危厄</p><p>四百四种病大患如<a href=\"/remen/shijian.html\" class=\"keylink\" target=\"_blank\">世间</a></p><p>尊亦未免离处大变难患</p><p>太子即停驾惨然怀忧叹</p><p>闻病心惊痛如象被毒箭</p><p>见病触其情寻敕御回车</p><p>心惧怀悚然如牛畏雷雹</p><p>闻雷声怖愕惊懅体不安</p><p>后时复更出天化作老人</p><p>头如丝雪雾皮缓肌体皱</p><p>战如水中枝身偻如张弓</p><p>太子见即问是名为何人</p><p>生便如是耶为有变者乎</p><p>御者因对曰始从身受胎</p><p>微起如泡沫缘起五体见</p><p>分合成六情然后乃出生</p><p>小饮母乳活次长乃食谷</p><p>转缘地而行初语如鹦鹉</p><p>尔乃立行走体貌形容成</p><p>诸根转成熟以故名曰老</p><p>是名天使召显教悟<a href=\"/remen/zhongsheng.html\" class=\"keylink\" target=\"_blank\">众生</a></p><p>形衰失欢惨如花被毒霜</p><p>面如月遭蚀心犹日云雾</p><p>壮进力枯竭如夏沙淋水</p><p>窃人志思才无形如来贼</p><p>心恼失听识犹野火烧泽</p><p>迫迮如压油饮其体精气</p><p>怀变令形异是者名为老</p><p>太子视良久怅然而长叹</p><p>老病大石山强磨碎众生</p><p>世普遭苦患何可畅意安</p><p>当设方便逃如避强害寇</p><p>后复出游见天化命过人</p><p>宗亲随丧车被发而啼哭</p><p>问曰是何等以至诚示吾</p><p>尔时诸侍御便为具足说</p><p>日迫致枯老病流精汁竭</p><p>八节之利锯攦刻<a href=\"/remen/shouming.html\" class=\"keylink\" target=\"_blank\">寿命</a>树</p><p>日月之斧利昼夜恒斫断</p><p>会遇无常风随靡崩颠堕</p><p>与父母离别随行独迷走</p><p>妻子及兄弟无亲可恃怗</p><p>莫能设方便围绕而哭泣</p><p>追慕哀摧伤叹其生时德</p><p>吾亦当尔乎都上尊莫疑</p><p>我亦离亲耶尔尊必当别</p><p>普世死所执如何畅笑语</p><p>不知惭愧故更历无数死</p><p>昼夜之长涂日月运不停</p><p>老枯病所毒忧恼之牙齿</p><p>四时舌所舐宿行速危崄</p><p>一切莫能免死犹龙所吞</p><p>普入尽伤折都崩尽断坏</p><p>悉夺其所愿尽吞尽烧没</p><p>尽驱尽挫摧莫有能禁遮</p><p>尊当觉是死闻已怀惧曰</p><p>处世之笑者金石为笑耶</p><p>太子怀忧行忆死如汤灼</p><p>犹如猛师子处林遭野火</p><p>思欲得免离老病死炽炎</p><p>顺道念不忘方便欲求出</p><p>天化作梵志见形暴露憔</p><p>簇发须眉长被粗鹿皮衣</p><p>手持澡瓶水又执三枝杖</p><p>菩萨因问曰仁修术愿何</p><p>寻声应太子唯听我所愿</p><p>无病老死患是处名天上</p><p>今于此下种生天广大花</p><p>愿求快安乐萌芽天上生</p><p>太子叹吒曰斯士见计明</p><p>告御天离患是亦吾所乐</p><p>心惟怀一疑为永恒不常</p><p>若必常安乐可愿生天耳</p><p>天于上称善叹太子心净</p><p>天上虽快乐卒必当堕落</p><p>食福众善快终无永长存</p><p>福尽即退堕三涂受苦分</p><p>日有千光炎福尽堕闇冥</p><p>月满盛照耀月天堕失明</p><p>梵释无数天虽实天荣位</p><p>还为可伤物乞丐饿鬼形</p><p>昔为宝顶佛燃灯立七日</p><p>始发意求佛誓愿甚坚固</p><p>即时魔心战犹如芭蕉树</p><p>亦令魔宫殿震动不得安</p><p>为<a href=\"/remen/sanjie.html\" class=\"keylink\" target=\"_blank\">三界</a>所敬今者不宜忘</p><p>于无央数佛修若干劳勤</p><p>昔为施安佛起七宝大塔</p><p>犹如须弥山峙立于地上</p><p>上锭光七华受莂当为佛</p><p>金华散普佛终日愿大乘</p><p>又为起庙寺事莲华上佛</p><p>及余无数佛众宝香花施</p><p>以天华<a href=\"/remen/gongyang.html\" class=\"keylink\" target=\"_blank\">供养</a>无数能仁佛</p><p>又供现义佛华香毕已寿</p><p>歌叹方面佛乃至于七日</p><p>供养无见佛尽己之形寿</p><p>复施顶王佛七宝名衣服</p><p><a href=\"/remen/bushi.html\" class=\"keylink\" target=\"_blank\">布施</a>无漏佛求欲作<a href=\"/remen/shamen.html\" class=\"keylink\" target=\"_blank\">沙门</a></p><p>又于理光佛入道持净法</p><p>复于无限佛剃头作沙门</p><p>于数千诸佛执勤劳谦敬</p><p>有身餧饿虎以妻息施与</p><p>舍眼身肌肉手足心不乱</p><p>如是不可计头施有千数</p><p>当施与之时震动三千界</p><p>如是言说顷现天寿终堕</p><p>后者悲叹慕展转相怜伤</p><p>下现八<a href=\"/remen/diyu.html\" class=\"keylink\" target=\"_blank\">地狱</a>各十六官属</p><p>忽有大声出普世皆当死</p><p>从此转进行释种女名鹿</p><p>见太子如天发大声言曰</p><p>是父不怀忧为母大安乐</p><p>其夫如此者妇如逮无为</p><p>如从天云雷声入太子耳</p><p>始闻无为音犹疲劳得息</p><p>诸情已充足意中如逮得</p><p>以己盛宝璎遥掷挂女颈</p><p>以闻无为喜不以邪欲与</p><p>劝心向无为忽见化沙门</p><p>威仪戒寂静法服手持钵</p><p>太子告御者回车往行就</p><p>太子问沙门寻声而应之</p><p>六情无诸漏舍家转离患</p><p>山岩空闲树止宿独静处</p><p>乞丐自存活太子愿学此</p><p>我名曰沙门欲求<a href=\"/remen/jietuo.html\" class=\"keylink\" target=\"_blank\">解脱</a>故</p><p>爱憎意俱除诸情调心定</p><p>无著舍吾我众事一切弃</p><p>乘自守车舆手执<a href=\"/remen/zhihui.html\" class=\"keylink\" target=\"_blank\">智慧</a>弓</p><p>广设诸方便欲坏灭魔兵</p><p>愿无火无地无水无风云</p><p>无日月星辰无云空息患</p><p>无老死忧苦亦无别离恼</p><p><a href=\"/remen/ganlu.html\" class=\"keylink\" target=\"_blank\">甘露</a>永乖灭吾愿求是处</p><p>说是言适竟忽灭太子前</p><p>太子安庠行光影照耀地</p><p>还至游观园心寂灭定安</p><p>意思若干种众善之方便</p><p>阎浮提树荫品第十</p><p>菩萨于是时心怀惨然还</p><p>过到游观园德曜犹天帝</p><p>诸仙圣之王不以女色惑</p><p>时见农田夫兴功耕犁作</p><p>践截蠕动虫即起悲痛心</p><p>如亲伤赤子恺然而长叹</p><p>去其树不远伏藏忽出现</p><p>辟方一由旬七宝光盈满</p><p>将从喜踊跃取金画宝器</p><p>铭题古王号某器某王造</p><p>太子省铭题过去转轮王</p><p>八万四千代展转相承习</p><p>视其七宝积如见毒蛇虺</p><p>回顾花光颜倾屈敬先代</p><p>泣出绀色睫雨于花容颜</p><p>即举普慈目仰广视空中</p><p>发情哀<a href=\"/remen/fanyin.html\" class=\"keylink\" target=\"_blank\">梵音</a>敕其左右曰</p><p>往古诸释尊雄猛世憍慢</p><p>舍国名天位空独至何方</p><p>赋役劳四域积聚无央数</p><p>土地国宝藏故字其主无</p><p>心思计无常趣阎浮树下</p><p>即举金刚膊置金色[月*坒]上</p><p>坐思坚不动聚意专一定</p><p>观起灭合散逮得一定住</p><p>如江河沙数诸佛不共意</p><p>九恼江流浊以珠能使清</p><p>于一切众生慈心弹指顷</p><p>福无限无量慈加众生故</p><p>复起慈愍心欲安众苦患</p><p>谛察见一切平等逮一禅</p><p>弃诸欲恶法寻得<a href=\"/remen/huanxi.html\" class=\"keylink\" target=\"_blank\">欢喜</a>解</p><p>乃至第四禅及无量清净</p><p>日时转向夕诸树荫移徙</p><p>唯阎浮树影如盖覆太子</p><p>犹人识恩养宿行报不舍</p><p>荫不离太子如报不舍对</p><p>释种王闻之腾至如师子</p><p>见子处树下犹如云中日</p><p>情喜怀踊跃愕然不自胜</p><p>慈目垂泣视礼足悲声叹</p><p>以无量敬意如是今再礼</p><p>愿国土有德莫生舍弃去</p><p>普怀喜踊跃犹如侥天福</p><p>幸莫弃愚迷失侥坠罪冥</p><p>子是世间德显古先人号</p><p>一切所恃赖诸释中之雄</p><p>是吾之身命诸女之欲天</p><p>众生之梵天普命之<a href=\"/remen/zizai.html\" class=\"keylink\" target=\"_blank\">自在</a></p><p>莫夺吾等命犹如强敌王</p><p>王爱子不觉悲惨且还宫</p><p>王去后不久太子从禅觉</p><p>闻空中有声三天于上问</p><p><a href=\"/remen/tianren.html\" class=\"keylink\" target=\"_blank\">天人</a>之导师愿听我等言</p><p>愿尊可时出从无央数劫</p><p>名色二支分周遍于五道</p><p>根萌至于有甚大而坚固</p><p>今以智慧犁反<a href=\"/remen/shengsi.html\" class=\"keylink\" target=\"_blank\">生死</a>树原</p><p>爱深广渊池乱想如鱼游</p><p>回覆迷牢着嫉恚驶流波</p><p>第二天所启以清净敬意</p><p>可乘进浮舟度尘劳海岸</p><p>第三天启言种山憍慢岩</p><p>邪见之深坑嫉恚之绝崖</p><p>病死之川谷倾邪而屈曲</p><p>以慧金刚杵坏破众苦山</p><p>闻已从坐起晃耀如金山</p><p>雄步臂佣平声如云雷音</p><p>目如绀莲叶面容如月盛</p><p>厌家乐无为意但思欲出</p><p>如师子被箭伤心还入宫</p><p>行诣父王宫白净之殿前</p><p>跪叉手自启唯愿听所陈</p><p>欲得舍家出述修古圣业</p><p>合会必有离谁能依久存</p><p>王闻其所启心如动水月</p><p>感噎不能言良久乃发声</p><p>唯莫怀此意非是卿出时</p><p>年始初美盛不宜居山泽</p><p>今正是吾时舍位入法律</p><p>以卿有德子幸应践荣位</p><p>地祇怀悕望求转轮圣王</p><p>释种因卿显汝不宜禅位</p><p>因以深重声而报父王曰</p><p>愿尊以四事为己之保任</p><p>使病不侵强老不夺盛壮</p><p>死是普世患令莫窃寿命</p><p>盛事不坏败如是为四事</p><p>若必能保任便可无忧住</p><p>不行诸山泽泰然治国民</p><p>王曰此四事无能保任者</p><p>卿应食国位无有不顺理</p><p>居位可修法致得无为道</p><p>七宝为首冠宝服光耀体</p><p>众好自荣恣如欲界天子</p><p>皆居临王位自致得解脱</p><p>有王名力胜有王名不迷</p><p>有王名识知有王名武力</p><p>此等居王位逮得解脱灭</p><p>如是但居国两得无所失</p><p>于意得自在及乃国土地</p><p>无能妨废者必当速成办</p><p>吾愿以五服容饰驾授卿</p><p>沐卿宝盖下吾乃居山泽</p><p>太子执谦敬而报父王曰</p><p>若不可保任愿莫见固遮</p><p>虽是真金舍失火当避走</p><p>智者不宜遮逃灾避火者</p><p>当觉真金舍及与自在俱</p><p>虽快三火炽不当舍逃乎</p><p>又有清浴池芙蓉甚充满</p><p>中有裹蜾[虫*宿]不可舍弃耶</p><p>手执持老弓甚强停调利</p><p>射以病苦箭发着终不失</p><p>堕宿对之围阎王常所猎</p><p>何愚当立待可来快射我</p><p>若有人畏空方方逃避走</p><p>所到见<a href=\"/remen/xukong.html\" class=\"keylink\" target=\"_blank\">虚空</a>怖不知所趣</p><p>如是于五趣无常普周遍</p><p>欲至<a href=\"/remen/wuwei.html\" class=\"keylink\" target=\"_blank\">无畏</a>方是不宜故遮</p><p>于时释尊王默然不加报</p><p>手自牵子手晓喻欲令起</p><p>即敕诸傍臣增伎乐牢守</p><p>于时圣太子入宫自消息</p><p>出家品第十一</p><p>太子于是时心怀甚憔悴</p><p>又更诣父王尽意勤求出</p><p>尊若见怜愍愿观世扰动</p><p>合会莫不离难得保久长</p><p>唯愿见听放至仙人山泽</p><p>于彼修净行开现解脱路</p><p>更无有余愿过踰出上者</p><p>若审见爱愍愿必见听放</p><p>于时白净王以莲花色手</p><p>牵太子手已悲声而告之</p><p>垂泣而熟视良久乃长叹</p><p>然后发声言辛酸苦痛辞</p><p>唯子可放舍莫复怀此心</p><p>今未应是汝山泽自守时</p><p>心习受荣乐未曾少苦勤</p><p>为众欲所劫犹如无御车</p><p>如今正是吾山泽自守时</p><p>应以王荣位次欲委授卿</p><p>香汤灌沐汝以宝冠驾授</p><p>我怀喜不忧入山泽无虑</p><p>愿见汝沐浴初践于王位</p><p>驾授观视汝慰吾父侥意</p><p>写恩爱所生久积之涕泣</p><p>泪盈目入泽以塞先人责</p><p>太子闻王令如是即启王以清深辞</p><p>已审觉王垂爱愍余亦孝敬重爱尊</p><p>若欲逃出夫火宅有亲爱遮不令出</p><p>以亲爱故俱被烧有何善好愿思之</p><p>今欲逃避无常火智者不宜遮令烧</p><p>但欲求免不俱烧愿见听许入山泽</p><p>谁不欲与亲属俱若永已聚不离散</p><p>与诸亲厚所爱染死力不强离别者</p><p>是故释王愿恕亮非为无为恋慕心</p><p>以不自在属无常是故决意求泥洹</p><p>前世所有诸亲爱我在何许彼何至</p><p>我今以何益彼等宿对风吹如云散</p><p>王敕云非卿去时若死来时可却者</p><p>曼火未盛有所烧当与逆灭莫出后</p><p>尊以王位尽委授彼无恃怙无归救</p><p>犹负大石渡深水是故不宜受王位</p><p>王闻太子言辞理甚正直</p><p>子言不可答无理可固遮</p><p>即令敕诸臣窃守太子宫</p><p>增益其伎乐莫令子愁惨</p><p>已后不久日向欲夕于是入宫</p><p>如月入云坐观伎乐如象被闭</p><p>患厌伎乐小却偃息虽小偃息</p><p>于事觉寤寤寐寻起见婇女眠</p><p>璎珞迸散失弃乐器衣裳发露</p><p>种种若干涎涕流出涂污咽胸</p><p>偃伏张口难可观视或有女人</p><p>抱乐器眠或更相枕或独夫伏</p><p>或有女人直立而眠髻解垂发</p><p>如孔雀毛或有女人仰视而眠</p><p>犹如司历仰占星宿见如是已</p><p>甚怀不悦谛观诸女熟自思惟</p><p>慨然长叹震动胸中想处宫中</p><p>如丘墓间诸女盛美姿容妙好</p><p>太子忧惧如象遭火诸女姿好</p><p>眠贼所盗忘失志思乐器交错</p><p>诸女性弱常怀惭愧为眠昏象</p><p>而见蹋践如妙花树枝叶繁茂</p><p>卒遇饿象拔破碎散生死危害</p><p>甚轻躁扰崄薄欺伪无亲旧故</p><p>此现生存形体如是或于是身</p><p>不知惭愧忽然堕地亡失姿好</p><p>睡眠之困坚[革*卬]其目睡眠加之</p><p>形体难视若当死亡其形何似</p><p>是本支体是本诸根眠盖所覆</p><p>乃致斯变犹失机关不可复还</p><p>失姿则卧若草土块久远已来</p><p>痴力甚强覆蔽耳目令聋盲冥</p><p>身之污秽显露可见覆以薄皮</p><p>莫能觉知一切普世甚遭困厄</p><p>无所恃怙如轮迅转缘尘劳垢</p><p>所沉湮没犹如大象沉深渊池</p><p>今吾不宜牵连于此尘劳之网</p><p>以自结缚是故恶此五欲爱垢</p><p>舍屋浑住独入山静为宿善本</p><p>催逼发寤太子决意欲出生死</p><p>吾出家时今已会至不宜久处</p><p>生死大畏是故今日当入山泽</p><p>唯觉生死热时炎光吾自观察</p><p>有能堪任四大未分当早逃走</p><p>诸天人觉太子心清时净居天</p><p>寻时来下压诸侍卫纯昏眠寐</p><p>即时普开宫城诸门若当如常</p><p>每开门时其声向彻闻一由延</p><p>天开诸门令寂无声天叹太子</p><p>种种功德诸天踊跃欢喜充怀</p><p>为太子显种种祥瑞天散花香</p><p>连续不断伎乐歌咏震动虚空</p><p>见吉祥瑞诸天劝助心甚欢喜</p><p>因作是想人恋宗亲不能舍离</p><p>[犛-未+牙]牛爱尾为火所烧即从坐起</p><p>意计决定于婇女花宝宫浴池</p><p>犹如雁王弃花渊池太子亦尔</p><p>无所恋着是吾最后与女人俱</p><p>是吾末后止宿居家虚空尚可</p><p>破为百分吾终不着爱欲还此</p><p>即时出宫如师子王坏裂坚网</p><p>独行游步裂家牢网亦复如是</p><p>即以方便觉起车匿以柔软声</p><p>告语车匿速取良马犍陟使来</p><p>诸天迷惑车匿心意即致白马</p><p>犹如马王被驾鞍勒皆令严备</p><p>喻如白鹤与云电俱于是太子</p><p>手摩马头以柔软辞晓喻白马</p><p>吾有大愿委累于汝生长共俱</p><p>如贤善友必为快善令吾无碍</p><p>欲突牢阵度至<a href=\"/remen/bian.html\" class=\"keylink\" target=\"_blank\">彼岸</a>是汝最后</p><p>所应奉事今夜是汝最后负重</p><p>吾后不复劳动犍陟是我最后</p><p>乘齐此断太子说已便前上马</p><p>如日初出现于山岗在白马上</p><p>威德巍巍犹秋时月乘白云中</p><p>四种鬼神欲令速疾接举马足</p><p>甚使精良四王躬自在前而导</p><p>诸天从出明如昼日天龙鬼神</p><p>及诸仙圣同声叹曰愿行无碍</p><p>所以舍弃四方天下及亲宝宫</p><p>疾得其愿太子即出宫城之外</p><p>震动显赫展畅言说须弥山王</p><p>令尚可散口气吹之或可崩堕</p><p>吾若不能<a href=\"/remen/chengfo.html\" class=\"keylink\" target=\"_blank\">成佛</a>圣道终不还入</p><p>赤泽之城犹如疾风吹遣浮云</p><p>斯须之顷出释国界如发意顷</p><p>寻时即至犹日到于西山之岳</p><p>即便下马入山泽中心怀欢喜</p><p>办已大事</p><p>车匿品第十二</p><p>菩萨以普慈目睫绀青色</p><p>眼雨泪且言尽心晓车匿</p><p>金鞘明珠靶拔剑如抽虺</p><p>自以剃其头天敬接发去</p><p>解宝璎珞付车匿遥跪敬意嘱及曰</p><p>以此宝珠拜上王执慈意启唯莫忧</p><p>畏死怀惧甚苦剧乃令父王失所侥</p><p>未还膝下之报养乃令慈母宿天上</p><p>未致父子慈孝恩养畏死别痛</p><p>入山灭意觉生死恶事甚众多</p><p>我性本调强变令疏如父恋爱</p><p>以加于我我亦慈敬尊重于父</p><p>今卿车匿具达此义何烦殷勤</p><p>广及嘱启闲缓丰饶快乐之时</p><p>亲厚良友甚易可得遭患遇厄</p><p>良友难值能以快善济人厄者</p><p>或有仆使不蒙恩爱众劳事役</p><p>不悉堪能如卿车匿受恩堪能</p><p>遭恶有卿亦难可遇凡人居于</p><p>快乐中时疏远外人来归为友</p><p>人遭困俭苦厄中时骨肉亲友</p><p>叛为他人此吾曩先诸释种族</p><p>驰声四远家私风俗是我先人</p><p>所由山泽诸释亦复不宜蚩我</p><p>以财施者甚移众多莫有能以</p><p>善法广施能以善法广施与者</p><p>无央数劫甚难遭值如卿车匿</p><p>今还归家宜向父王陈吾缺断</p><p>世人由知捐除爱着爱着已除</p><p>则无忧恋吾见普世皆沉没在</p><p>忧恼苦患大海深渊所以舍家</p><p>欲除老病不宜相恼增益忧患</p><p><a href=\"/remen/rensheng.html\" class=\"keylink\" target=\"_blank\">人生</a>堕地常追逐人老病死患</p><p>甚弊恶害谁能开心信不畏是</p><p>拔刀恶贼追人走者若不自劝</p><p>开意远离家属亲族恩爱染着</p><p>必当强遭别离之患死对不避</p><p>贤愚贵贱</p><p>亲族恩爱会必当强别离</p><p>奚不别求度不令强死别</p><p>王若怀此想子非时入山</p><p><a href=\"/remen/xingshan.html\" class=\"keylink\" target=\"_blank\">行善</a>莫待时命如烛遇风</p><p>胜情于父王遥跪叉手启</p><p>世间遭剧苦莫念脱苦者</p><p>吾已脱老病逮得最荣乐</p><p>天帝受五欲不及我受乐</p><p>所以离亲族后图获大利</p><p>欲令一切生永灭憎爱离</p><p>卿知吾素慈父王爱重我</p><p>车匿方便启谏王令释忧</p><p>车匿闻教敕愕然怀悲感</p><p>悚息战栗闷心如被毒箭</p><p>雨泪下连珠长跪啼且言</p><p>如何转轮族今殄灭于尊</p><p>尊口恒习言与是复与是</p><p>今反行乞求如何不耻世</p><p>生性柔体婉今反卒被恶</p><p>本犹芙蓉花今出火相烧</p><p>尊今唯宜速出心之恶奇</p><p>毒蛇卒入舍当寻掷弃去</p><p>今不审王意念尊心摧伤</p><p>不忆缘尊恼犹昼更遭冥</p><p>不谓当有是妙德柔软子</p><p>望应节雨泽反雨火释族</p><p>如是大慈父以善养育尊</p><p>忽舍养父王如行欺失善</p><p>姨养犹如母系育如亲生</p><p>愿尊莫忽忘如识反复士</p><p>如是诸亲族及昆弟乡邑</p><p>愿莫舍是会如悭人吝财</p><p>尊与城别后国人狂怀忧</p><p>如龙遇金鸟举国动如是</p><p>尊生时普国吉祥如天上</p><p>今舍入山泽坠苦如堕狱</p><p>初施德于国犹冬日阳和</p><p>后施忧恼热如夏亢燋然</p><p>咄哉苦无德审为天所迷</p><p>致马来与尊致忧恼一国</p><p>施目泪于民心忧口祝祷</p><p>王以下男女覆以忧雾云</p><p>先师训礼仪当普慈众生</p><p>恼二亲种族自守有何道</p><p>象马千祠祀若慈愍众生</p><p>假称量二德慈福万亿重</p><p>今王求宝子垂老忧体重</p><p>狂行失志思如野象失子</p><p>涕泣目眩赤失寐颜色变</p><p>今王叹呼吟犹山鸟失子</p><p>吾当用活为失丰德神子</p><p>从子遭恼报王当云如是</p><p>尊面习盖荫何忍日暴露</p><p>在宫寝寐时宝帐綩綖褥</p><p>宝枕文绣被五音以寝寐</p><p>今布草枕臂鸟鸣如何眠</p><p>若人闻此问纵令金刚心</p><p>他闻心当裂况亲族知识</p><p>卿莫放吾志奉我有大劳</p><p>今还马犍陟吾以居山泽</p><p>马闻太子语目即雨热泪</p><p>跪地畅悲鸣便跪舌舐足</p><p>以百福相手太子摩马头</p><p>犹如晓良友吾当识汝勤</p><p>车匿启太子已割意舍国</p><p>愿莫见遣还离尊用活为</p><p>恋尊心燋恼何忍能还命</p><p>舍尊旷野路云何独堪谐</p><p>卿但将马去可来还见吾</p><p>事成当还国不成愿形枯</p><p>车匿啼且还顺道而牵马</p><p>顾视而无厌蹋地强还归</p><p>太子舍家出愿逮不动处</p><p>欲令一切生皆逮得是处</p><p>瓶沙王问事品第十三</p><p>于是车匿将马去后寂然灭意</p><p>详雄猛步如师子王裂坏众网</p><p>专心一向乐居山泽形体巍巍</p><p>目明普视入林树间如日入云</p><p>虽独游行德如大众众善内着</p><p>外福始友</p><p>行且自思惟不宜着彩服</p><p>忽见释化作猎师被<a href=\"/remen/jiasha.html\" class=\"keylink\" target=\"_blank\">袈裟</a></p><p>太子因语曰此服非汝宜</p><p>取吾金彩衣卿袈裟与我</p><p>猎师寻便与木兰真袈裟</p><p>受衣还释形忽然升虚逝</p><p>太子被袈裟体宜则鲜明</p><p>犹如盛秋月紫云所缠绕</p><p>林薮有梵志隐居学神仙</p><p>见太子往至皆怀愕然心</p><p>熟视观太子不能还其竲</p><p>怀疑良久顷乃还相谓曰</p><p>得无是北斗七星第八者</p><p>或云乘马宿下行视世间</p><p>或云观其形将是德神愿</p><p>或名日天子或言月天降</p><p>于其中有一智达梵志曰</p><p>将无是梵天自下至此林</p><p>以卿梵志等守行纯熟故</p><p>喜欲充吾侥故行至此林</p><p>以如是言论同声相谓已</p><p>梵志体重者忽然即轻便</p><p>菩萨问梵志各修何道术</p><p>无有可采者有一梵志曰</p><p>善哉汝德妙意决甚深奥</p><p>年盛德幼美觉生死欲秽</p><p>唯当审谛察生天泥洹道</p><p>乐取灭度者是可谓为人</p><p>若心必决定乐趣无为者</p><p>速疾可往诣中清净山林</p><p>于彼有仙士名曰无不达</p><p>彼得审谛眼观见泥洹无</p><p>如我今观察仁意之审谛</p><p>彼之所修学岂能合仁意</p><p>其面如满月舌如花叶者</p><p>必当普饮尽智慧之渊海</p><p>视菩萨行步如月天子降</p><p>于是诸梵志皆叹未曾有</p><p>心皆怀踊跃如渊海潮波</p><p>情中欣欣喜犹冥蒙月光</p><p>太子见是等所学各若干</p><p>种种暴露形心伤怅然叹</p><p>何一恶之甚愚痴所迷惑</p><p>世间可怜伤迷行强入苦</p><p>心思无吾我犹如大象王</p><p>悚然怀恐惧出离盛火林</p><p>金色之光明晃照林树边</p><p>犹如秋节日历青云而去</p><p>见恒运众流至于海水王</p><p>以群雁白鹄为白珠璎珞</p><p>用势洪流波以当宝环钏</p><p>来至恒水侧犹如海神王</p><p>以百福德相普庄严其身</p><p fx data-zshare></p><div class=\"bdsharebuttonbox bdshare-button-style0-16\"><a href=\"#\" class=\"bds_more\" data-cmd=\"more\">分享到:</a><a href=\"#\" class=\"bds_weixin\" data-cmd=\"weixin\" title=\"分享到微信\"></a><a href=\"#\" class=\"bds_tqf\" data-cmd=\"tqf\" title=\"分享到腾讯朋友\"></a><a href=\"#\" class=\"bds_tsina\" data-cmd=\"tsina\" title=\"分享到新浪微博\"></a><a href=\"#\" class=\"bds_sqq\" data-cmd=\"sqq\" title=\"分享到QQ好友\"></a><a href=\"#\" class=\"bds_qzone\" data-cmd=\"qzone\" title=\"分享到QQ空间\"></a></div><script src=\"https://www.hrfjw.com/statics/m_liaotuo/js/zshare.min.js\"></script></div>"
},{
    "title": "第三卷 佛本行经",
    "author": "宝云 译",
    "html": "<div class=\"B1_text\"><p>第三卷 佛本行经</p><p>为瓶沙王<a href=\"/remen/shuofa.html\" class=\"keylink\" target=\"_blank\">说法</a>品第十四</p><p>意如重庆云欲时降<a href=\"/remen/ganlu.html\" class=\"keylink\" target=\"_blank\">甘露</a></p><p>以深奥流声清净梵天音</p><p>又复以八种柔软和调向</p><p>以妙辞之前降测瓶沙王</p><p>具照知王意正直且清净</p><p>慈爱恭敬意充盈于心怀</p><p>今王虽兴于衰末浊乱世</p><p>以善自将御乃踰上世王</p><p>见王诸净意内意清净彻</p><p>犹如昼阴雾花开知日出</p><p>虽施恩于愚人恩德终不居之</p><p>施少善于贤人其恩好日日厚</p><p>今视王甚奇特不迷惑于王位</p><p>憍自姿所覆盖土地主皆迷惑</p><p><a href=\"/remen/zhihui.html\" class=\"keylink\" target=\"_blank\">智慧</a>人若得财以不要财为要</p><p>身不要如炎花慧者从身取要</p><p><a href=\"/remen/zhongsheng.html\" class=\"keylink\" target=\"_blank\">众生</a>升天甚得大利诸土地主</p><p>以正治法<a href=\"/remen/zhengfa.html\" class=\"keylink\" target=\"_blank\">正法</a>之王顺理而治</p><p>一切人民皆从真正若有财宝</p><p>先审取要若复别离后无恨心</p><p>犹如从酪以取酥去浆若翻弃</p><p>亦无恨心以相迎接用上宾礼</p><p>开恩厚意以善友义今我当以</p><p>友恩相报意欲相谏开意善听</p><p>一切众<a href=\"/remen/shengming.html\" class=\"keylink\" target=\"_blank\">生命</a>如朝露我今一切</p><p>都就后世犹如盛火得酥益炽</p><p>及烧草木终无厌足心之憎爱</p><p>由愚痴出皆复迷惑狂醉高药</p><p>老耄之病死亡之火强烧五道</p><p>沈无漏脱我今已觉盛火之力</p><p>今欲方便免此大患是故舍离</p><p>亲族知识爱欲如毒云何不舍</p><p>吾已不畏是诸毒虺雹及火炽</p><p>疾暴恶风亦复不畏拔刀剧贼</p><p>但畏恩爱数数<a href=\"/remen/shengsi.html\" class=\"keylink\" target=\"_blank\">生死</a>迷于欲者</p><p>未曾厌足诸天亦尔况<a href=\"/remen/shijian.html\" class=\"keylink\" target=\"_blank\">世间</a>人</p><p>一切世间欲求无厌如火所炽</p><p>亦复厌极普得土地齐海以内</p><p>又贪求度欲得<a href=\"/remen/bian.html\" class=\"keylink\" target=\"_blank\">彼岸</a>一切求索</p><p>无有厌足犹如众流归于大海</p><p>雨宝七日乃至于膝胜伏四方</p><p>上至天上天上<a href=\"/remen/shouming.html\" class=\"keylink\" target=\"_blank\">寿命</a>长七劫半</p><p>顶生圣王欲无厌足更有圣王</p><p>食天福禄时天帝退畏阿须伦</p><p>憍慢遂盛仙人担辈邪住无厌</p><p>从天退堕有满唯王往至天上</p><p>得天婇女形专将来有犯神仙</p><p>金宝精舍怀贪灭亡寻化成灰</p><p>有重担王将兵上天复从天上</p><p>将天女还缘是天女自致死亡</p><p>如是众生无厌而没名闻弊恶</p><p>弓强箭驶舍弃王位入林学仙</p><p>心所不应其身行之杀害他人</p><p>身亦灭亡有女名贤诸王竞诤</p><p>兴师率众对阵而战以爱欲故</p><p>兴怨致诤当舍爱欲如弃怨敌</p><p>诸王种族挟慊嫉害杀诸刹利</p><p>二百一十往古列士怀恚为害</p><p>宜舍恶心如虺脱皮言雁言鹤</p><p>缘是致诤因相杀伤乃至亿数</p><p>愚痴故斗始起于微宜舍愚痴</p><p>弃自冥病往古二王斗诤泽香</p><p>因怀贡高遂相杀伤以铁棒击</p><p>破碎其头宜舍憍慢如云之盖</p><p>又如列士甚徤剿疾以贪爱故</p><p>夺他妇女以爱着故乃致没亡</p><p>如畏死故宜舍爱着二阿须伦</p><p>坐女色亡有贪女色听音没命</p><p>腾翔空中宾头王子是二嗜味</p><p>俱致丧命昔伊象王以鼻贪香</p><p>犯吉祥天以致丧灭昔殷头王</p><p>身乐细滑贪着无厌头裂而亡</p><p>此等以欲恣极六情如海受流</p><p>终以无厌摩竭鱼口犹尚可满</p><p>六情受欲难可充满如是大贪</p><p>及余难计六情未足遭大艰难</p><p>可如王言先恣六情谁有厌足</p><p>宜审思此王以敬意相请以国</p><p>谛视王位亦无纯乐纯事令人</p><p>受极快乐缘乐之后受大艰难</p><p>其厚暖衣宜冬猛寒至于夏暑</p><p>更反为患饥者得食以为饱乐</p><p>有强逼者必成大苦如好藕池</p><p>中有宿虫犹花树林师子满中</p><p>金宝之舍炽火充盈王位犹此</p><p>用相请为如鱼吞饵不觉强钩</p><p>犹如以蜜涂利剑刃王者之位</p><p>如七宝械观虽悦目身心甚苦</p><p>王者容饰被服如天乘国土车</p><p>杂糅牢固王者重担重于大山</p><p>苦如马斗观者悦之水火风雹</p><p>疾疫饥匮偷盗劫贼强陵敌国</p><p>边境屯守侵夺损耗是诸艰难</p><p>独切王心昼夜怀忧寝不安床</p><p>思设方便为国除患心普怀疑</p><p>不信臣民如至毒乡从人得食</p><p>假令王者领无数城其身所处</p><p>限居其一寝一宫室坐御一座</p><p>荣乐无几忧劳甚广衣盖一形</p><p>食充一躯出行游观限驾一乘</p><p>王所饮食盖少少耳其余劳动</p><p>以恣憍奢王唯以一<a href=\"/remen/zizai.html\" class=\"keylink\" target=\"_blank\">自在</a>为乐</p><p>是乐亦复杂诸苦毒犹如处在</p><p>剑所作车处事不明辄还伤己</p><p>譬如好舍花饰其表含毒虺蛇</p><p>充满其<a href=\"/remen/zhongguan.html\" class=\"keylink\" target=\"_blank\">中观</a>其悦目触甚毒害</p><p>吾以是故不甘王位以是之故</p><p>不宜受是生死难保犹如幻化</p><p>焉知宿对驰骋何趣吾以是故</p><p>不受王谏王云舍家而非其时</p><p>今且谛听吾当报王恣意饮食</p><p>不怀顾虑死命追人若干方便</p><p>甘蔗之种号曰白净王当觉此</p><p>是我父王吾欲脱苦故弃王位</p><p>欲设方便建立善法<a href=\"/remen/wuwei.html\" class=\"keylink\" target=\"_blank\">无畏</a>灭度</p><p>永求第一常与生老病死长别</p><p>欲求甘露可保之处是故不甘</p><p>与诸欲会犹如野畜渴行求水</p><p>疲劳之渴迷惑而走卒遇猎者</p><p>截道逐射不愍其渴必得杀之</p><p>世间亦尔饥渴情故迷惑万端</p><p>不计死迮快意自娱畅情饮食</p><p>不虑成事当有坏败老来屈己</p><p>如强张弓疾病伤人深于驰箭</p><p>死来逼命如猎放围愚意所迷</p><p>如何待时若觉若眠若昼若夜</p><p>若水若陆各各人人命逝不还</p><p>迅速甚駃犹如水性入摩竭口</p><p>法之灯光庄美之明加<a href=\"/remen/jingjin.html\" class=\"keylink\" target=\"_blank\">精进</a>意</p><p>增益酥油奉<a href=\"/remen/xingshan.html\" class=\"keylink\" target=\"_blank\">行善</a>者怀<a href=\"/remen/huanxi.html\" class=\"keylink\" target=\"_blank\">欢喜</a>逝</p><p>命终资粮已悉备足如进好华</p><p>色甚鲜明志士乐善奉上塔像</p><p>若后日见花以萎枯已得花要</p><p>心怀欢喜若明达人从少小来</p><p>和调身命与善法合自睹其身</p><p>已至朽迈调自思计每怀欢喜</p><p>犹如恶贼突狱逃走乃至旷野</p><p>大泽之中竹苇之林虎狼游居</p><p>迷惑驰骋热渴所逼五士拔刀</p><p>驰而追后恐怖惶灼逃突奔走</p><p>前卒复有弊恶醉象即便前进</p><p>欲践踏杀其人不持刀仗战具</p><p>不赍粮食无盖履屣四望顾视</p><p>永无归怙心怀迷愦无所晓知</p><p>吾今故为大王引喻欲令解了</p><p>生死之趣大王宜解生死如是</p><p>当了众生如突狱贼了知旷泽</p><p>喻是三途虎狼恶兽觉是尘劳</p><p>奔驰疲极热渴憔悴则当知是</p><p>憎爱愚痴智慧利剑广施资粮</p><p>大正法盖禁戒履屣如彼士夫</p><p>乏少此行不种德者其喻如是</p><p>前有醉象弊暴凶恶当觉如是</p><p>世之死亡当于尔时无有恃怙</p><p>唯当依凭奉戒行善王当回意</p><p>覆育民物救危济厄犹如赤子</p><p>普怀慈心视民如子王当护国</p><p>譬如护宫犹如有虫方便剿健</p><p>逃身速疾不遇雨渧大王亦当</p><p>如是逃意莫遇恶相以自免济</p><p>不然阿兰品第十五</p><p>如是菩萨广肩长臂安徐详雅</p><p>师子应步诣阿兰问生死出要</p><p>意欲断坏生死门阃遥见阿兰</p><p>与门徒俱聚会而坐讲论梵典</p><p>菩萨德重喻如天帝迎接问讯</p><p>与坐谈论坐须臾已善意相视</p><p>菩萨慈意慰劳阿兰阿兰对曰</p><p>久承德化所以<a href=\"/remen/chujia.html\" class=\"keylink\" target=\"_blank\">出家</a>不甘尊荣</p><p>裂坏爱着结缚之网强壮勇猛</p><p>犹如大象舍弃尊号转轮王位</p><p>譬如智者舍避毒饭昔转轮王</p><p>不足为奇壮过衰老舍家入林</p><p>转以王位授其太子犹如萎花</p><p>转授与人吾今所疑仁壮盛美</p><p>六情所欲未至充足应受广博</p><p>自然荣乐舍此美号谁不怀疑</p><p>欲知太子事之审实必当成为</p><p>大法最器以精进德寻智慧舟</p><p>当速疾度生死海渊于是菩萨</p><p>闻阿兰言含笑怀喜而答之曰</p><p>吾事未成故来到此今汝自保</p><p>事必当成犹如冥中忽见光明</p><p>喻若迷者得人引路譬欲渡江</p><p>遇舟济渡故来相求以为善师</p><p>幸垂顾屈所以见教若受为徒</p><p>当事以师老病死苦当何从度</p><p>愿以此理而见告示于是阿兰</p><p>谓世导师以谛审听我梵志法</p><p>生死展转周旋回行上下颠倒</p><p>犹如轮转有八私事号曰内法</p><p>又有十六疑乱诸事缘此当知</p><p>其人意强一切世间因是起灭</p><p>如是五性识着第六意则第七</p><p>犹豫第八凡有五情又有五欲</p><p>又当复觉有六误乱晓知是者</p><p>名曰觉业赤仙与位皆共觉知</p><p>梵天号曰一切普知审知是者</p><p>名泥洹业生死根熟牵连缚着</p><p>但谛觉是余不决定吾等于此</p><p>方便求了是吾泥洹仁所欲觉</p><p>或有智者谓是泥洹或云禅报</p><p>谓之泥洹今相教已出生死路</p><p>合意当勤如病求药古仙灌胜</p><p>有名知足有名定行久暴露形</p><p>是等皆从日所行道又复更有</p><p>求<a href=\"/remen/jietuo.html\" class=\"keylink\" target=\"_blank\">解脱</a>者尔时菩萨闻是语已</p><p>回意思惟探察事元菩萨累劫</p><p>所觉智慧觉其瑕已即告梵志</p><p>已闻汝等深奥智慧所谓觉业</p><p>出生死者如我所觉此事不然</p><p>犹如有种必当出生诸情各别</p><p>谓是解脱若对来至复还结缚</p><p>地水节气又复无种所以不生</p><p><a href=\"/remen/yinyuan1.html\" class=\"keylink\" target=\"_blank\">因缘</a>错之若种与对相遇会者</p><p>必当更生吾了如是行净垢薄</p><p>寿命延长意呼以脱谓是泥洹</p><p>菩萨不然阿兰是法于是复诣</p><p>迦兰问法为说八意菩萨即了</p><p>微识故着觉有是瑕体解其意</p><p>是必还法菩萨是故舍迦兰法</p><p>于是便至尼连禅江修治净行</p><p>求禅处坐金色之身光影照曜</p><p>犹如莲花照之于日日进一麻</p><p>半粒粳米日日省食久羸形体</p><p>身血竭尽脂肪枯干气力羸顿</p><p>形体疲索普世众生不能堪忍</p><p>如是羸困具满六年菩萨如是</p><p>暴露形体未能还服甘露法药</p><p>意退念来<a href=\"/remen/daode.html\" class=\"keylink\" target=\"_blank\">道德</a>无是昔阎浮下</p><p>亿善意是亦不能已是羸瘦形</p><p>逮及是事自致成道诸天空中</p><p>劝进饮食气力充盈然后得道</p><p>意居尊重如须弥山求佛之意</p><p>甚大重事意虽坚固强喻金刚</p><p>饮食不充体不自胜觉知是已</p><p>菩萨便起增进饮食长育其身</p><p>侍使五人见菩萨食舍弃避去</p><p>至他闲处于是便受喜悦喜力</p><p>二女乳糜甘露之施即便行诣</p><p>微妙道树安详徐步定出生死</p><p>严饰巍巍<a href=\"/remen/gongde.html\" class=\"keylink\" target=\"_blank\">功德</a>积聚以足触地</p><p>即大震动于是大黧众龙之王</p><p>闻足触地震动好声意怀便疑</p><p>熟自思惟久复乃闻是震动声</p><p>世之将导众师之师其足触地</p><p>震动如是地神欢喜跛[跳-兆+我]如舞</p><p>震声隐隐如有所舍以世导师</p><p>将欲出现地肃肃动踊跃若笑</p><p>因震动声即从水出其身体大</p><p>如黧黑山种种珠宝璎珞其身</p><p>犹如黑云饰以电光变若干头</p><p>普覆空中体放光明如杂烟火</p><p>犹如水云来近日侧龙以是像</p><p>礼菩萨足起执心敬叉手而叹</p><p>我见前佛兴出世时今之祥瑞</p><p>如过去佛维卫以来复至迦葉</p><p>眼见六佛兴世之瑞尊今第七</p><p>现瑞如彼如观光相明曜于世</p><p>今日必当逮服甘露今见尊行</p><p>躇足步步斯地应时肃肃震动</p><p>光明殊胜超绝于日今日必当</p><p>所愿充满如观青雀顺绕而飞</p><p>犹青云中日现妙光赍慈爱音</p><p>敬菩萨身今日必当逮得佛道</p><p>知见今日清风顺时众流澄渟</p><p>空中清明飞鸟相和柔软悲鸣</p><p>今日十力一切智成观菩萨身</p><p>如莹金山种种珍宝以为严饰</p><p>视菩萨身相好自缨今日必当</p><p><a href=\"/remen/chengfo.html\" class=\"keylink\" target=\"_blank\">成佛</a>道器圆光如轮在其中央</p><p>晃昱如日五彩绛色如今断除</p><p>世间厚冥如是不久佛日当出</p><p>相树皆动布散名花一切众花</p><p>同时而敷树<a href=\"/remen/wuxin.html\" class=\"keylink\" target=\"_blank\">无心</a>屈倾如有心</p><p>今日必为一切所礼犹如白藕</p><p>蒙月明开日光明照则芙蓉敷</p><p>菩萨今现佛日月光<a href=\"/remen/tianren.html\" class=\"keylink\" target=\"_blank\">天人</a>心开</p><p>如快乐花如今观察相已现矣</p><p>甚难值遇优昙钵花如花难遇</p><p>佛亦甚难两难值遇俱现于世</p><p>今日当以智慧利箭必惊尘劳</p><p>王将军营已迮及逮过去佛处</p><p>今日必当服食甘露如今观察</p><p>决定者戒身体严以八十种好</p><p>皆照诸天现于身中今日当为</p><p>天人所拜骊龙如是叹菩萨已</p><p>历泉上过行诣道树遥见好树</p><p>如天<a href=\"/remen/zhuangyan.html\" class=\"keylink\" target=\"_blank\">庄严</a>犹如天上昼度天树</p><p>吉祥持草奉迎而进菩萨问字</p><p>即便自名众人见呼名曰吉祥</p><p>菩萨自计吾必吉祥即便从之</p><p>受柔软草散金刚座草皆齐整</p><p>结跏趺坐志意坚固内以<a href=\"/remen/xinshi.html%09\" class=\"keylink\" target=\"_blank\">心识</a></p><p>审谛决定不度魔界众劳欲尘</p><p>坐是不起亦不饮食假令四大</p><p>舍其本性日月堕地须弥升空</p><p>如是众事可有变异吾终不违</p><p>是愿要誓叹誓愿已诸天大喜</p><p>菩萨发意定欲降魔犹如不然</p><p>外道异学如为天人诸龙所叹</p><p>愿使众生蒙如所叹十方众生</p><p>逮得所愿</p><p>降魔品第十六</p><p>时菩萨始坐座号金刚齐</p><p>建立金刚心三千世界震</p><p>地神喜踊跃数数而震动</p><p>魔天<a href=\"/remen/jiandi.html\" class=\"keylink\" target=\"_blank\">见地</a>震疑问何故尔</p><p>魔王第一臣号名曰言辞</p><p>倾躬谦敬意而启白魔王</p><p>唯王听所闻历劫积功德</p><p>白净王太子<a href=\"/remen/jingtu.html\" class=\"keylink\" target=\"_blank\">净土</a>修善行</p><p>今当成大道空天王欲界</p><p>欲坏所欲城众门户之关</p><p>必超王界上当度胜众生</p><p>广开泥洹门甘露之法轮</p><p>魔王闻其言情即惨然坐</p><p>三女来问讯第一女名爱</p><p>第二名志悦第三名乱乐</p><p>问王何故愁王答诸女言</p><p>彼有大仙圣被决定大铠</p><p>手执智慧弓<a href=\"/remen/wuchang.html\" class=\"keylink\" target=\"_blank\">无常</a>箭射吾</p><p>欲伏吾欲界若胜处吾上</p><p>当空吾境界今众慢贱吾</p><p>犹如强邻王为敌国所掠</p><p>曼今故属吾宜广设方便</p><p>卿等女力士令其失本志</p><p>可往施挂碍如设水坻防</p><p>于是魔三女便行诣道树</p><p>欲现其女力天上世间女</p><p>极现其妭媚迷惑乱人情</p><p>来欲坏其意尽其尽媚巧</p><p>种种改其形变化甚轻疾</p><p>犹如云中电不停住斯须</p><p>菩萨谛计察发肤璎络饰</p><p>衣服巧为覆犹如聚骨舍</p><p>恶露充盈满解散令人惊</p><p>是何欺世间裹以薄肌皮</p><p>迷惑愚痴者审谛视魔女</p><p>形体衰老悴如花被重霜</p><p>魔王见女老怀恚如炽炎</p><p>即召重傍臣令合召大军</p><p>往固遮释子今曼处吾界</p><p>未得审谛眼宜时往坏乱</p><p>今若道成者傥能胜于吾</p><p>速召车马兵吾当自出战</p><p>宝冠明如日严饰其头首</p><p>来到须弥顶即被金刚铠</p><p>犹如日光明如照曜薄云</p><p>金刚千轮车轮各有千辐</p><p>驾以马千匹魔王乘宝车</p><p>甚旷甚明曜如日在火中</p><p>花宫一由旬手执五利矢</p><p>宝茎盖如月以迷惑世间</p><p>盖覆数由旬周饰七宝铃</p><p>高幢大开口犹如摩竭鱼</p><p>欲吞海水时魔王如是出</p><p>将从诸魔众凡有八十亿</p><p>来至道树侧菩萨坐花上</p><p>犹如梵天王寂灭德充盈</p><p>重光晃昱昱如大金宝积</p><p>左手以执弓从金筒拔箭</p><p>便语菩萨曰咄起刹利种</p><p>如何故畏死弃己帝王位</p><p>相仁妙臂当执弓应食世间之荣位</p><p>古王之路名普闻汝应当受头纵恣</p><p>应食世妙祠严国普令役世无遗余</p><p>始起圣王甘蔗种还食国荣弃乞求</p><p>若不欲起谛自思莫自违负本誓愿</p><p>吾箭甚严莫能当彻坏一切坚固楯</p><p>惑人犹如春时花甚于断花着日中</p><p>爱悦世间如时雨欲犹孔雀得云雨</p><p>惑欲失志忘惭愧佐助嫉慢独弄世</p><p>外道遂强行凶咒受胜是等独弄世</p><p>欲迷诸天及世人<a href=\"/remen/juewu.html\" class=\"keylink\" target=\"_blank\">觉悟</a>谈言失睡眠</p><p>健疾无比力势强爱欲无形坏众形</p><p>或以爱火烧杀戒古王烛之瘦消亡</p><p>王名财除亡满臂上世惑欲何况今</p><p>彼时魔王说是言不能摇动菩萨意</p><p>即便发弓捷疾矢现诸妭惑作女变</p><p>见菩萨坐不倾动坚固如山怀疑曰</p><p>安详大子如山王以女箭射即倾动</p><p>化现四面以迎之现不自轻与相见</p><p>想今太子不识矢若子失志吾箭误</p><p>是不宜以欲化矢不可谦敬典雅辞</p><p>是当轻易不宜敬以大军势强恐迫</p><p>魔王发意念兵众大呼彻天尽魔界</p><p>即会若干无数形甚可恐畏动天地</p><p>严事如雪众山王众药挍饰甚可爱</p><p>三十二头名阿乐是天帝释所乘象</p><p><a href=\"/remen/huashen.html\" class=\"keylink\" target=\"_blank\">化身</a>千目被珠铠手执金刚千楞杵</p><p>释从无数可畏天象兵八亿相随来</p><p>银车甚大容饰白驾千白马将从白</p><p>白明珠铠白云盖自化己身有百头</p><p>将诸白龙大军众十二万亿为营从</p><p>是至水神名和仑卷地而来曳诸山</p><p>天金琉璃种种宝明珠严首及身体</p><p>被琉璃铠粟金钿右手执持金刚棒</p><p>驾千师子众宝精乘琉璃车色如日</p><p>与无数亿相叉神毗<a href=\"/remen/shamen.html\" class=\"keylink\" target=\"_blank\">沙门</a>军如暴水</p><p>无泣威怒及仙时雨立日月风火神</p><p>花照妙马坚金刚贤才厚务及正行</p><p>是大天神无央数乘车象龙及驾虎</p><p>车驾千马千师子或复有以千虎驾</p><p>或复有驾雁孔雀驾驴骆驼特牛抵</p><p>或乘云车乘山树或有乘龙虺毒蛇</p><p>或有吐火鼻火出眼耳出火头火然</p><p>其所打掷皆成火炽盛焰作如劫尽</p><p>或化如日或如月化如大山有羽翼</p><p>或冥昏晦如黑云雷震电光晃昱昱</p><p>如是无数塞<a href=\"/remen/xukong.html\" class=\"keylink\" target=\"_blank\">虚空</a>或化黑象如须弥</p><p>乘是大象执大弓来向菩萨欲烧然</p><p>或化猪头骆驼首象罴熊头无数变</p><p>化身甚大为象头牙如山岩上刺天</p><p>或化师子及马头或化虎头摩竭鱼</p><p>或化二头三四五六七八九乃至十</p><p>或化百头百手臂百足百眼甚可畏</p><p>若干变化至千头千眼千臂放火来</p><p>车声马声象吼向声鼓轲音动天地</p><p>或执弓箭刀矛戟或戴山树金刚杵</p><p>皆放所执战斗具山树金刚和雨雹</p><p>菩萨德大化所放金银杂花众宝雨</p><p>化黑女人如云山执器沃咒惑菩萨</p><p>还自狂惑无所识破所执器祭具散</p><p>或有跪地吼唤声雷动震地塞虚空</p><p>或被虺皮若干形眼耳鼻口蛇虺出</p><p>还相骑乘瞋恚战或有马鸣或狼呼</p><p>于菩萨意无增减犹如萤火日争明</p><p>有一天人谓魔王熟尊观是仙圣德</p><p>身中照现诸天宫</p><p>日月五星及诸宿铁围须弥江海渊</p><p>释梵四王太山君一切照现菩萨身</p><p>犹如普世现月中于是魔王益恚盛</p><p>即放战具爱欲火地虚空然不可知</p><p>菩萨即放甘露观化云雨润灭欲火</p><p>爱即畏惧菩萨德安详天至邪鬼退</p><p>魔王即放恚毒发如召祸害化成虺</p><p>地上普满毒蛇虺缠绕道树悉周遍</p><p>菩萨即放大慈发化成吉来蛇退灭</p><p>魔王复放愚痴发菩萨计缘逆得胜</p><p>魔王复放嫉嫌箭名曰恶口化为龙</p><p>菩萨复放大悲箭化为金鸟龙逃退</p><p>魔王复放憍慢发发名梵手化成象</p><p>菩萨复放十力发化成师子象退去</p><p>魔王复放妄言发名曰调戏化成风</p><p>菩萨即放至诚发挫折魔箭化成山</p><p>魔王复放悭贪发发名吝恶化成雾</p><p>菩萨即放惠施发化云细雨除土雾</p><p>魔王复放阴盖发名曰睡眠化成云</p><p>菩萨即放五净发化成暴风坏裂云</p><p>魔王复放邪见发化成邪冥覆世间</p><p>菩萨复放<a href=\"/remen/zhengjian.html\" class=\"keylink\" target=\"_blank\">正见</a>发化成为日除魔冥</p><p>菩萨被大忍辱铠戒成充备跱立地</p><p>着七觉意之花鬘进定璎珞微妙好</p><p>手执慈弓梵寂箭从意筒中而拔之</p><p>适放一发都得胜如阿须伦胜古烈</p><p>魔若干变来相恐菩萨意定毛不动</p><p>尔时天上净居天奉持过去成<a href=\"/remen/fofa.html\" class=\"keylink\" target=\"_blank\">佛法</a></p><p>心之憎爱灭除尽上空中见胜菩萨</p><p>时诸天人语魔王唯仁波旬当谛计</p><p>天告波旬何故劳唐弃汝功实相语</p><p>舍怀恶意寂灭心何为惚慊于菩萨</p><p>是士无谁能动者犹比口气吹须弥</p><p>故以慈爱语魔王自爱莫触娆菩萨</p><p>诸物尚可舍本性风舍轻动火舍热</p><p>地舍沆重水舍湿冥不避明日舍照</p><p>月尚可使在地行须弥升空海过济</p><p>无央数劫成德业终不退舍决定誓</p><p>如其决定如精进如恶如好慈众生</p><p><a href=\"/remen/fahui.html\" class=\"keylink\" target=\"_blank\">法会</a>盛宾诸天人食以正法甘露珍</p><p><a href=\"/remen/faxin.html\" class=\"keylink\" target=\"_blank\">发心</a>求愿安众生自然发意愍世间</p><p>不逮本愿终不起日出求冥不得然</p><p>菩萨大悲愍世间尘劳之患所蹂践</p><p>博集诸法之良药三十七种之神膏</p><p>欲为普世和神药卿魔不宜犯绕遮</p><p>一切堕邪迷惑路欲导以正不可固</p><p>世愚昏冥灭酥油一切大智之灯明</p><p>佛大庭燎今当然卿魔莫灭方便退</p><p>见是世间沉没深尘劳海渊无涯底</p><p>欲度一切沉没者何恶能违行善者</p><p>初始发善根坚固建大忍辱之觚干</p><p>意志枝茎大广博持戒禁花甚鲜洁</p><p>大智慧树今欲生当成熟正法甘果</p><p>卿魔莫为作妨碍真坚要树始欲生</p><p>古来下佛种种种今是应生开敷时</p><p>今坐是座是其宜如先过去之诸佛</p><p>是坐有德名事齐无数亿人所爱处</p><p>普此地上更无处意大尊重可胜者</p><p>魔王闻是惨愁曰菩萨观我是大力</p><p>欲烧天地令燋尽能吞铁围普大地</p><p>时菩萨因问魔曰本修何行得大力</p><p>答曰吾祠大开门名德普闻无不周</p><p>卿一祠祀大德尔波旬且可听我说</p><p>吾大祠祀无央数遍此地上无空处</p><p>魔语我行汝具知汝所行德谁为证</p><p>菩萨告魔具谛听今当示汝吾行证</p><p>于是菩萨光明臂如出赤云照然明</p><p>从<a href=\"/remen/jiasha.html\" class=\"keylink\" target=\"_blank\">袈裟</a>中出其臂即展佣平微妙臂</p><p>先世善行之积聚千福轮掌妙相具</p><p>告魔王已手触地我行汝知地逮证</p><p>于是地神出现形大举声我证我证</p><p>于此地开门大祀名闻第一无不备</p><p>又复名曰多金施复以马施无央数</p><p>数数食饱充此地又雨七宝饱世间</p><p>是处头施有千数有处以自及妻息</p><p>是处剥皮是处肉是处以血破骨体</p><p>于是地施无数身舍世种种身不逆</p><p>地即为证现返复地应震应出大声</p><p>三千世界六返动尽扑魔王并其军</p><p>颠倒偃覆都堕地空中大声普告曰</p><p>释种太子都胜怨已胜魔怨诸尘劳</p><p>魔王大幢即摧折魔退魔败声流遍</p><p>已胜魔王还定意意定深思诸佛事</p><p>德重地神不能胜心怀喜踊连震动</p><p>菩萨即告地神曰动不动类皆因汝</p><p>且定莫动耐斯须吾为无归者作归</p><p>汝久耐负无央数逆害亲君族欺者</p><p>越限倾邪向众罪掘尽善根行恶人</p><p>饮倒见毒堕冥者苦厄重担<a href=\"/remen/diyu.html\" class=\"keylink\" target=\"_blank\">地狱</a>分</p><p>已胜此等且小忍须吾舍弃诸苦担</p><p>于是现历观诸禅于诸禅得最自在</p><p>忆念久远初始事前世所经如昨暮</p><p>时至夜半天眼观见一切了如明镜</p><p>照察明达五道生无有坚要如芭蕉</p><p>于其夜至第三时审谛思惟意要妙</p><p>一切世间诸苦会生老病死遂别离</p><p>愚冥覆弊出要道不避坑堑犹如盲</p><p>菩萨推尽生死原察其起灭悉晓了</p><p>心更生念重思惟老由何来何从死</p><p>复生<a href=\"/remen/zhengnian.html\" class=\"keylink\" target=\"_blank\">正念</a>缘生故因老有病从病死</p><p>其有头者有头患犹树已生必当堕</p><p>重思本种所由有觉种缘行受缘对</p><p>受何从起从爱有观爱所由从觉识</p><p>觉识所由从触更缘其触更有诸根</p><p>所由六入缘名色名色之缘则因缘</p><p>如是缘下至于上得痴缩起生死原</p><p>是灭已一切都灭痴原生死所应灭</p><p>审觉十二缘起本如所应觉谛觉知</p><p>八贤圣路最第一先执正见如审实</p><p>见死吾我尽<a href=\"/remen/sanjie.html\" class=\"keylink\" target=\"_blank\">三界</a>烧尘劳泽以慧火</p><p>辨是事已自叹曰所应觉作悉已成</p><p>吾已及逮久仙圣诸佛<a href=\"/remen/shizun.html\" class=\"keylink\" target=\"_blank\">世尊</a>所行道</p><p>至于其夜第三时日普照之导幢现</p><p>众生休息时寂静一切智成最佛道</p><p>吾已及逮久仙圣诸佛世尊所行道</p><p>逮佛第一最处已三千世界六变动</p><p>诸天侧塞满空中欢喜散花普遍地</p><p>粟金粟银末栴檀天意作花悉周布</p><p>地普充盈塞空中从无结爱雨天花</p><p>[仁-二+(敲-高)]乐不鼓自然鸣诸天鼓乐空中作</p><p>天应庆喜世得持地虚空神普踊跃</p><p>火神欢喜自然燃渊海波涌震妙声</p><p>树神各各献奇花须弥喜与诸山礼</p><p>地狱凉息饿鬼饱众生相爱除慊仇</p><p><a href=\"/remen/foshen.html\" class=\"keylink\" target=\"_blank\">佛身</a>奋放正法光四维上下遍十方</p><p>变现种种诸形像故先使至遍觉悟</p><p>八贤圣路始复现如童无导令诸道</p><p>是有妙花名诸觉言诸觉复林树现</p><p>三十七品数各别各自现形如说义</p><p>或白青黄若干色光明如是说法音</p><p>佛日出晓照世间是其光明谛觉之</p><p>佛即还摄神光明不食七日坐乐法</p><p>尔时世尊说此偈快哉报福妙愿成</p><p>速疾乃逮最上寂保安不受余他苦</p><p>魔王睹共相聚来各各现形力向吾</p><p>终不能令吾意动以功德力胜降之</p></div>"
},{
    "title": "第四卷 佛本行经",
    "author": "宝云 译",
    "html": "<div class=\"B1_text\"><p>第四卷 佛本行经</p><p>转法轮品第十七</p><p>愿成怀<a href=\"/remen/huanxi.html\" class=\"keylink\" target=\"_blank\">欢喜</a>悦泽树王下</p><p>坐观树七日不食喜充盈</p><p>犹王初临国巡行妙宝藏</p><p>佛妙藏亦尔先观视诸法</p><p>以佛眼普视<a href=\"/remen/shijian.html\" class=\"keylink\" target=\"_blank\">世间</a>悉了见</p><p>觉世行入邪六师迷惑说</p><p>法微妙难解愚了泥洹解</p><p>觉第一最觉意欲默然寂</p><p>最神妙梵天方便见无偏</p><p>知佛先世誓<a href=\"/remen/faxin.html\" class=\"keylink\" target=\"_blank\">发心</a>欲来下</p><p>欲以善益世妙辞请法雨</p><p>被氎明如日显然降世间</p><p>寻来到佛前敬稽首佛足</p><p>在佛侧甚明如风吹金树</p><p>慈目视无厌尽敬白佛言</p><p>愿忆果敢誓施<a href=\"/remen/ganlu.html\" class=\"keylink\" target=\"_blank\">甘露</a>于世</p><p>世人如藕华微妙好或齐水敷</p><p>或出水上<a href=\"/remen/zhongsheng.html\" class=\"keylink\" target=\"_blank\">众生</a>钦仰佛日当出</p><p>蒙日心开犹池中华舍佛<a href=\"/remen/shizun.html\" class=\"keylink\" target=\"_blank\">世尊</a></p><p>无谁能有从<a href=\"/remen/shengsi.html\" class=\"keylink\" target=\"_blank\">生死</a>狱拔出众生</p><p>犹如往古转轮圣王济众生苦</p><p>以十善行已能[打-丁+毛]搅<a href=\"/remen/zhihui.html\" class=\"keylink\" target=\"_blank\">智慧</a>海渊</p><p>得上神良甘露法药欲以充满</p><p>众生疾苦宜开惠施分甘露药</p><p>尊已得度众<a href=\"/remen/kuhai.html\" class=\"keylink\" target=\"_blank\">苦海</a>渊愿以法船</p><p>度一切生犹如贾客沉没海中</p><p>方便济度如巧船师尘劳之疾</p><p>甚重弊恶众生久患不遇良医</p><p>最上医王兴出于世今宜授与</p><p>法神良药想烟如云覆盖甚厚</p><p>淫火炽烧诸天世人尊已饱满</p><p>宜伤众生愿以法水充饱一切</p><p>已能灭除一切愚冥心明智慧</p><p>喻如大灯愚冥覆蔽世间之眼</p><p>愿施法灯照曜愚心尊已服饮</p><p>先佛口教言辞之江犹先仙人</p><p>愿从妙口慈哀惠舍清净言辞</p><p>恒水江河贡高慢山岩甚峻高</p><p>以慧刚杵碎令无余愿复以此</p><p>智慧法杵施与众生令碎慢山</p><p>心性躁扰今已调良缚以审谛</p><p>智慧之绳愿施世间清净调意</p><p>智慧牢固索之系缚慈仁之主</p><p>施惠慈心众生久远堕邪径路</p><p>世间导师今已出兴愿导世间</p><p>生死旷野迦葉佛来世皆昏寐</p><p>沉没迷惑尘劳长夜惟愿世尊</p><p>宜以<a href=\"/remen/zhengfa.html\" class=\"keylink\" target=\"_blank\">正法</a>之大钟鼓觉寤久眠</p><p>世间梵尊受许梵天净音微妙</p><p>当班宣法梵天闻之甚大欢喜</p><p><a href=\"/remen/lifo.html\" class=\"keylink\" target=\"_blank\">礼佛</a>足已忽升虚逝于是众善</p><p>第一<a href=\"/remen/faqi.html\" class=\"keylink\" target=\"_blank\">法器</a>号曰世间<a href=\"/remen/gongde.html\" class=\"keylink\" target=\"_blank\">功德</a><a href=\"/remen/futian.html\" class=\"keylink\" target=\"_blank\">福田</a></p><p>佛应普受众生之施四王即来</p><p>奉献四钵佛即时以神变之力</p><p>左受右按合成一器于是便受</p><p>二贾客施始受<a href=\"/remen/wujie.html\" class=\"keylink\" target=\"_blank\">五戒</a>为清信士</p><p>因是发意当广<a href=\"/remen/shuofa.html\" class=\"keylink\" target=\"_blank\">说法</a>佛眼始视</p><p>应得度者阿兰命过已至七日</p><p>见郁陀罗昨夜命终因复忆念</p><p>侍者五人欲为是等除长夜冥</p><p>行诣大城波罗奈界威仪安庠</p><p>犹师子步所作已办相好甚着</p><p>厥虽独行德如众从有一达士</p><p>名曰尼揵于路逢之意用愕然</p><p>占相变梦逆知吉凶八种世典</p><p>名称独举见佛德相审谛观视</p><p>谦逊恭敬软辞白佛诸染着中</p><p>而无所著诸根动中寂无所动</p><p>瞻睹面相于情有疑将无智慧</p><p>明达具足熟视面相清彻明好</p><p>牵御诸根所为<a href=\"/remen/zizai.html\" class=\"keylink\" target=\"_blank\">自在</a>观察仪容</p><p>所作事办师为是谁愿为诚告</p><p>时佛告以清净之声天上世间</p><p>吾无有师吾不诣师自然觉之</p><p>吾证佛灭卿当了之自称为佛</p><p>已普胜邪如是尼揵应觉已觉</p><p>一切可胜都已得胜以是胜故</p><p>成一切智今始行诣波罗奈城</p><p>吾欲于彼击大法鼓为世苦恼</p><p>建置善法普请令会法之上宾</p><p>独安己身是不为奇济拔勤劳</p><p>一身苦者广为众生而求善者</p><p>其人功德不可计量若以一身</p><p>度流上岸若复见人为水所漂</p><p>不发慈心济水流人是辈不可</p><p>称为道士若复有得伏藏珍宝</p><p>不惠济贫是不可尔手持良药</p><p>行瞻病人不以济病赍之何益</p><p>若见迷人行失路者不示正路</p><p>不名大道若复见人为蛇所螫</p><p>不与其咒用此人为若自然灯</p><p>有所照见是不可以置恩于此</p><p>佛以慈善<a href=\"/remen/jiaohua.html\" class=\"keylink\" target=\"_blank\">教化</a>一切为人说法</p><p>不以贡高木中可保必审有火</p><p>空中有风地中有水如是诸佛</p><p>必有圣道道树下得波罗奈说</p><p>即时叹咤甚妙无比尼揵叹已</p><p>顺道而逝心怀喜行数数顾瞻</p><p>慈目视佛而无厌足佛顺道行</p><p>至波罗奈翔鸟所乐鹿野之园</p><p>光相晃昱明曜于世犹日天子</p><p>入迷惑园亿宝意好边方第三</p><p>第四马氏第五贤居尔时五人</p><p>遥见佛来还共论议而相谓言</p><p>乐义者来是瞿昙子退失本志</p><p>术败不成不足起迎亦莫礼待</p><p>本誓已坏不宜恭敬如是要已</p><p>急坐不起语言之顷佛即来至</p><p>忽不<a href=\"/remen/zijue.html\" class=\"keylink\" target=\"_blank\">自觉</a>违其本要犹如地神</p><p>擎持令起或有迎接摄取衣者</p><p>又有取钵设座席者以如是像</p><p>承敬奉佛犹不能舍世俗戏言</p><p>佛因告曰非道士宜佛前不宜</p><p>慢无恭肃</p><p>敬顺于佛意无差别吾愍汝等</p><p>令离罪咎佛于世间普施以善</p><p>以平等慈犹如赤子其有慢意</p><p>侍是师者其人受[億-音+(夫*夫)]如违慈父</p><p>于是五人同声对曰修甚苦勤</p><p>无所克致意退从安放恣其情</p><p>何由致道愿示其意犹如有人</p><p>撽压沙水唐劳其力终不得苏</p><p>譬人[穀-禾+牛]牛舍乳[穀-禾+牛]角以其行[億-音+(夫*夫)]</p><p>终不得乳缘灯光明以除晦冥</p><p>亦不以水恶骂利刀如是厚重</p><p>愚痴闇冥以智慧灯终不以余</p><p>犹如盛火得风吹动烧然干薪</p><p>终不休灭</p><p>人纵情意迷惑六欲尘劳秽行</p><p>终不损灭盛炎虽灭余有少火</p><p>终不舍本烧燋之性意虽精微</p><p>故有余识觉有识苦尔乃了谛</p><p>当求无生无老无病又无有死</p><p>地水火风无前无后无中无动</p><p>思求是处觉灭度苦八贤圣路</p><p>可以逮致是以觉道及其方便</p><p>不以觉了八贤圣路故迷世间</p><p>颠倒轮转当觉是苦次相承侍</p><p>先除苦原恩爱欲缚勤加克修</p><p>八贤圣路当以泥洹寂灭为证</p><p>应觉觉苦除爱欲着以灭为证</p><p>修圣路者因是立行其事具成</p><p>吾当尔时逮睹黠眼明达<a href=\"/remen/sidi.html\" class=\"keylink\" target=\"_blank\">四谛</a></p><p>以是四谛为是五人三明<a href=\"/remen/jietuo.html\" class=\"keylink\" target=\"_blank\">解脱</a></p><p>以坚金刚正法慧杵坏碎五人</p><p>尘劳之山亿宝始初觉正谛法</p><p>八万诸天时俱解脱地上天龙</p><p>鬼神俱叹转上法轮何甚快哉</p><p>善修禁戒辐甚牢致调良寂灭</p><p>辋博周匝精勤志介毂处中央</p><p>为<a href=\"/remen/tianren.html\" class=\"keylink\" target=\"_blank\">天人</a>转未转之轮鬼神叹声</p><p>上冲于天周遍天上乃至梵宫</p><p>诸天始得闻是音声因是发意</p><p>来诣佛所当其始转正法轮时</p><p>天龙人鬼海神皆喜即雨天花</p><p>不可称计众生蒙赖从苦得安</p><p>梵天请佛乞转法轮众生得度</p><p>于今不息是之<a href=\"/remen/fubao.html\" class=\"keylink\" target=\"_blank\">福报</a>皆归梵天</p><p>是故称号梵福第一其初始转</p><p>法轮之时佛以甘露先饮五人</p><p>愿使众生速转法轮如佛世尊</p><p>说法度人</p><p>度宝称品第十八</p><p>久无央数劫所积得善本</p><p>逮得昔所愿先以授五人</p><p>犹如事火祠得酥益增炽</p><p>佛炎超踰彼光明靡不照</p><p>已出五道渊寻便度五人</p><p>始与五<a href=\"/remen/shamen.html\" class=\"keylink\" target=\"_blank\">沙门</a>德力胜五根</p><p>佛如满月现与诸<a href=\"/remen/dizi.html\" class=\"keylink\" target=\"_blank\">弟子</a>俱</p><p>犹如五明星与月俱游处</p><p>时波罗奈城有大长者子</p><p>性慈仁愍达厥名曰宝称</p><p>居宅如天宫侍使犹天女</p><p>伎乐小罢息称及女皆眠</p><p>古世福所追应服甘露药</p><p>前世见死尸慈悲斯须间</p><p>宿善所追及怅然从寐寤</p><p>见诸女如尸居宅犹丘墓</p><p>其心怀惨忤举手悲叹曰</p><p>吾今遭厄难大苦患之中</p><p>自然生<a href=\"/remen/shanxin.html\" class=\"keylink\" target=\"_blank\">善心</a>唯乐无为安</p><p>欲乐难久保善乐斯须耳</p><p>当从何路逃于何自藏匿</p><p>不遭<a href=\"/remen/wuchang.html\" class=\"keylink\" target=\"_blank\">无常</a>火无恐怖之处</p><p>谁于世可恃吾当何所怙</p><p>谁当从爱欲深泥中见拔</p><p>于是舍爱欲徐下金宝床</p><p>因便履宝屣其价直百千</p><p>居宅城门户皆自然夜开</p><p>即明晓如昼其心怀狐疑</p><p>天于上空中怀慈告令悦</p><p>仁远建志性莫顾懈迟久</p><p>佛世间圣师今去是不远</p><p>停立相望待如牛求母犊</p><p>仁当于今日建无极大利</p><p>淫欲如群鱼迷惑之回波</p><p>以乘上<a href=\"/remen/jingjin.html\" class=\"keylink\" target=\"_blank\">精进</a>第一牢桴材</p><p>度诸苦渊海期必在今日</p><p>时童子宝称行正流泣测</p><p>遥举手向佛悲声而叹曰</p><p>惟尊我今困于老病死苦</p><p>愿尊常为归济我斯苦患</p><p>佛时遥告以梵柔软净音</p><p>是间有安静无苦患之处</p><p>有八贤圣路寂灭甚清凉</p><p>速来诣吾所当为汝作归</p><p>宝称闻是教喜踊意充益</p><p>犹如遭旱热自洗清净池</p><p>寻声至佛所稽首世尊足</p><p>唯如妙华树为风所吹颠</p><p>体璎珞服饰心怛然不着</p><p>宿福今运会毕竟获罗汉</p><p>佛见宝称心内惭体璎珞</p><p>沙门事俱辨因告语之曰</p><p>饰容内纯善第一胜诸根</p><p>是谓成吾法不以托外服</p><p>其有内心端表里相应顺</p><p>道门为之开不可恃虚服</p><p>缘宝称功德四友因得度</p><p>满成与无怙牛齝及善与</p><p>将五十童子得度脱诸苦</p><p>彼诸世尊边始六十罗汉</p><p>时佛以<a href=\"/remen/fanyin.html\" class=\"keylink\" target=\"_blank\">梵音</a>告诸弟子曰</p><p>汝等已度苦旷然清凉安</p><p>众生沈爱欲受苦可怜伤</p><p>卿等宜慈愍诸方宣化度</p><p>分布遣弟子于是独游行</p><p>乃至野象泽因求止宿处</p><p>现神光晃昱以降毒害龙</p><p>显神足变化种种奇妙好</p><p>佛憍慢已尽又化诸憍慢</p><p>度第一迦葉居野象泽者</p><p>然后以次度迦葉之二弟</p><p>三兄弟门徒千人成无著</p><p>佛与是三人功德甚巍巍</p><p>法则及惠施禁戒威仪善</p><p>将从千弟子名众师之师</p><p>慈愍度竭王行诣王舍城</p><p>有宿德之人典领摩竭境</p><p>以善居王位德善踰众生</p><p>闻佛大圣尊来入国境内</p><p>闻即心喜踊整严往迎佛</p><p>王驾躬自出与大极自军</p><p>王瓶沙妙容众王中最殊</p><p>如释从诸天俱出其天宫</p><p>严威仪导从往见梵天时</p><p>与诸重臣属始从城中出</p><p>执转轮圣王出游之威仪</p><p>与诸神宝臣前后俱导从</p><p>极世之严饰殊妙无有比</p><p>象马车人从声震于云中</p><p>妇女临路观服饰如电曜</p><p>诸城门各出填塞四衢路</p><p>犹如山诸谷秋雨暴水出</p><p>诸王中雄猛行近至佛前</p><p>佛奋金色光照曜诸树间</p><p>以佛之威神曜泽令金色</p><p>王愕然欢喜顾谓傍臣曰</p><p>听声视其色礼仪甚相应</p><p>如吾谛熟观诚实妙宝器</p><p>智慧之大海众善之宝藏</p><p>遥视其容貌佛以慈相示</p><p>王不胜欢喜便下其宝车</p><p>如日出于云下没西山岗</p><p>罢王五威仪步进诣佛所</p><p>五体礼佛足尽心谦恭敬</p><p>叉手仰视佛甚妙意无厌</p><p>喜敬心无量身衣毛皆竖</p><p>礼竟就位坐形容益殊好</p><p>一心熟观佛犹宝须弥山</p><p>三自称名号因白世尊曰</p><p>今视世尊颜心终无厌足</p><p>佛兴世奇快为<a href=\"/remen/sanjie.html\" class=\"keylink\" target=\"_blank\">三界</a>作归</p><p>今日喜踊跃情怀心逸豫</p><p>豫睹计明谛快舍圣王位</p><p>天世人所敬其宜实应当</p><p>度身至安处充满众生愿</p><p>今礼世尊足身命归于佛</p><p>王于佛前坐佥然自捡整</p><p>系眼睛于佛熟视心不动</p><p>专精在守意如蜂向花树</p><p>兼加谦恪心渴仰欲闻经</p><p>佛以八种声为王广说法</p><p>诸根及心意六情缘起色</p><p>起灭不停息犹如水中泡</p><p>诸根之起灭王当谛觉知</p><p>如下种于地必有萌芽生</p><p>芽非种种非芽王当审觉</p><p>非本不离本诸情意如是</p><p>生死之颠倒相<a href=\"/remen/yinyuan1.html\" class=\"keylink\" target=\"_blank\">因缘</a>生灭</p><p>王闻是深法心为之悚然</p><p>即度生死渊逮得慧眼净</p><p>侍从万二千皆蒙得解脱</p><p>上诸天八万逮得甘露药</p><p>尔时佛圣师游止竹林园</p><p>慈愍众生故昼夜奋光明</p><p><a href=\"/remen/biqiu.html\" class=\"keylink\" target=\"_blank\">比丘</a>名马师顺威仪早起</p><p>启辞白世尊欲入城分卫</p><p>佛告今出行若卒逢异学</p><p>当以四谛颂次第为解说</p><p>时闻圣师教顶受而奉承</p><p>为其四大故行诣王舍城</p><p>寂然息心行目视不离前</p><p>外学甚明达厥名曰受训</p><p>见妙异威仪敬心而往问</p><p>新威仪寂灭唯告示其意</p><p>是何奇宝山为仁最上师</p><p>仁是何宝颗从何山迸出</p><p>是何智慧树所戴鲜好花</p><p>为从何师日仁光所从出</p><p>是何慧清池乃生是芙蓉</p><p>仁师有何教是谁见告示</p><p>有王甘蔗族释种王之子</p><p>舍家学<a href=\"/remen/chengfo.html\" class=\"keylink\" target=\"_blank\">成佛</a>为普世圣师</p><p>仁当觉吾师天人圣贤师</p><p>我适始初学生年既幼稚</p><p><a href=\"/remen/fofa.html\" class=\"keylink\" target=\"_blank\">佛法</a>广且深所说甚精微</p><p>今当精现说圣师之言教</p><p>觉苦苦起无又知苦所灭</p><p>所以苦灭道圣师所颁宣</p><p>彼闻是四句心即霍停止</p><p>忧婆替即时逮得慧眼净</p><p>因为目犍连再遍说四句</p><p>应时见道迹俱行诣佛所</p><p>与五百门徒稽首敬礼佛</p><p>发声称沙门威仪即备悉</p><p>二贤先见道俱逮罗汉果</p><p>一者智慧最二者神足备</p><p>二贤侍世尊犹如左右臂</p><p>共辅翼于佛如王者贤臣</p><p>时有大姓子名曰药树生</p><p>舍金色妙英剃头被<a href=\"/remen/jiasha.html\" class=\"keylink\" target=\"_blank\">袈裟</a></p><p>于多子野泽见佛陈本行</p><p>今始得睹佛一切智圣师</p><p>叉手戴顶上向佛遥稽首</p><p>佛是我圣师我是<a href=\"/remen/fodizi.html\" class=\"keylink\" target=\"_blank\">佛弟子</a></p><p>佛以妙梵音慈心告之曰</p><p>善来贤明士适遇会良时</p><p>佛应顺本行为说深妙法</p><p>散其尘劳聚即时逮果证</p><p>与三圣弟子光显一切智</p><p>犹月十五日与三明星俱</p><p>适从舍卫国奉使至王舍</p><p><a href=\"/remen/caifu.html\" class=\"keylink\" target=\"_blank\">财富</a>好施与厥名曰须达</p><p>到适闻佛名喜踊跃无量</p><p>举身衣毛竖夜不能眠寐</p><p>夜半至佛所到即得见佛</p><p>五体礼佛足情甚怀欢欣</p><p>汝以爱法故除损睡眠耶</p><p>夜喜故诣吾必获其善报</p><p>施戒及智慧叹誉生天安</p><p>淫欲之瑕秽广说若干法</p><p>犹如净好氎入染受色鲜</p><p>时长者须达受入泥洹池</p><p>久发愿求佛欲于世兴出</p><p>度脱众生苦所誓今已满</p><p>从生死苦厄度无数众生</p><p>导以正平路径趣泥洹城</p><p>如其本所愿各各从意得</p><p>往古得度者尽服甘露味</p><p>皆寻得安隐不危坠之处</p><p>闻已乐学者当入泥洹城</p><p>广度品第十九</p><p>独为一切护独为世间师</p><p>为天人为导号佛天中天</p><p>长夜在尘劳久处昏眠者</p><p>击正法之鼓以寤所应度</p><p>五岳所拥绕罗阅只城中</p><p>度王弟攦黑及群众八万</p><p>长者号勇猛悭垢蔽其目</p><p>先济化炎光并度医耆域</p><p>王舍城国内迦罗卫首家</p><p>世尊光踰日小火欲焚佛</p><p>法雨洗其心三垢之盛火</p><p>毒饭及尘冥一时普消殄</p><p>随提大国中达士如梵天</p><p>度名闻梵志号曰梵摩踰</p><p>香特大国王目如绀莲叶</p><p>为解六种法令觉<a href=\"/remen/zhengjian.html\" class=\"keylink\" target=\"_blank\">正见</a>谛</p><p>有山名道术特显如金山</p><p>心净有智慧沐浴俗解脱</p><p>有十六梵志号曰度<a href=\"/remen/bian.html\" class=\"keylink\" target=\"_blank\">彼岸</a></p><p>及余六万人同时皆得道</p><p>时众祐福田往诣处聚中</p><p>于时彼聚中有大姓梵志</p><p>有名闻重齿时欲大祠祀</p><p>断祠祀疑网立之于正路</p><p>时在随提山帝释石室中</p><p>时佛处其中不动如太山</p><p>天乐般遮翼歌颂觉寤佛</p><p>以清净甘露饮天王帝释</p><p>怀害多瞋怒捷疾甚暴风</p><p>小指为额鬘迷惑痴狂走</p><p>害如阎罗王梵志鸯掘魔</p><p>神足以调化凶暴难调者</p><p>又于安屈界梵志名戒慎</p><p>狐疑所缠结绝断其狐疑</p><p>与三百门徒从苦得解脱</p><p>截其尘劳结令永无有余</p><p>头上火炎然口中亦吐火</p><p>瞋怒衔下唇撩掷火烧然</p><p>身都放火炎犹如劫尽烧</p><p>以言灭旷野阿腊鬼神火</p><p>身大如青云电光晃斑驳</p><p>体大亦如是饰以金璎珞</p><p>怀害吐毒气霹雳雹石致</p><p>视神力斯须灭无苗龙毒</p><p>于大宅聚中化童子拜守</p><p>先度善昏眠野城化手授</p><p>拘睒尼所济<a href=\"/remen/wuwei.html\" class=\"keylink\" target=\"_blank\">无畏</a>及令者</p><p>于罗阅城国化梵志无嫌</p><p>维耶离所度食肉蔽罗刹</p><p>叶耳恶鬼神俱化令度脱</p><p>师子力已下化度四千人</p><p>又化劫宾[少/兔]及四千童子</p><p>于野畜繁山化太子<a href=\"/remen/daode.html\" class=\"keylink\" target=\"_blank\">道德</a></p><p>地时度白转所生化济使</p><p>退守于双林生听于舍卫</p><p>化梵志无畏及无数大众</p><p>又化优波先五百将从俱</p><p>又度听受等及五百梵志</p><p>化不兰弟子有五百贾人</p><p>济五百释种皆令作沙门</p><p>于清林村落化度二百人</p><p>无特度二百会同度五百</p><p>又于亿传村化度八十人</p><p>此满度六百随提聚五十</p><p>诸天四天王大力护世间</p><p>势力如谷水恚害如流波</p><p>以其越咒教为说<a href=\"/remen/sishengdi.html\" class=\"keylink\" target=\"_blank\">四圣谛</a></p><p>极乃能解达立之八正路</p><p>诸贤士等辈二十八鬼神</p><p>将军凶弊恶犯娆人魂魄</p><p>居雪山鬼神竖毛多瞋怒</p><p>刺毛甚弊恶佛灭其恚害</p><p>女神诸鬼母厥名曰取去</p><p>食世间无数婴孩抱上子</p><p>最小子爱作佛取藏钵覆</p><p>母行方便求狂走来诣佛</p><p>佛问爱子耶世人亦爱子</p><p>若能慈不杀吾当示汝子</p><p>即从教<a href=\"/remen/shoujie.html\" class=\"keylink\" target=\"_blank\">受戒</a>执慈不复杀</p><p>与子归诣佛如江河归海</p><p>将男女甚多鬼男女亦众</p><p>孙息诸男女无数塞野泽</p><p>于祇树之中化诸鬼子母</p><p>将从无数众佛授以正法</p><p>随提国沙门度脱四十人</p><p>四方士沙门又度三百人</p><p>度簇发梵志徒党四千人</p><p>有勇进梵志又复度千人</p><p>如化<a href=\"/remen/sheli.html\" class=\"keylink\" target=\"_blank\">舍利</a>弗精进者无数</p><p>以化槃特法软意教亦尔</p><p>又如安庠法化无数善人</p><p>化罗旬擩法度诸薄福者</p><p>如化贤良法度无数贵人</p><p>以化厕士方度无数贱人</p><p>如化迦葉术度无数调良</p><p>如化迦楼陀无数放逸人</p><p>如化善除法所度无央数</p><p>以化贵姓法聚度亦无数</p><p>因度占波法度诸占相师</p><p>如迦葉比类化晓迎意者</p><p>舍卫城门中逢五百异学</p><p>化以火围绕方便度脱之</p><p>现神足变化度郁鞞迦葉</p><p>以威神降伏梵志名快谛</p><p>审谛与阿践及无苗龙王</p><p>并言谈长者皆急疾力化</p><p>或如鸯掘魔舍走而以化</p><p>如化香持王迎逆烦意度</p><p>以若干方便接度其弟难</p><p>度梵志因头佛从因化出</p><p>变现身为鹿济度野猎师</p><p>五百释种猎化其箭为花</p><p>化醉如郁伽度严饰如彩</p><p>以度憍怅方济诸奢憍者</p><p>化难动迦葉逆不受其施</p><p>以若干方便行调度众生</p><p>长齿与黑子吉瓶及造作</p><p>诸国弊鬼神佛之所教化</p><p>上升及深奥江施与形像</p><p>至牢山鬼神化于普广山</p><p>度明珠齿鬼花齿鬼第二</p><p>千目及青眼法度与赤色</p><p>婴耳及花耳大力甚贡高</p><p>大深山谷中化是诸鬼神</p><p>佛至大吼国度诸优婆塞</p><p>立之不还道凡有百五十</p><p>建往还道者有二百五十</p><p>须陀洹道者具满五百人</p><p>所向及喜叹叹者乐花开</p><p>听善性及雾吉善来充溢</p><p>称满及善觉仲隐光含笑</p><p>牛胜絜长颈未发并泉作</p><p>如是等罗汉同一有五百</p><p>略说其端首度者无央数</p><p>或以柔软教或以粗穬辞</p><p>或以刚柔调佛尽教化之</p><p>调达之所放狂醉于王舍</p><p>佛所化迷惑醉象名财守</p><p>时于城门外佛见猛师子</p><p>好目视世尊佛记当得佛</p><p>于帝释石室降化猛特牛</p><p>旷野中诸应为下生天种</p><p>时不具城中两初生虎子</p><p>得慈心于佛及与千飞鸟</p><p>鹦鹉及孔雀豺犳并维罗</p><p>龟鳖与毒蛇鹦鹆及奢立</p><p>鸽雀及与乌乃及至虾蟆</p><p>是等蒙恃怙皆得生天上</p><p>裸形入海水可浮得彼岸</p><p>日有千光明可以手掌障</p><p>佛诸经深义广博微妙句</p><p>一切诸圣师莫有能究尽</p><p>无数诸天乐无量诸圣神</p><p>无边空中露无底山地祇</p><p>无数水树神无数地天人</p><p>所度无央数先世所愿具</p><p>犹佛得愿具众圣天人师</p><p>亦充天世人所求之善愿</p><p>亦愿使一切有形众生类</p><p>其学是经者令入泥洹城</p><p>诸天执乐神龙鬼阿须伦</p><p>是等闻<a href=\"/fojing/\" class=\"keylink\" target=\"_blank\">佛经</a>逮服甘露药</p><p>见佛受化者世间今故有</p><p>是等护国土灾患永消亡</p><p>现大神变品第二十</p><p>诸天之帝与诸天俱已胜强怨</p><p>诸阿须伦名称力势普增远闻</p><p>坐施安床心喜无量以微妙法</p><p>甘露神药天人之尊甚自充饱</p><p>犹如天帝处施安床梵志见佛</p><p>安坐如是心不欢喜不得休息</p><p>因生嫉妒怀烦郁热因相聚会</p><p>于林树间广共博义论说于佛</p><p>此人何因独显于世其名听远</p><p>超吾等上及将世人入邪径路</p><p>令梵志法转见轻慢若其名德</p><p>转久增益吾等名称便当灭亡</p><p>吾等名称若灭亡者何从能致</p><p><a href=\"/remen/gongyang.html\" class=\"keylink\" target=\"_blank\">供养</a>安乐故当勤加推理思求</p><p>释种之子独得敬养若能推尽</p><p>反其事者了必当失供养名称</p><p>各各思惟欲露佛短或有发声</p><p>反叹颜貌或复称其言辞清净</p><p>又复叹咏其相好者如是言语</p><p>斑驳不同乃反称扬佛之功德</p><p>于时其中有大梵志谓众人曰</p><p>听吾言理母生之时从右胁出</p><p>其母永无疮痍疾苦难动大地</p><p>六反肃震微妙天乐自然有声</p><p>空中自然雨诸天花金粟银粟</p><p>盘檀种种于时日光踰倍于常</p><p>花下犹如杂彩帐幔诸天撞击</p><p>宝钟金鼓庆云含润如垂降泽</p><p>日月灯烛皆失精光普世忻喜</p><p>如得恃怙生于微妙林树之间</p><p>从胁生时犹日出云未及下至</p><p>于地之顷天帝掌接倾侧恭敬</p><p>子出生时显露如是奇瑞可怪</p><p>不可思议天地为之感动证应</p><p>自是普世将护名称少小勤求</p><p>解脱度世尘劳之秽蛇蚖毒害</p><p>正应登临转轮王位舍乐不顾</p><p>勤求灭度不迷惑于少壮之惑</p><p>念老病死伤损其情舍家入林</p><p>息心净行名称之美熟复踰此</p><p>其弟子众贤良调善以是之故</p><p>得世敬养迦葉目连及舍利弗</p><p>是等屈就余敢不从三王舍弃</p><p>美号王位执持沙门微妙威仪</p><p>其余无数贤善贵人归释种子</p><p>训化言教佛于世间所得谐偶</p><p>或因弟子或以己听宜设方便</p><p>早屈折之如恶病王思惟除灭</p><p>曼今吾等瑕丑未现人未觉寤</p><p>簇发重戴亦[口*曼]未笑灰涂身体</p><p>裸露五形如是礼节现子所为</p><p>不可得胜以其辩口托诸言说</p><p>巧便精勇及于无畏丰秋贤善</p><p>并与迦葉厥性质直名曰审谛</p><p>身体妙挺巍巍可畏所学聪疾</p><p>明达踰师视世学人犹如草秽</p><p>又自矜高意常求敌言辞临众</p><p>譬如醉客得至释子皆沉着地</p><p>自居如象过猛师子吾唯一事</p><p>可以胜之偏当以此得伏子耳</p><p>若能尔时必得胜子名称可畏</p><p>又增利养唯可请佛令现神变</p><p>子性少求又喜惭愧每敕弟子</p><p>不现神足若不现变则负吾等</p><p>闻是皆喜还相叹誉已各罢散</p><p>各寓庐窟魔天其夜诣诸异学</p><p>欲以威神令意喜悦各各一一</p><p>至其庐窟自变形容如其弟子</p><p>自投其身不兰足下我真实是</p><p>圣师弟子又复往至余五人所</p><p>遍往行诣欺诳六人以其神足</p><p>令各愕然梵志欢喜谓必果胜</p><p>诸梵志等各各早起大相聚合</p><p>到王宫门诣王耳目明司之官</p><p>具各陈情使入启王是诸梵志</p><p>大<a href=\"/remen/poluomen.html\" class=\"keylink\" target=\"_blank\">婆罗门</a>或所长养智慧宿年</p><p>今来诣门求见大王如天仙士</p><p>诣帝释门王曰吾闻是诸梵志</p><p>欲与佛竞显己功德嫉恶于佛</p><p>善德相好如阿须伦嫉月之明</p><p>臣下白王是等群聚长声向向</p><p>求敌欲斗犹如熊罴特牛虎象</p><p>如为师子见遮深谷王即听使</p><p>诸梵志现坐席承望敬以容礼</p><p>慈意瞻视逊辞与语诸师何故</p><p>劳体顾意诸梵志等各举右手</p><p>同声发声启白天王智达慧人</p><p>应驰省王如天仙士谒现梵天</p><p>梵志立王唯以一法在于世间</p><p>诣明人事唯以称量是法非法</p><p>立王者位如称度量自昔以来</p><p>未曾闻见上世之时犹不如是</p><p>视诸梵志众善功德如于王国</p><p>受供养福愿听其意来之意故</p><p>今尽微愿启白天王今欲与此</p><p>瞿昙沙门俱于王前捔神足力</p><p>愿躬临视大智慧者有大神力</p><p>功德胜者然后乃可谛觉了知</p><p>其得胜者王请为师王良久乃</p><p>谓诸梵志贤明竞争理所不安</p><p>金初不曾还与金争是故贤明</p><p>不当争竞于是梵志重复白王</p><p>愿王听省某等所因不复开避</p><p>某等径路于己善法劳勤志思</p><p>舍弃旧典所居庐窟又复叛弃</p><p>梵志先师突走归趣瞿昙法律</p><p>犹如海水入摩竭口托是事理</p><p>及余无数以诸言辞切逼迫王</p><p>王因一视左右傍臣便以此事</p><p>付梨师达时梨师达逊辞谓言</p><p>今说一事唯各善听贤以善意</p><p>扪摸疮痍以软滑篦耗尽病原</p><p>师子虎狼毒害蝮虺值其睡眠</p><p>智者不觉佛今坐定入禅寂灭</p><p>仁等不宜无事<a href=\"/remen/juewu.html\" class=\"keylink\" target=\"_blank\">觉悟</a>犹如乌鹊</p><p>与金鸟诤牛迹之水与海捔量</p><p>萤火虫子与日光明田家灰堆</p><p>欲比须弥求欲与日力竞光明</p><p>又欲与月比其盛满欲与帝释</p><p>共相照曜又请梵天示现神足</p><p>下贱之类若饿鬼来与诸上尊</p><p>欲捔神力汝等请佛亦复如是</p><p>何智达者当信是事仁等今余</p><p>所有弟子善自防护于释种子</p><p>如摩竭鱼久睡眠时不可觉言</p><p>起来吞我时王听受梵志所启</p><p>王前下期却后七日王便轻出</p><p>往行见佛具向世尊陈说此事</p><p>我于尊法终无厌足听受世尊</p><p>微妙正典贪众善意无有断绝</p><p>今谛思惟世尊德善尊无数劫</p><p>积行如流今世功德充满如海</p><p>犹如昼夜兴大云雨新水入海</p><p>充盈满实佛世尊之无量巨海</p><p>梵志等见洪满盈溢便欲以手</p><p>接取洒弃洒弃巨海欲令枯竭</p><p>梵志等期会祇树园却后七日</p><p>捔神足力其已许可此等所启</p><p>是辈与我已结要誓退忘不失</p><p>启白世尊愚情有失愆重如何</p><p>王体素自粗丁姝大叹佛威德</p><p>悚然细小世尊弟子名曰目连</p><p>长跪叉手前白佛言佛天中天</p><p>众圣之师愿默寂然是事见付</p><p>薄能挫折此外异学犹金翅鸟</p><p>临海诸龙佛以梵音而告之曰</p><p>斯等请吾吾宜往应王闻佛许</p><p>欢喜踊跃因显发声说是言曰</p><p>地上诸人及<a href=\"/remen/xukong.html\" class=\"keylink\" target=\"_blank\">虚空</a>中天龙鬼神</p><p>听吾言令种种展转必相告语</p><p>天上空中大山巨海相请来会</p><p>观名称德必来莫疑普世众会</p><p>于是斯会七日已至于祇树间</p><p fx data-zshare></p><div class=\"bdsharebuttonbox bdshare-button-style0-16\"><a href=\"#\" class=\"bds_more\" data-cmd=\"more\">分享到:</a><a href=\"#\" class=\"bds_weixin\" data-cmd=\"weixin\" title=\"分享到微信\"></a><a href=\"#\" class=\"bds_tqf\" data-cmd=\"tqf\" title=\"分享到腾讯朋友\"></a><a href=\"#\" class=\"bds_tsina\" data-cmd=\"tsina\" title=\"分享到新浪微博\"></a><a href=\"#\" class=\"bds_sqq\" data-cmd=\"sqq\" title=\"分享到QQ好友\"></a><a href=\"#\" class=\"bds_qzone\" data-cmd=\"qzone\" title=\"分享到QQ空间\"></a></div><script src=\"https://www.hrfjw.com/statics/m_liaotuo/js/zshare.min.js\"></script></div>"
},{
    "title": "第五卷 佛本行经",
    "author": "宝云 译",
    "html": "<div class=\"B1_text\"><p>第五卷 佛本行经</p><p>升忉利宫为母<a href=\"/remen/shuofa.html\" class=\"keylink\" target=\"_blank\">说法</a>品第二十一</p><p>以<a href=\"/remen/zhengfa.html\" class=\"keylink\" target=\"_blank\">正法</a><a href=\"/remen/ganlu.html\" class=\"keylink\" target=\"_blank\">甘露</a>充饱<a href=\"/remen/shijian.html\" class=\"keylink\" target=\"_blank\">世间</a>人</p><p>下<a href=\"/remen/jietuo.html\" class=\"keylink\" target=\"_blank\">解脱</a>种者皆放受其报</p><p>佛<a href=\"/remen/gongde.html\" class=\"keylink\" target=\"_blank\">功德</a>犹日正法喻光明</p><p>戒品水清凉生于天泉池</p><p>母妙宝芙蓉及天林树花</p><p>欲令时开敷故佛升忉利</p><p>日光昼照空月炎曜于夜</p><p>佛照天世间若干严饰好</p><p>日天子生念谓日王来至</p><p>以世敬日意稽首<a href=\"/remen/lifo.html\" class=\"keylink\" target=\"_blank\">礼佛</a>足</p><p>月天子怀疑盛明所见舍</p><p>月之光荣好归入人慧月</p><p>寂灭过梵天照曜喻天帝</p><p>深邃胜渊海不动安须弥</p><p>天帝杂宝树号名采昼度</p><p>光明坐其下宝树荫金山</p><p>见母大妙后种福果于熟</p><p>或有方应种或复应放者</p><p>以佛清净德面曜如明珠</p><p>见者心清净犹如水清宝</p><p>尔时佛<a href=\"/remen/shizun.html\" class=\"keylink\" target=\"_blank\">世尊</a>以清和<a href=\"/remen/fanyin.html\" class=\"keylink\" target=\"_blank\">梵音</a></p><p>甘露法药雨于慈母妙后</p><p>坠堕离别苦生天有是患</p><p>贪求积聚死是为世间苦</p><p><a href=\"/remen/diyu.html\" class=\"keylink\" target=\"_blank\">地狱</a>烧炙煮饿鬼渴干燋</p><p>畜生相啖食五情苦无安</p><p>在所受身处众苦辄追随</p><p>欲离众苦恼唯有灭无为</p><p>当觉<a href=\"/remen/sanjie.html\" class=\"keylink\" target=\"_blank\">三界</a>苦犹若疮被毒</p><p>甚于烧铁擆无可解疮处</p><p>世间苦如是觉苦起之缘</p><p>觉其苦灭处觉所以灭苦</p><p>觉五盛阴苦觉劳所因兴</p><p>尘劳所灭处是灭名无为</p><p>所以灭道者名曰八圣贤</p><p>诸尘劳之毒都烧令无余</p><p><a href=\"/remen/shengsi.html\" class=\"keylink\" target=\"_blank\">生死</a>甚可畏进退不可怙</p><p>如伎儿木面脱一复着一</p><p>或饮天甘露退复饮洋铜</p><p>或食天甘露退啖烧铁丸</p><p>或复来天家或曳然铁车</p><p>或王或乞儿饿鬼转畜生</p><p>宿对互所拍跳迸如拍鞠</p><p>上下遍三界从有至无择</p><p>闻说是法已母妙天帝后</p><p>八十八劳结心垢永灭尽</p><p>意止深妙法又令三垢薄</p><p>烧诸强尘劳妙后证三道</p><p>大会无数央诸<a href=\"/remen/tianren.html\" class=\"keylink\" target=\"_blank\">天人</a>芙蓉</p><p>同时俱开敷如花蒙日光</p><p>于是妙后起更幸怀<a href=\"/remen/huanxi.html\" class=\"keylink\" target=\"_blank\">欢喜</a></p><p>犹如日临山光明益盛明</p><p>亦爱敬于佛礼足已启言</p><p>古来母未曾得子此重贡</p><p>无数劫食地心未曾厌足</p><p>天欲不已满莫若今充盈</p><p>自足令我足除着无所著</p><p>一切智寤我无种断我种</p><p>时无数诸天闻微妙大法</p><p>即殖善德种鲜洁佛之种</p><p>忆先品第二十二</p><p>于是天中天诸天世人师</p><p>在于大王境摩竭之国土</p><p>游止竹林园思忆往古世</p><p>光明益显好犹如盛火祠</p><p>佛弟性慈仁厥名曰阿难</p><p>见<a href=\"/remen/foguang.html\" class=\"keylink\" target=\"_blank\">佛光</a>明盛即行诣佛所</p><p>叉手下右膝敬意白佛言</p><p>唯愿天中天决心之所疑</p><p>未曾见光明如今之晖耀</p><p>唯愿一切智说光明<a href=\"/remen/yinyuan1.html\" class=\"keylink\" target=\"_blank\">因缘</a></p><p>于是佛告已微妙八种声</p><p>谛听吾今说光明之因缘</p><p>吾自忆前世施无数<a href=\"/remen/zhongsheng.html\" class=\"keylink\" target=\"_blank\">众生</a></p><p><a href=\"/remen/gongyang.html\" class=\"keylink\" target=\"_blank\">供养</a>千数佛种种所须给</p><p>学无数圣典盛祠祀无数</p><p>难可施与者大施与无吝</p><p>忆念往古时大象如白山</p><p>势力胜邻敌吾以用惠施</p><p>以心所爱重二子用施人</p><p>毛孔皆血出吾时名甚爱</p><p>象马车乘女种种用惠施</p><p>施八万四千金角黄牸牛</p><p>金器盛银粟满其所受量</p><p>吾名为知时大施十二年</p><p>弊恶<a href=\"/remen/poluomen.html\" class=\"keylink\" target=\"_blank\">婆罗门</a>来从吾索头</p><p>时诸天若干欲固遮梵志</p><p>吾归晓诸天莫违本所愿</p><p>时王名月光今充吾所侥</p><p>复有婆罗门来从吾索眼</p><p>不逆即许与体所爱之目</p><p>为王名善目因是发大愿</p><p>今以目施与愿后成慧明</p><p>又复更异时鸽飞来趣我</p><p>为鹰所迸逐飞住吾膝上</p><p>吾尽割体肉恣以足鹰意</p><p>不以来归鸽与鹰使为食</p><p>吾以病人故割已体上肉</p><p>食肉三七日其重病得瘳</p><p>又为普施王名为大力士</p><p>昔除众生病今灭其尘劳</p><p>又吾前世时以身惠施人</p><p>别卖可爱子又别卖吾妻</p><p>卖吾与恶人敕吾令杀害</p><p>吾时名焰月不杀没己命</p><p>吾剥皮为施缠叠为灯炷</p><p>同时然灯炷与身炎皆炽</p><p>王名坚金刚其耐痛无比</p><p>以是求一愿举足以<a href=\"/remen/chengfo.html\" class=\"keylink\" target=\"_blank\">成佛</a></p><p>以身与虎狼地六反震动</p><p>因此勇猛意<a href=\"/remen/chaodu.html\" class=\"keylink\" target=\"_blank\">超度</a>过九劫</p><p>曾以一善施主地尽四海</p><p>前为转轮王号名曰大天</p><p>始建王风教率以十善行</p><p>弃舍四方域剃头修净行</p><p>又为普地主号名曰尊帝</p><p>于是地上立八万四千城</p><p>时为此诸城部分境界已</p><p>八万四千王俱出剃头学</p><p>曾为王多求贪欲狂迷惑</p><p>越度大海表求土地人民</p><p>吾时为梵志大智名上度</p><p>将顺教是王还其正志思</p><p>曾为白象王如日甚姝好</p><p>六牙甚可爱弈弈有光明</p><p>猎师贪牙故箭射中其心</p><p>便自拔牙与心不起恚乱</p><p>净施王游猎因至深山中</p><p>闭群鹿二王置于深谷厩</p><p>以一妊母鹿鹿王代就死</p><p>使普境野畜无复恐患忧</p><p>有国忽父母害杀长老者</p><p>吾尊奉<a href=\"/remen/xiaoyang.html\" class=\"keylink\" target=\"_blank\">孝养</a>地穴济父母</p><p>天空中问义父教吾决答</p><p>断众生倒见济令不堕狱</p><p>大蟒闭贾客围绕置中央</p><p>吾时缘宿行生为师子王</p><p>发象为力势踏蟒即令死</p><p>济五百客命安隐得归家</p><p>佛尔时说此生经五百章</p><p>三千大千界普六反震动</p><p>有亿众生类皆发大道意</p><p>又有亿众生各证以四道</p><p>上世贤智士不可称奇异</p><p>菩萨发勇猛施舍其躯命</p><p>从乞求者意终无所违逆</p><p>功德得<a href=\"/remen/zizai.html\" class=\"keylink\" target=\"_blank\">自在</a>万物及躯命</p><p>丛残短<a href=\"/remen/shouming.html\" class=\"keylink\" target=\"_blank\">寿命</a>是乃可为奇</p><p>尘劳所缠裹怀恶盛迷惑</p><p>能以慈悲力钩还具恶心</p><p>能舍所爱重财宝及躯命</p><p>众生有豪尊世得自在者</p><p>应为恶之时自制而不为</p><p>昼夜行众善以休息其意</p><p>缘是自劝进志愿在佛道</p><p>游维耶离品第二十三</p><p>世智一切敏所愿无不成</p><p>慈哀加众生如人有一子</p><p>犹如转轮王放教靡不从</p><p>患厌世五欲欲入法慧窟</p><p>世尊亦如是开建为佛事</p><p>勤劳行广化事无不究竟</p><p>随生死恶世顺见其起灭</p><p>欲入大无为灭意寂然定</p><p>时维耶离城吸人精魄鬼</p><p>入城兴疫病逼迫相娆害</p><p>尔时维耶离疫盛如炽然</p><p>国诸王大臣集会博论义</p><p>厉气之大火烧然国万民</p><p>各共精意思何方除此殃</p><p>长者名财明第一清信曰</p><p>睹世更无谁唯佛可恃怙</p><p>因遣清信士财明以为使</p><p>长者清信士都共叉手向</p><p>尽五体投地共遥白佛言</p><p>普救护世间愿济我国厄</p><p>如冻者求火犹重病请药</p><p>若冥愿明晓失路者晓导</p><p>我等求世尊欲观天人乐</p><p>使往至佛所佛即许受请</p><p>今舍家觉知天人思扰动</p><p>天于上空中告王未生怨</p><p>如何安无忧今当与佛离</p><p>王闻天教告心即悚然惊</p><p>意怀愁悴曰众生心闇钝</p><p>谁能诣慧砺砺其闇钝心</p><p>尘劳之愆咎宿对之重债</p><p>众生重债咎谁当济令轻</p><p>我等久见闭在生死牢狱</p><p>谁当以清钥开吾等狱门</p><p>吾等久暴露渴爱之日阳</p><p>谁当施正法月精解渴珠</p><p>王因敕令严轻驰往见佛</p><p>因请佛明日愿屈就宫食</p><p>敕厨令严具盛馔百味饭</p><p>佛许于宫中受王一月请</p><p>平治七阶路乃至流江恒</p><p>路设诸帐幔严饰犹天宫</p><p>杂色众花香散以遍布地</p><p>人集如水涨盈溢譬如海</p><p>明珠以挍饰色白如盛月</p><p>王之服乘盖敬意施奉佛</p><p>时佛未久顷即到恒水侧</p><p>王更进上佛五百七宝盖</p><p>人王上五百诸龙王贡千</p><p>天王献五百维耶离五百</p><p>为世大覆护应受宝盖施</p><p>尽受诸宝盖余唯置其一</p><p>尔时天中天与诸<a href=\"/remen/dizi.html\" class=\"keylink\" target=\"_blank\">弟子</a>众</p><p>二千五百人便度流江恒</p><p>维耶离诸王尽心爱敬佛</p><p>供给所当得以次来到国</p><p>佛便即时入维耶离大城</p><p>以八妙深重梵清净音声</p><p>佛即说一偈诸有众生类</p><p>地行乘空者宜慈爱众生</p><p>以清净慈水普洒于大地</p><p>热渴所逼狂得水饱满凉</p><p>从佛之庆云放甘软言雨</p><p>举城充饱满除重毒害患</p><p>佛于是即还出到城门外</p><p>佛与诸<a href=\"/remen/shamen.html\" class=\"keylink\" target=\"_blank\">沙门</a>绕城而徐行</p><p>施护现吉祥咒愿普永康</p><p>举国蒙覆护快乐不可量</p><p>时长者财明请佛及弟子</p><p>饮食香甘馔种种尽爱敬</p><p>时佛广斑宣深要之正法</p><p>师子音以下四千人得道</p><p>佛与弟子众乃至捺女林</p><p>奈女闻之已驰出往见佛</p><p>到门即下车璎珞如电云</p><p>始入园林树状似吉祥天</p><p>行步趋庠序如水随波流</p><p>颜容如春阳芙蓉花之丛</p><p>将诸天人女服饰之恣貌</p><p>行于林树间或动天地眼</p><p>佛世尊视见魔王之罗网</p><p>目观其美色坏人<a href=\"/remen/jielv.html\" class=\"keylink\" target=\"_blank\">戒律</a>行</p><p>佛以梵音声告诸沙门者</p><p>捺女今来至卿等摄捡意</p><p>各建志手执<a href=\"/remen/jingjin.html\" class=\"keylink\" target=\"_blank\">精进</a>之强弓</p><p>以正直之矢筈承<a href=\"/remen/zhihui.html\" class=\"keylink\" target=\"_blank\">智慧</a>弦</p><p>皆被定意铠乘自守戒车</p><p>各储慈观意入眼色战阵</p><p>卿等当谛计女人何可是</p><p>假借相欺惑如铜铁金涂</p><p>皮薄如蝇翅若不以覆上</p><p>此但是肉积当作是计知</p><p>涕唾眼中眵若不拭却者</p><p>及与身上垢若不以水洗</p><p>脓血及粪除聚会于一处</p><p>熟思视是者欲意灭不生</p><p>卿等自观计是骨舍可恶</p><p>以筋缠束缚外则以肉涂</p><p>衣裳服饰覆如画师覆壁</p><p>但作是自观莫随彼欺惑</p><p>坚慎护心意后可有所益</p><p>初不调伏心后则不可御</p><p>邪行失正路迷惑回周旋</p><p>犹如官磨马竟以绕磨走</p><p>眼喜视色者心则随目惑</p><p>谛观其表里愚染慧离着</p><p>时佛以是教诫诸幼弟子</p><p>即共自捡摄一心视佛面</p><p>捺女遥见佛光相明严好</p><p>巍巍林树间如日云中出</p><p>慈敬意视佛微妙心清净</p><p>犹如树花繁风吹令倾屈</p><p>如是礼佛足叉手心恭敬</p><p>却就其坐位佛便告之曰</p><p>女情贪放逸卿<a href=\"/remen/shanxin.html\" class=\"keylink\" target=\"_blank\">善心</a>诣吾</p><p>信乐正真法是利甚难遇</p><p>男子信乐法是不可为奇</p><p>男虽意深重尘劳犹差薄</p><p>女人常回旋于诸尘劳爱</p><p>意局心轻躁专著六所欲</p><p>汝心存于道是最可贵奇</p><p>一切世<a href=\"/remen/wuchang.html\" class=\"keylink\" target=\"_blank\">无常</a>无吾我可恃</p><p>疾病侵安隐老毁颜色貌</p><p>劫夺人寿命乐法无患难</p><p>女人多贪嫉不喜怨憎会</p><p>女人心恋着不乐与爱别</p><p>凡受女人形必有是二恼</p><p>以是义之故汝当勤奉法</p><p>奈女性软弱心甚怀惭愧</p><p>正法所劝进勉宜起恭敬</p><p>便叉手长跪前白世尊言</p><p>愿佛垂慈愍明旦受我请</p><p>时佛觉其心甚清净欢喜</p><p>默然受其请女便辞欲退</p><p>因五体投地稽首礼佛足</p><p>厌恶女人形怀惭且还归</p><p>时佛许奈女受请去之后</p><p>维耶离贵贱皆来至佛所</p><p>白马白车盖衣服皆素帛</p><p>诸容饰皆白威仪甚可观</p><p>青黄赤黑色种种各部别</p><p>严饰来诣佛犹忉利天人</p><p>是辈亦请佛佛言已受请</p><p>佛许奈女请是辈皆怀恨</p><p>时佛为是等广说微妙法</p><p>甘露无损减灭除诸苦患</p><p>粗略为现说<a href=\"/remen/sidi.html\" class=\"keylink\" target=\"_blank\">四谛</a>之要法</p><p>无数诸离犍皆服甘露药</p><p>佛当于尔时化无数离犍</p><p>告辞等已下心皆建正法</p><p>犹如化猛盛还反地狱苦</p><p>及无数众生皆下生天种</p><p>叹定光佛品第二十四</p><p>宿世殖百福千岩峻无极</p><p>智慧之川谷甚深难可测</p><p>众口言辞风不能令倾动</p><p>坐定如太山然无能转移</p><p>犹如青黑云晃昱震电光</p><p>杂宝众花盖在上空中旋</p><p>时阿难见此未曾为瑞应</p><p>怀踊跃喜心长跪白佛言</p><p>种种天花甚微妙好如有心意</p><p>来供养佛犹如林树遇群野马</p><p>如雪山中众花香树面如千叶</p><p>莲花之色世俗之水不能污者</p><p>甚难见闻如忧钵花唯愿颁宣</p><p>花瑞应故佛以微妙深重净音</p><p>梵声觉寤充饱众生遍开三千</p><p><a href=\"/remen/daqianshijie.html\" class=\"keylink\" target=\"_blank\">大千世界</a>以慈悦意告阿难言</p><p>乃往过去无央数劫无量善德</p><p><a href=\"/remen/zhuangyan.html\" class=\"keylink\" target=\"_blank\">庄严</a>相好犹如炬耀消除晦昧</p><p>以正法明除愚痴冥往昔有佛</p><p>号名定光三千世界众圣之师</p><p>一切智慧犹之大海心如<a href=\"/remen/xukong.html\" class=\"keylink\" target=\"_blank\">虚空</a></p><p>无所挂碍<a href=\"/remen/liudu.html\" class=\"keylink\" target=\"_blank\">六度</a>根株甚深牢固</p><p>十力之茎甚大坚强四无所畏</p><p>之四觚岐三十有二相好枝条</p><p>三达普智微妙牙节八十种好</p><p>柔软好叶慈悲荫覆甚令清凉</p><p>觉意之花禁戒德香所说花开</p><p>现四谛台四种道<a href=\"/remen/zhengguo.html\" class=\"keylink\" target=\"_blank\">证果</a>甚香美</p><p>天人乐法犹如蜂聚应服佛树</p><p>华味之精其闻花香食树果者</p><p>以解脱味饱满充盈乃前世时</p><p>愿求佛事勤行不懈现其<a href=\"/remen/baoying.html\" class=\"keylink\" target=\"_blank\">报应</a></p><p>寻得法药甘露蜜浆充饱一切</p><p>久远饥虚发愿欲求大悲之意</p><p>因是欲入华严大城初举其足</p><p>蹈门阃时地神于是肃肃而担</p><p>三千大千佛之世界踊跃六反</p><p>而大震动雨华覆地诸天塞空</p><p>天乐于上如云雷声天女空中</p><p>鼓乐弦歌叹佛累劫相好功德</p><p>鸟兽欢喜相和悲鸣器皿相樘</p><p>成歌颂声佛与弟子威仪庠序</p><p>犹如月满与众星俱百福德相</p><p>晏然如昼微妙相轮千辐理成</p><p>以足蹈地迹如印章千辐相轮</p><p>微妙而明</p><p>调御六情马驾乘六度车</p><p>施戒之辇舆慈箱喜护屋</p><p>定意以调御八正之大幢</p><p>寂灭智慧轮四等大慈盖</p><p>一切智首冠觉意之璎珞</p><p>大悲甚速疾都邑示无为</p><p>颁宣微妙法以调和众生</p><p>行道庠雅好千日同时出</p><p>日初显山岗池华芙蓉开</p><p>定光佛时亦寤众生心花</p><p>尔时<a href=\"/remen/foxin.html\" class=\"keylink\" target=\"_blank\">佛心</a>念众生无彻视</p><p>化成为琉琉令众生通见</p><p>一切遥睹佛各各如视镜</p><p>人云集填路动国震四海</p><p>时有梵志子敏达执智通</p><p>族贵性高明厥号曰善思</p><p>始闻说佛名喜踊衣毛竖</p><p>普如钩所制离俗向道场</p><p>累劫积功德善本使延至</p><p>一切智明寤如花睹朝阳</p><p>时遥见大光如春日出云</p><p>金刚帝圣种视之无厌足</p><p>见佛喜踊跃德力远清净</p><p>自思遭佛世以何供养尊</p><p>时见一女子挟持香水瓶</p><p>中有七青莲如慧七觉具</p><p>以其宿福德瓶化成琉璃</p><p>见花喜叉手诣女以诚问</p><p>唯观福德山奇异珍宝器</p><p>独为普众生苦厄度归趣</p><p>敬慢二俱除愿我莫空反</p><p>昔世所供养今我亦宜供</p><p>唯妹与我花欲以奉上佛</p><p>价从意不违曼佛今未去</p><p>唯妹助为福发净意向佛</p><p>佛如随意珠种愿从意生</p><p>时卖七花女含笑而答曰</p><p>是花价甚贵仁者安能买</p><p>答言从女买曰花枝直百</p><p>但时与我花价数从汝意</p><p>因左顾视曰挟惭而答曰</p><p>我亦欲以花贡上供养佛</p><p>谦逊辞答曰汝自作花卖</p><p>佛不受虚养汝诚不为欺</p><p>女答当与花当许为我夫</p><p>答言女态恶违顾求道心</p><p>女叉手答曰终不违仁心</p><p>今便当誓愿安施不敢逆</p><p>即取其价与花五茎别托二枚</p><p>以结誓愿尔时菩萨得花七枚</p><p>即便建立决定上愿如今天尊</p><p>救护世间愿我后世得道如佛</p><p>发重愿已即便散花在上空中</p><p>化成花盖佛之晖曜晃昱如日</p><p>青莲花盖如庆云起佛适游进</p><p>盖亦随之佛明如日盖如绀云</p><p>菩萨见变欢喜踊跃五体投地</p><p>自归佛足即时解发前以布地</p><p>佛以慈心而以足蹈足相明照</p><p>如红芙蓉在其发上足发俱明</p><p>如红莲花累青莲上佛慈愍故</p><p>停足发上佛以圣达一切敏意</p><p>觉知菩萨心勇猛力即时欣笑</p><p>五色光明曜从口出若干彩色</p><p>时佛侍者长跪叉手前白佛言</p><p>诸佛<a href=\"/remen/wuyuan.html\" class=\"keylink\" target=\"_blank\">无缘</a>终不妄笑佛何故欣</p><p>唯愿世尊颁宣笑意佛以尊重</p><p>海雷震声清净梵音而告之曰</p><p>如我于世兴出作佛普慈覆世</p><p>济众生苦汝亦当成世间将导</p><p>当于炽盛尘劳苦世百年寿时</p><p>释种族中当成佛道号名能儒</p><p>受决言已欢喜无量得欢喜力</p><p>踊升虚空心勇身轻升降如波</p><p>犹月盛明大海波起虚空尚可</p><p>有形堕地地或可上升住空中</p><p>四大或能舍其本性佛之决言</p><p>终无改异世尊面貌如月盛满</p><p>口演光明清凉言辞遏灭世间</p><p>燋然盛热犹如夏时十五日月</p><p>异学典籍内虚外欺愚冥诳惑</p><p>一切世间佛说明法清净太平</p><p>入泥洹城犹如归家以其种种</p><p>叹誉妙花奉散叹誉己身蒙叹</p><p>天妙意花粟米金银以散佛上</p><p>遍布覆地未堕地者化成华盖</p><p>当在佛上进退随行犹如日辉</p><p>双日俱明青莲在在如绀云起</p><p>从空中下怀喜更新重复自投</p><p>归命于佛其发皆在世尊足下</p><p>自然而散遍布其地卿等忆此</p><p>岂异人乎时善思者则吾是也</p><p>以慈敬意散华奉佛今成为佛</p><p>一切世师缘是人故华盖覆吾</p><p>发吾意思令忆宿行夫<a href=\"/remen/xingshan.html\" class=\"keylink\" target=\"_blank\">行善</a>者</p><p><a href=\"/remen/fubao.html\" class=\"keylink\" target=\"_blank\">福报</a>如是终不败亡当谛知之</p><p>尔时各共分取吾发诤竞接取</p><p>人得少许是等皆于佛前得度</p><p>入于泥洹寂无为城时得发者</p><p>余有四十随提国人持戒沙门</p><p>皆成罗汉六通备具建立第一</p><p>微妙善法如过去<a href=\"/remen/fohao.html\" class=\"keylink\" target=\"_blank\">佛号</a>名定光</p><p>充满梵志善思所愿如其喜踊</p><p>上升虚空时佛重赐与大智慧</p><p>众生闻已皆当笃信方便求索</p><p>施众善德<a href=\"/remen/bushi.html\" class=\"keylink\" target=\"_blank\">布施</a>持戒智慧勤修</p><p><a href=\"/remen/mile.html\" class=\"keylink\" target=\"_blank\">弥勒</a>出世显其福报</p><p>降象品第二十五</p><p>尔时世尊游王舍城行福众生</p><p>地为大动诸佛瑞应奇异感变</p><p>欲入城时皆为显现尔时调达</p><p>怀毒害心觉佛入城瑞应悉现</p><p>赍嫉速诣王阿阇世为诈诱进</p><p>教使逆恶汝篡父王我当杀佛</p><p>俱共照照犹如日月</p><p>饮王以伪辞饮象以醇酒</p><p>象得醉酒狂鸣吼如雷震</p><p>即时放醉象奔驰来向佛</p><p>譬之暴冥风来欲灭佛灯</p><p>犹如劫尽风欲坏灭世间</p><p>健如金翅鸟怒如阎罗王</p><p>佛心坚不倾不为象动摇</p><p>犹如摩罗山不为海风动</p><p>突来至佛前即到屈足礼</p><p>摄伏心着地喻尘遇暴雨</p><p>如从赤云中日光晃然明</p><p>昱昱譬流星堕于异山顶</p><p>从<a href=\"/remen/jiasha.html\" class=\"keylink\" target=\"_blank\">袈裟</a>云中放右臂光明</p><p>晖曜照大象如日加黑山</p><p>德相手触象象即时醒寤</p><p>犹如炬明现晦冥退却缩</p><p>象霍然醒寤意即得安足</p><p>犹如神仙咒触虺毒即除</p><p>象即时屈伏自归佛足下</p><p>佛时显光明如日出山岗</p><p>时调化醉象教令种善本</p><p>化应度者已即还到精舍</p><p>于时其城中有一贵姓子</p><p>年幼性柔软聪明志敏达</p><p>笃信行众善爱敬戒律法</p><p>尊重师事佛厥名曰高度</p><p>调达往诣之诱以众言辞</p><p>悉受吾言教必当厚相待</p><p>显以高爵位增益其荣禄</p><p>若能从吾者卒后当为王</p><p>时贤士高度闻调达邪辞</p><p>即以正法言答于调达曰</p><p>谛听吾所言叹所事师德</p><p>即时旋其身向佛所在方</p><p>跪右膝着地叉手心谦敬</p><p>倾屈头面礼高度便叹言</p><p>已度于无极众苦之渊海</p><p>十力以得度济众生无惓</p><p>昼夜不休息导众立善本</p><p>吾所归事师号曰佛世尊</p><p>吾不事余师余无所归侍</p><p>故不相受言汝当谛知是</p><p>时弊恶调达心甚怀恚怒</p><p>挼手索其掌顉头而还去</p><p>谄媚辞向王谗遘于高度</p><p>王敕其侍臣怀害凶猛者</p><p>授其宝璎珞价直数千金</p><p>卿当独密窃以此宝璎珞</p><p>掷高度舍中慎莫令人知</p><p>其臣即夜往顺从王教敕</p><p>其家人早起得此宝璎珞</p><p>即持与大家得之甚喜悦</p><p>遣人逐夫还以宝璎示之</p><p>高度见宝璎甚怖而长叹</p><p>即以酸楚辞而告其妻曰</p><p>得无是怀毒施恶加人者</p><p>调达设方便欲坏灭吾耶</p><p>昨夜以宝璎掷吾舍中乎</p><p>其坐闷心顷官司至其门</p><p>即以此宝璎挂着高度颈</p><p>即时启王言珠从高度出</p><p>王令敕诸臣推之以旧法</p><p>刻吏怀恶害犹太山使者</p><p>眼赤持兵仗状如地狱卒</p><p>皆着黑皂衣以血涂其身</p><p>为着赤屯头当诣行刑所</p><p>击鼓如雷音吹贝鸣震动</p><p>以铃系其髻驴驼而出城</p><p>到即赐其食饮以垂死浆</p><p>时调达遣人告其家居曰</p><p>但来自归吾当济令得活</p><p>亲族围绕之举声而号哭</p><p>声驰闻如远令行高度刑</p><p>无央数人集向向动其城</p><p>游一切智庭止宿于大慈</p><p>履行于大悲昼夜行推求</p><p>迷惑五道中失路川谷者</p><p>如牛爱其子欲济活孤犊</p><p>时佛告阿难卿往行入城</p><p>遍里巷告令大声说是偈</p><p>今日是高度<a href=\"/remen/chujia.html\" class=\"keylink\" target=\"_blank\">出家</a>狱牢系</p><p>当为法沙门服甘露药浆</p><p>时彼有梵志闻阿难所令</p><p>还语其党类是何故妄言</p><p>梵志中达者应声答之曰</p><p>火可变为水甘露可为毒</p><p>四大或复可舍其本体性</p><p>佛之言教令终无为改异</p><p>于是高度子冲幼可怜愍</p><p>攀缘其父颈呼哭不可止</p><p>唯父垂怜愍愿自归虎狼</p><p>众生所贵重唯人命难得</p><p>若令官见杀以代慈父刑</p><p>若当行自归趣弊恶调达</p><p>时高度强志而告其子曰</p><p>愿舍己体命终不能离佛</p><p>其妇奔走来放发悲呼哭</p><p>泣血而交流下沾胸衣裳</p><p>种种叹楚曰慈仁之夫主</p><p>澡手体相受如何中离别</p><p>往与有言要终不相舍离</p><p>今渐现为恶犹如行路子</p><p>如何不顾愍妾唯有一子</p><p>愿当顾贱妾怜伤孤独子</p><p>可外阳自归向调达济命</p><p>内情勤至心窃尊佛为师</p><p>高度久乃至而答其妻曰</p><p>且听今当说吾心之决定</p><p>三千大千界最尊可恃怙</p><p>吾已自归佛何故惜身死</p><p>吾已自归佛众宝须弥山</p><p>何能归下劣倚着秽粪积</p><p>吾已自归佛戴仰日月明</p><p>如何当反舍归趣萤火虫</p><p>吾已自归佛金翅鸟之王</p><p>如何当舍行归趣乌鸟子</p><p>吾本誓发愿欲饮大海水</p><p>今此牛迹水何能解吾渴</p><p>吾今自归佛诸法德相好</p><p>如何当行诣小劣恶<a href=\"/remen/xingzhe.html\" class=\"keylink\" target=\"_blank\">行者</a></p><p>妻答其夫曰且当护济命</p><p>调达与汝现可追唯旧好</p><p>即答其妻曰宁遭诸恶害</p><p>剑毒蛇蟒虺怨火相烧然</p><p>是可设方便智慧良药除</p><p>终不当附近恶友怀秽垢</p><p>恶友相污染坏人善本意</p><p><a href=\"/\" class=\"keylink\" target=\"_blank\">佛教</a>使莫从牵至无择狱</p><p>遂持高度至林树丘墓间</p><p>即发慈悲心佛殷勤禁戒</p><p>狱卒便拔剑欲行高度刑</p><p>利剑不能伤贤士高度体</p><p>即还告王曰利剑不能伤</p><p>贤士高度体更敕行何刑</p><p>调达附议曰可生贯以杖</p><p>缠之以生革竖之于路侧</p><p>如教便贯之一心存<a href=\"/remen/nianfo.html\" class=\"keylink\" target=\"_blank\">念佛</a></p><p>佛如金翅鸟飞到丘墓间</p><p>佛以八种声而告高度曰</p><p>吾今得济卿如是毒苦厄</p><p>诸佛之慈哀清净甘露法</p><p>次第为高度颁宣<a href=\"/remen/sishengdi.html\" class=\"keylink\" target=\"_blank\">四圣谛</a></p><p>高度寻即成畅至罗汉道</p><p>即时以六通身轻升虚空</p><p>当阿阇世前在上虚空中</p><p>种种现神变大众莫不见</p><p>为王说妙法令王觉识之</p><p>我身是高度王宜悔所为</p><p>王闻其所说心迷闷躄地</p><p>左右以水洒良久乃苏起</p><p>都不当畏惧怨敌炽盛火</p><p>亦莫畏鬼魅及弊恶毒龙</p><p>心如利剑戟口辞甜如蜜</p><p>言与事相返当顺是恶友</p><p>调达外貌亲正是吾恶怨</p><p>现如正法幢导吾入恶道</p><p>自烧使无余以虚等烧吾</p><p>咄若何甚剧遭遇恶友者</p><p>吾与之为友退父逆篡位</p><p>饮象令醉惑放使突向佛</p><p>教吾怀恶逆以山石磓佛</p><p>从是恶友教背违佛圣师</p><p>王即惨然起投高度足下</p><p>愿舍除重咎因倚恶知友</p><p>我自今已往当为<a href=\"/remen/fodizi.html\" class=\"keylink\" target=\"_blank\">佛弟子</a></p><p>以佛为师父远离恶知识</p><p>佛以<a href=\"/remen/shentong.html\" class=\"keylink\" target=\"_blank\">神通</a>力调伏狂醉象</p><p>化令入正路种殖善根栽</p><p>如救贤高度木锵苦毒患</p><p>服甘露良药众苦毒尽除</p><p>其闻是奉持至心得向佛</p><p>奉行善因缘都令诸苦灭</p><p>魔劝舍寿品第二十六</p><p>如日初出显于山岗奋大光明</p><p>消灭厚冥<a href=\"/remen/fofa.html\" class=\"keylink\" target=\"_blank\">佛法</a>中天正法晖明</p><p>颁宣言辞净无垢光</p><p>心怀愚痴冥如幽深溪谷</p><p>日以大光明推尽幽冥原</p><p>如清明无云日光靡不照</p><p>佛所至<a href=\"/remen/jiaohua.html\" class=\"keylink\" target=\"_blank\">教化</a>莫不蒙济度</p><p>犹如大金山大祠祀盛火</p><p>如鱼怨盛阳竭尽尘劳水</p><p>欲界尘劳王厥号名弊魔</p><p>率来至佛所便说是言辞</p><p>维佛往昔坐尼连禅水边</p><p>我尔时启曰众言最先首</p><p>诸可所作为其事以成办</p><p>诸所可<a href=\"/remen/juewu.html\" class=\"keylink\" target=\"_blank\">觉悟</a>已达无有余</p><p>所愿具充满今可舍寿命</p><p>于时还答我决定言教曰</p><p>吾今且未有四部大弟子</p><p>又复未有畅解达智慧眼</p><p>建立显佛事大尊重所处</p><p>非少许方便仓卒可及逮</p><p>不明之晦冥未蒙光照明</p><p>日出未经天不可便还没</p><p>大海陂池水龙阿修伦藏</p><p>若人以裸身欲渡大海者</p><p>若欲以蚊翼覆蔽十方空</p><p>或如小蚁虫欲与师子战</p><p>若复欲发意一举能饮尽</p><p>无量大陂池竭令无有余</p><p>若欲以口气吹须弥宝山</p><p>令各分迸散悉成为埃尘</p><p>陂池之漫水须弥宝大山</p><p>师子海虚空是事尚可为</p><p>佛功德之池须弥海虚空</p><p>十方天世人无能度量者</p><p>以故吾尔时语卿魔如是</p><p>今非是劝吾灭度决言时</p><p>如今便可陈卿之所志愿</p><p>当随其所启魔便白佛言</p><p>世尊诸弟子今皆调贤良</p><p>守禁戒精进皎明成罗汉</p><p>身在地住立以手扪日月</p><p>变现身令大至大无结天</p><p>从大生死中劫夺我众生</p><p>出吾部界入无为如还家</p><p>世尊一切智所作无不办</p><p>名闻如大海十方普充满</p><p>世尊无比圣以佛十种力</p><p fx data-zshare></p><div class=\"bdsharebuttonbox bdshare-button-style0-16\"><a href=\"#\" class=\"bds_more\" data-cmd=\"more\">分享到:</a><a href=\"#\" class=\"bds_weixin\" data-cmd=\"weixin\" title=\"分享到微信\"></a><a href=\"#\" class=\"bds_tqf\" data-cmd=\"tqf\" title=\"分享到腾讯朋友\"></a><a href=\"#\" class=\"bds_tsina\" data-cmd=\"tsina\" title=\"分享到新浪微博\"></a><a href=\"#\" class=\"bds_sqq\" data-cmd=\"sqq\" title=\"分享到QQ好友\"></a><a href=\"#\" class=\"bds_qzone\" data-cmd=\"qzone\" title=\"分享到QQ空间\"></a></div><script src=\"https://www.hrfjw.com/statics/m_liaotuo/js/zshare.min.js\"></script></div>"
},{
    "title": "第六卷 佛本行经",
    "author": "宝云 译",
    "html": "<div class=\"B1_text\"><p>第六卷 佛本行经</p><p>调达入<a href=\"/remen/diyu.html\" class=\"keylink\" target=\"_blank\">地狱</a>品第二十七</p><p>佛天师世祐身心俱清净</p><p>愍众诣江浴着澡衣而立</p><p>尔时佛<a href=\"/remen/shizun.html\" class=\"keylink\" target=\"_blank\">世尊</a>始入清流江</p><p>犹如日天子在天华浴池</p><p>如祠金刚柱妙宝以挍饰</p><p>譬天刻镂师众相悉明备</p><p>佛世尊身形妙好亦如是</p><p>此皆宿善行工匠所为作</p><p>百福德相备宿善所印明</p><p>或如然妙指晃昱或如言</p><p>以说本善行佛形相如是</p><p>水陆空中虫莫不愕然观</p><p>各自舍怨慊皆慈心相向</p><p>悉不相茹食住目于佛相</p><p>视之无厌足时佛告阿难</p><p>视此<a href=\"/remen/zhongsheng.html\" class=\"keylink\" target=\"_blank\">众生</a>类皆共观佛相</p><p>虽虫兽无慧不识别<a href=\"/remen/shane.html\" class=\"keylink\" target=\"_blank\">善恶</a></p><p>观<a href=\"/remen/foshen.html\" class=\"keylink\" target=\"_blank\">佛身</a>相好如视镜中照</p><p>已下善本种阿难报佛言</p><p>唯然观调达燋然其身本</p><p>释种子勤修学法能乘空</p><p>为王阿阇世所事最上师</p><p>受无极荣宠恭敬盛大器</p><p>不审因何故欲变成恶器</p><p>时佛告阿难广施博学问</p><p>净行勤自守心怀恶<a href=\"/remen/xingzhe.html\" class=\"keylink\" target=\"_blank\">行者</a></p><p>是必不可保心恶习众恶</p><p>忘失其善行自秽善根本</p><p>愚人得荣禄甚以自庆喜</p><p>但以招<a href=\"/remen/zisha.html\" class=\"keylink\" target=\"_blank\">自杀</a>犹如骡怀妊</p><p>其以自消尽众善之根本</p><p>无余一毛善可牵拔济出</p><p>吾之爱众生慈加于一切</p><p>投山入炽火救众苦危者</p><p>不吝惜己身罗云是吾子</p><p>调达山堆我是二等慈愍</p><p>不久于王舍恶行斗斛满</p><p>调达得重病种种方便救</p><p>尽呼其<a href=\"/remen/dizi.html\" class=\"keylink\" target=\"_blank\">弟子</a>今可致我往</p><p>诣摩竭国王是我旧亲友</p><p>于是诸弟子方便舁致往</p><p>其舆三桄折堕地可膝伤</p><p>更易坐一舆舆诣王宫门</p><p>行道逢种种诸不祥征应</p><p>特牛吼来迎角抵地且行</p><p>后脚跑地土扬尘坌辱之</p><p>群乌于上鸣犹如人语声</p><p>今汝所图计终不以谐偶</p><p>到门即启王王命敕傍臣</p><p>恶人是地分复来相惑耶</p><p>反以恶烧我又复还自烧</p><p>如雹害万物已寻消化尽</p><p>还致罪物去吾等不宜见</p><p>此亲所不用众人所弃舍</p><p>拒逆佛世尊为祀吉祥天</p><p>若入无择狱恐连曳吾等</p><p>其有敬重吾及自爱身者</p><p>速逐使出朝恶复闻见是</p><p>吾每叹佛德从天师求愿</p><p>誓所生之处莫与恶友俱</p><p>侍臣敕朝师速逐遣罪人</p><p>调达谄意思为饰诸弟子</p><p>如吾自思惟唯佛于吾亲</p><p>能相济厄耳余无可恃者</p><p>速致吾诣佛堕者还依本</p><p>如坠因地起地故载育之</p><p>诸弟子谓之师误失无限</p><p>怀恶意向佛犯种种罪过</p><p>调达疑怖言吾虽犯负佛</p><p>不犯舍恶人善者故不怙</p><p>于是其弟子见师以如是</p><p>畏调达之故便速舆出去</p><p>震动王舍城众人大集观</p><p>时催逐调达解所怀疑结</p><p>见调达遭厄颜色甚憔悴</p><p>每行恶不呰今乃获祸对</p><p>如海船欲覆垂入摩竭口</p><p>犹如大幢倾临坠强于地</p><p>危譬屠家羊喻天福尽应</p><p>调达危如是垂入死门口</p><p>如日盖山荫渐速普覆地</p><p>调达恶行荫追逐覆不置</p><p>城中诸观人见其如是应</p><p>各各转相谓若干异同群</p><p>痛哉视世恶合偶卒永离</p><p>何智当贡高于其恶<a href=\"/remen/shengsi.html\" class=\"keylink\" target=\"_blank\">生死</a></p><p>此则是由来变现妭怪者</p><p>令摩竭国王迷惑为逆恶</p><p>每乘金宝车光曜如天帝</p><p>将从状如天王趣出临观</p><p>若来入宫时每现从空下</p><p>所食之御厨吹五百烧器</p><p>在阿阇世膝变已作婴儿</p><p>现戏吮王唾王意终不厌</p><p>王每常敬待谓之胜于佛</p><p>游逐不停门一何可怜伤</p><p>此今意退没怀苦惑无智</p><p>欲往见世尊悔己过向佛</p><p>今甚怀恼热躁扰自投掷</p><p>不久于阿鼻当受诸苦痛</p><p>或言情性恶或言用贵为</p><p>不见佛受法及于贤圣众</p><p>不自护己身亦不护余人</p><p>学不虑今世亦不顾后世</p><p>咄荣禄甚苦咄多求亦苦</p><p>凡未见谛者无一可恃怙</p><p>愚痴甚垢恶覆蔽一切眼</p><p>爱着大苦痛普诳惑<a href=\"/remen/shijian.html\" class=\"keylink\" target=\"_blank\">世间</a></p><p>以虚遘向王怀慊烧坏人</p><p>嫉佞侵损他恶如阎罗王</p><p>宿对便来至以力强牵曳</p><p>王不遣人助亦无来救者</p><p>如为称悦人不虑已后时</p><p>举价广轻用财债皆滋倍</p><p>债主急迫切诸共衣费者</p><p>皆驰弃藏避今停当独偿</p><p>于是甚劳苦致到舍卫城</p><p>舍卫城中人集会观调达</p><p>男女诸大小空舍皆驰走</p><p>大聚无央数随逐调达行</p><p>人展转相谓弊怨重地上</p><p>每施恶于佛强颜而无惭</p><p>云何欲见佛中有覆面者</p><p>损耗之积聚是不宜观见</p><p>有甚惊悚者或悲怜伤之</p><p>或悲叹堕泣或有默立视</p><p>或有称叹佛慈心之<a href=\"/remen/gongde.html\" class=\"keylink\" target=\"_blank\">功德</a></p><p>故能含容受如是毒恶物</p><p>其弟子劳疲小住顿息曰</p><p>是地之重担奈何堪胜之</p><p>适小停于地众人悉围绕</p><p>死应之表识渐渐为之现</p><p>斯须地震动响遍国界言</p><p>吾不胜恶人如<a href=\"/remen/juewu.html\" class=\"keylink\" target=\"_blank\">觉悟</a>世间</p><p>于是<a href=\"/remen/xukong.html\" class=\"keylink\" target=\"_blank\">虚空</a>中有大雷震动</p><p>又有若干种可畏恶音响</p><p>诸天告祇洹恶行来在近</p><p>故地动声云示其恶缘对</p><p>不胜恶行者阿难前白佛</p><p>云调达来至求欲见世尊</p><p>时佛以<a href=\"/remen/fanyin.html\" class=\"keylink\" target=\"_blank\">梵音</a>而告阿难曰</p><p>调达罪厚重不能来见吾</p><p>假随蓝风吹不能令动来</p><p>正使龙索引龙绝不可动</p><p>佛说决定言调达不见吾</p><p>即时战汗出颜色即变恶</p><p>犹如金翅鸟欲搏食龙王</p><p>为死所捉持战动不自止</p><p>见阎王使召怖恐无所识</p><p>地开如鱼口火塞满其中</p><p>张口甚可畏如欲吞调达</p><p>火炎拔如舌煜煜舐其身</p><p>热火所缠綶牵曳向恶趣</p><p>高举其两手大声呼称佛</p><p>呜呼天中天众生所恃怙</p><p>每怀慈愍心于一切众生</p><p>我愚虽过失仁善不改动</p><p>如须弥山王风终不能摧</p><p>慈爱无限量称世光见照</p><p>若蒙尊晖晖冀待小停息</p><p>以悟三千界梵音见告语</p><p>缘是深妙声得脱地狱苦</p><p>愿得佛世尊着足之尘土</p><p>戴之于顶上或必有所济</p><p>世尊不自来愿遣余弟子</p><p><a href=\"/remen/sheli.html\" class=\"keylink\" target=\"_blank\">舍利</a>弗目连迦葉阿那律</p><p>幸趣遣此等唯弟贤阿难</p><p>骨肉族不远如何便相舍</p><p>兄弟相恼苦众僧亦复尔</p><p>王以下群臣知识及宗亲</p><p>余唯有恶对终不舍远我</p><p>不得小动离如影随其形</p><p>人众满地上诸天塞虚空</p><p>皆住观调达宛转毒痛中</p><p>犹如两力士对共捔力斗</p><p>宿对之力士众中擒调达</p><p><a href=\"/remen/tianren.html\" class=\"keylink\" target=\"_blank\">天人</a>同声唤宠禄今安在</p><p>善恶报彰显为火所牵曳</p><p>时无央数人悚然畏恶对</p><p>佛尚不能救何况其余者</p><p>称佛屈己礼彻骨自归命</p><p>未及说半言便为火所缠</p><p>火如璎珞像遍布其身体</p><p>奄忽便没去如饿鱼所吞</p><p>忽至无择狱于是鬼狱卒</p><p>头然甚可畏力大身如山</p><p>怀毒甚瞋恚捷疾寻来至</p><p>如金鸟取龙共来接擎去</p><p>以燃热铁索反缚其两臂</p><p>牵曳骂数过将来启阎罗</p><p>此则是世间凶暴弊恶物</p><p>怀慊嫉虚谄反戾逆正理</p><p>记恶不反覆不慈勤为恶</p><p>主求人长短无惭广结怨</p><p>强专独权势耗乱越分理</p><p>是法言非法非法言是法</p><p>寂灭之川谷慧宝体充满</p><p>佛之须弥山斯放石欲坏</p><p>定意清净水贤圣众海渊</p><p>本清澄且深此耗令扰浊</p><p>无辜生怨杀莲花<a href=\"/remen/biqiuni.html\" class=\"keylink\" target=\"_blank\">比丘尼</a></p><p>拔尽善根本悉令无有余</p><p>冥如野云雾众善日损缩</p><p>喻之月垂竟消转尽晦闇</p><p>积罪地所吞今至恶对口</p><p>王宜处其罪罪重叵散放</p><p>王闻其所启求处当以法</p><p>尽恚呵折之与决了言教</p><p>咄尔族姓贵乃为下贱事</p><p>甘蔗王苗裔汝唐丧失之</p><p>汝为狂迷耶乃作是大过</p><p>垂饮翻<a href=\"/remen/ganlu.html\" class=\"keylink\" target=\"_blank\">甘露</a>自吞其害毒</p><p>为是反戾事欲啮吾杖乎</p><p>欲吞天帝杵欲手持空耶</p><p>汝为欲缚束躁动性散风</p><p>将欲为是事故极意造恶</p><p>汝欲以手掌障蔽佛日光</p><p>复欲以一指举佛之须弥</p><p>汝欲饮大海令竭无有余</p><p>事至自牢强语已呼狱卒</p><p>便为所可作鬼卒大叫呼</p><p>罪人皆大惊展转自谓言</p><p>行恶者今至缘是恶物故</p><p>当益加我等若干种苦毒</p><p>都来趣会此共毒治恶物</p><p>剥皮臼捣磨生脍而杀之</p><p>消散其身体鬼卒如所说</p><p>毒治令备悉逼见诸苦痛</p><p>狱鬼以烧然铁括强括口</p><p>洋铜灌其咽次啖烧铁丸</p><p>都合诸地狱其中处楚毒</p><p>就于无择中加害于调达</p><p>无择狱烧治与罪人俱受</p><p>调达私罪对响响竞来现</p><p>大有金刚山炎出甚热炽</p><p>堕调达头上令身碎如尘</p><p>山如有识瞋恒自起自堕</p><p>声似唱和言深策碎其骨</p><p>罪人闻是声皆恐怖惊张</p><p>奔波星散走无地可匿藏</p><p>覆眼面拍地大呼相谓言</p><p>行恶一何剧令俱受毒痛</p><p>恶者今来到负重剧殃对</p><p>以是恶物故益我等痛怖</p><p>调达毒痛狂谓诸罪人言</p><p>毒痛普尔也于我独剧乎</p><p>狱中诸守鬼答骂调达言</p><p>且听弊恶物于短逆暴物</p><p>一切智药光法宝慧众多</p><p>佛十八岩谷慈悲之渊池</p><p>佛山妙如是汝以山堆之</p><p>以是殃罪故诸山雨汝上</p><p>自然金刚山雨调达头首</p><p>山岩父燋杵淋雨无断绝</p><p>锻其身碎末寻还生如故</p><p>于是复叫呼惊动地狱中</p><p>石象有百足譬一由延山</p><p>黑如冥雾云疾踰劫尽风</p><p>鸣吼如雷震调达见惊怖</p><p>失声大叫呼便说是言曰</p><p>汝等何恶剧以象相逼迫</p><p>来欲相怖死今来相践蹈</p><p>狱鬼问之曰识践汝者不</p><p>汝以象恐怖故罪象践汝</p><p>斯须复更有地狱铁身鬼</p><p>形状大如山各负然铁杵</p><p>譬方一由延来至调达所</p><p>举五百铁杵次下调达上</p><p>捣碎调达身犹如小蚁虫</p><p>狱鬼恚骂曰是罪何足言</p><p>汝碎得道人莲华女之首</p><p>坐犯是罪殃杵今舂汝头</p><p>复有然铁车然炭以牛驾</p><p>臂脚各系车分以为两分</p><p>打车各自去分裂调达身</p><p>车各分其身毒痛不可言</p><p>狱鬼复骂曰今始车裂汝</p><p>分以为两分甫当裂汝身</p><p>八十六千万汝坐诽圣众</p><p>别以此两部故今裂汝身</p><p>调达叫声彻红华狱如向</p><p>瞿和离识声寻便骂詈言</p><p>宁遭炽火烧若利剑中毒</p><p>恶贼虺蟒蛇莫遇恶邪友</p><p>施方便求助可脱斯诸祸</p><p>恶友无方便致止宿地狱</p><p>以遭狱守鬼无逮<a href=\"/remen/jietuo.html\" class=\"keylink\" target=\"_blank\">解脱</a>路</p><p>四种之方便其术不复行</p><p>捐名称譬如日竭水消众善行</p><p>如火焚野伤<a href=\"/remen/zhihui.html\" class=\"keylink\" target=\"_blank\">智慧</a>明犹花遇霜</p><p>秽坏禁戒净意之香</p><p>障蔽心之明犹月如遭蚀</p><p>调达以友根于我为毒怨</p><p>狱卒加毒治甚痛大叫呼</p><p>调达识声闻瞿和离声耶</p><p>鬼卒逆骂曰地狱之火烬</p><p>入他罪科中何须复问为</p><p>缘汝恶友行强致绀花狱</p><p>以邪反逆道堕堑受艰难</p><p>汝为恶船师将导入洄澓</p><p>长终始回旋永不知出路</p><p>调达怀痛曰瞿和离已至</p><p>我余诸亲友皆到地狱耶</p><p>弊友一何剧导我至恶道</p><p>以皆执随我来止宿地狱</p><p><a href=\"/remen/fodizi.html\" class=\"keylink\" target=\"_blank\">佛弟子</a>目连神足得<a href=\"/remen/zizai.html\" class=\"keylink\" target=\"_blank\">自在</a></p><p>慈愍三恶道行因见调达</p><p>见王阿阇世王稽首敬礼</p><p>尊目犍连足已便问之曰</p><p>承王恶道观唯师愿说之</p><p>颇见恶调达受苦痛何类</p><p>目连答王言调达之所受</p><p>苦痛甚兼备难可仓卒陈</p><p>有八大地狱狱有十六城</p><p>百二十八狱合此诸楚痛</p><p>独一阿鼻痛喻此诸狱苦</p><p>苦无须臾安故名无择狱</p><p>受苦甚弊恶毒痛重余者</p><p>又偿私别罪终无休息时</p><p>十六盛火炎缠绕其身体</p><p>为诸苦痛箭所射之准的</p><p>如尔时阎王具责数调达</p><p>狱卒重骂詈悉以向王说</p><p>王闻心悚然举体衣毛竖</p><p>惊意向目连叉手而倾屈</p><p>王心即时萎如花如狱火</p><p>目泪交其面譬芙蓉得雨</p><p>怀恐怖且悲向于目犍连</p><p>自责己由来所作之不善</p><p>咄心可知惭免难远恶友</p><p>今悔策千万如策进良马</p><p>意譬如麻油值香则便香</p><p>得臭则受臭汝心亦复然</p><p>目连告王曰觉悔最第一</p><p>悔责病津液佛良医能愈</p><p>王闻其告教甚怖畏地狱</p><p>唯恃赖于佛如病归良医</p><p>敕立宝楼观挍以众琦妙</p><p>如天善法殿四宝为栏楯</p><p>四方宝梯陛四方四浴池</p><p>以四宝为花种种微妙好</p><p>于上饰宝树诸王尽技巧</p><p>法忉利释宫如天昼度树</p><p>于下设高座如忉利天帝</p><p>右昼度树下释之大御座</p><p>王请佛至宫佛出如日现</p><p>奋千妙光明王躬自出迎</p><p>四宝幢盖幡花香众[仁-二+(敲-高)]乐</p><p>种种奇妙珍敬意奉迎佛</p><p>即时普震击二十亿众鼓</p><p>天人普散花如雨遍覆地</p><p>佛即时来至上殿坐高座</p><p>犹如梵天音处第一梵宫</p><p>王无量敬意形容甚微妙</p><p>犹如日宫殿处在须弥侧</p><p>手执金澡瓶以手灌佛手</p><p>如来敷藕花相轮皎然明</p><p>王手奉肴馔百味甘饭食</p><p>其香洁清净如天善施食</p><p>佛与诸弟子饭食已毕讫</p><p>澡漱手涤钵清净如佛意</p><p>楼观殿高显人众亿无数</p><p>如诸天观佛于昼度树宫</p><p>天帝怀愁惨与诸天俱来</p><p>自观当降神受形于驴胎</p><p>王怀惨犹如谛<a href=\"/remen/jiandi.html\" class=\"keylink\" target=\"_blank\">见地</a>狱苦</p><p>摩竭大国王与诸婇女俱</p><p>服饰甚绮丽晃煜如云电</p><p>翼从王而来敬意稽首佛</p><p>或持杂宝花或持金银花</p><p>金粟或银粟种种杂珍宝</p><p>又复有诸女手执金银器</p><p>皆盛满泽香及吉祥宝瓶</p><p>以杂名香汁洒地令掩尘</p><p>若干杂色花散普遍覆地</p><p>以诸名衣服杂宝之璎珞</p><p>皆脱以惠施地成大积聚</p><p>王与大众人身投于佛前</p><p>佛慈护众生愿垂覆恶类</p><p>佛见诸天人心皆怀悚然</p><p>大众数亿千皆愿欲得度</p><p>即时为之说微妙深法要</p><p><a href=\"/remen/sidi.html\" class=\"keylink\" target=\"_blank\">四谛</a>之甘露解脱决定法</p><p>有六亿众生解谛见道迹</p><p>余无数众生皆发大道意</p><p>现乳哺品第二十八</p><p>佛以入无为灭身诸苦痛</p><p>与无著弟子出妙维耶离</p><p>行历诸村落安详以次第</p><p>觉悟众生类令植善德本</p><p>为无数众生显露宿善行</p><p>度脱无央数令服甘露味</p><p>次至成有城力士所生土</p><p>与诸弟子俱止宿其土界</p><p>去彼土不远拘夷那竭城</p><p>城门中有山五百力士集</p><p>还共论议言是山妨城门</p><p>共合力举徙显我等盛力</p><p>后世流名称驰周遍四方</p><p>精勤力备具无有断绝时</p><p>议已便共出将象青牛马</p><p>挓材木绳索共行诣山下</p><p>设若干方便系山于畜颈</p><p>各手引绳索以材木捩撮</p><p>皆共举声嚾同一时出力</p><p>大声震一国不能动摇山</p><p>佛将弟子众行次至其所</p><p>诸力士见佛金色之光明</p><p>霍如千日出妙相三十二</p><p>见佛怀喜踊舍山往行诣</p><p>敬意<a href=\"/remen/lifo.html\" class=\"keylink\" target=\"_blank\">礼佛</a>足右绕三匝已</p><p>佛因问之曰诸壮士何故</p><p>聚会在此也同共白佛言</p><p>我等生土地种类号力士</p><p>是山妨城门吾等共集议</p><p>欲移徙是山令城门道平</p><p>流名于后世显示力士力</p><p>故牵致象畜及自竭其力</p><p>尽大方便势山永不可动</p><p>佛与大众俱行往诣其下</p><p>捡摄其衣服以左手举山</p><p>置于右手中便挑掷虚空</p><p>乃上至梵天山中声出言</p><p>世间皆<a href=\"/remen/wuchang.html\" class=\"keylink\" target=\"_blank\">无常</a>诸法皆<a href=\"/remen/wuwo.html\" class=\"keylink\" target=\"_blank\">无我</a></p><p>唯无为灭苦山从上来下</p><p>还住佛右掌佛以口气吹</p><p>皆令碎为尘又还收合聚</p><p>还复如本山徙之着余方</p><p>于是诸力士见世尊大士</p><p>心喜踊无量举身毛衣竖</p><p>加敬意于佛皆前礼佛足</p><p>长跪叉手言唯然天中天</p><p>向者所用力为是乳哺力</p><p>是神足力者是道<a href=\"/remen/dingli.html\" class=\"keylink\" target=\"_blank\">定力</a>乎</p><p>佛告诸壮士谛听受所言</p><p>吾左手取山置于右手中</p><p>掷虚空中者是吾乳哺力</p><p>乃上至梵天山中有声出</p><p>一切世无常一切皆无我</p><p>独无为灭苦又重叉手白</p><p>唯愿天中天劳神重敷演</p><p>父母乳哺力畅达其限量</p><p>告诸力士曰汝等必欲闻</p><p>佛乳哺力耶对曰唯愿闻</p><p>世尊乳哺力佛言乐者听</p><p>十凡牛之力等一青牛力</p><p>十青牛之力等一牦牛力</p><p>十牦牛之力等独角牛力</p><p>十独角牛力等一凡象力</p><p>十凡象之力等一数生象</p><p>十数生象力等一左象力</p><p>十左象之力等一音象力</p><p>如十音象力等大德象力</p><p>十大德象力等一杵牙象</p><p>十杵牙象力等一龙象力</p><p>如十龙象力等广肩力士</p><p>十广肩力士等一天节力</p><p>十天节力士等一士乘天</p><p>士三百二十等佛一指节</p><p>父母乳哺力佛之乳哺力</p><p>其喻状如是已过去诸佛</p><p>及诸当来佛如吾今现在</p><p>一切皆平等等音声等称</p><p>等量等相好等福等<a href=\"/remen/baoying.html\" class=\"keylink\" target=\"_blank\">报应</a></p><p>等觉等智慧等戒等定意</p><p>唯二事不等形体及<a href=\"/remen/shouming.html\" class=\"keylink\" target=\"_blank\">寿命</a></p><p>尔时诸力士稽首礼佛足</p><p>叉手白佛言今已见世尊</p><p>父母乳哺力愿垂愍劳神</p><p>颁宣敷演说佛功德福力</p><p>佛告诸力士乐闻者谛听</p><p>唯然乐欲闻佛告诸力士</p><p>普一阎浮提众生福德力</p><p>以比一方城力转轮圣王</p><p>善本福德力百倍及千倍</p><p>万倍巨亿倍不得相比喻</p><p>二方转轮王三方转轮王</p><p>四方转轮王一方铁轮现</p><p>二方铜轮现三方银轮现</p><p>四方金轮现轮具有千辐</p><p>七宝杂错厕照然明如日</p><p>二方福祐力喻所倍如前</p><p>三方王福力亦喻其所领</p><p>四方王福力喻所领众生</p><p>众生福德力百倍千万倍</p><p>计其功德力终不可为喻</p><p>假令四方域一切众生类</p><p>皆为转轮王合此福德力</p><p>以比四天王所有功德力</p><p>百千巨亿万终不得为喻</p><p>普四王天人皆为四天王</p><p>以比天帝释所有福德力</p><p>百千万巨亿不得为譬喻</p><p>忉利诸天人德如天帝释</p><p>不比焰天王所有功德力</p><p>百千万巨亿不可相比喻</p><p>假令焰天人如焰天王福</p><p>不比家天王所有福德力</p><p>令兜术天人德如其王力</p><p>不比乐化天王之功德力</p><p>使乐化天人德如乐化王</p><p>不比化应声天王福德力</p><p>化应声天人德力如天王</p><p>不比第一梵所有功德力</p><p>假令诸梵天如第一梵力</p><p>不及大梵天所有福德力</p><p>百千万巨亿不得为譬喻</p><p>假令大梵王无数不可计</p><p>不比一缘觉所有功德力</p><p>百千万巨亿不仿佛为喻</p><p>三千大千界所有众生类</p><p>德力如缘觉不比一菩萨</p><p>所有福德力十方众生类</p><p>皆使为菩萨福德力具足</p><p>不得佛一相所有功德力</p><p>百千万亿亿不可以为喻</p><p>其过去诸佛及甫当来者</p><p>又吾今现在德力皆平等</p><p>等音等称量等相等福德</p><p>等诸报应法唯形寿不等</p><p>时诸力士等稽首礼佛足</p><p>长跪叉手言</p><p>唯然天中天已见乳哺力</p><p>具闻福德力唯愿重闻听</p><p>佛之智慧力</p><p>佛告诸力士乐者静心听</p><p>今当具畅说佛之智慧力</p><p>此阎浮提地广七千由延</p><p>地形有三角西方瞿耶尼</p><p>广八千由延其地形方正</p><p>东方弗于逮广九千由延</p><p>地形如月减北方郁单越</p><p>广纵万由延地形如月满</p><p>其此四方域诸生草树木</p><p>尽以用作笔大海所有水</p><p>深广长三百三十六万里</p><p>以水和书墨须弥山入地</p><p>下至金刚际亦复有三百</p><p>三十六万里齐水以上现</p><p>亦复有三百三十六万里</p><p>四方四宝成北方以黄金</p><p>东方以白银南方绀琉璃</p><p>西方以水精犹如须弥山</p><p>皆使为素帛书尽树木笔</p><p>尽竭诸海水遍书此素帛</p><p>不尽一弟子舍利弗智慧</p><p>日月明所照如是千国土</p><p>千日及千月千四方土域</p><p>千东西南北千须弥山王</p><p>及千四天王千忉利帝天</p><p>千兜率天王千诸炎天王</p><p>千乐化天王千化自在天</p><p>及千诸天王是名千世界</p><p>如是千世界是名曰小千</p><p>千千小千界名第二中千</p><p>如第二中千其数满千千</p><p>以是故名曰三千大千界</p><p>假令此三千大千千世界</p><p>所有众生类慧如舍利弗</p><p>以比佛智慧百倍及千倍</p><p>万万巨亿倍无可计为喻</p><p>佛慧力如是</p><p>已过去诸佛及甫当兴者</p><p>如吾今现在一切皆平等</p><p>等音等称量等德等相好</p><p>及等诸报应尔时诸力士</p><p>重稽首佛足叉手白佛言</p><p>唯然天中天已见乳哺力</p><p>闻功德慧力唯愿垂解说</p><p>佛神足之力佛告诸力士</p><p>乐闻者静听唯然愿听受</p><p>佛谓诸壮士昔有谷勇贵</p><p>人民皆饥饿诸弟子乞求</p><p>不能自存活<a href=\"/remen/zuochan.html\" class=\"keylink\" target=\"_blank\">坐禅</a>意不定</p><p>不能遵修善时弟子目连</p><p>便来诣吾所稽首佛足已</p><p>却于一面坐叉手白佛言</p><p>忆昔从佛闻是地皆可食</p><p>众生薄福故地肥下沉入</p><p>砾石沙碱出如我今谛知</p><p>地肥故在下众生可怜愍</p><p>今欲取此地反上以着下</p><p>反下以着上吾时呵目连</p><p>莫劳动为此是众生前世</p><p>不修众善本无有是功德</p><p>应食此地肥弟子目揵连</p><p>能以左手举三千世界地</p><p>置于右掌中擎着他世界</p><p>一切众生类无有觉知者</p><p>亦不怀恐怖如是三千土</p><p>大千之世界此三千世界</p><p>满中众生类神力如目连</p><p>比佛身神力百千万巨亿</p><p>终不得相喻使十方众生</p><p>神力如缘觉诸弟子神力</p><p>并佛身神力以比佛意力</p><p>百千万亿倍无量不可计</p><p>终不得为喻尔时诸力士</p><p>稽首礼佛足叉手白佛言</p><p>唯然天中天已见乳哺力</p><p><a href=\"/remen/fuhui.html\" class=\"keylink\" target=\"_blank\">福慧</a>神足力唯说定意力</p><p>解畅其境界佛告诸力士</p><p>乐闻者静听唯然当听受</p><p>佛告诸力士须弥四方域</p><p>诸龙上升天同时降暴雨</p><p>周遍四天下是四方大水</p><p>皆流入大海佛皆别识知</p><p>是诸雨水渧初堕某方域</p><p>某方某村落某家某园田</p><p>某树某枝叶某花某果实</p><p>因流来入海此四方大域</p><p>一切所有水佛之定意力</p><p>悉能分别知诸水渧原由</p><p>所从来方面是为佛定意</p><p>微妙之神力前已过去佛</p><p>甫当兴世者吾今现<a href=\"/remen/shuofa.html\" class=\"keylink\" target=\"_blank\">说法</a></p><p>一切皆平等等音等称量</p><p>等德等相好等诸报应法</p><p>唯二事不等形体及寿命</p><p>何故二不等世人寿长时</p><p>人形体长大佛亦顺世俗</p><p>寿长形体大末世人寿短</p><p>形体丑短小佛亦随世俗</p><p>寿短形体小以故诸佛兴</p><p>以二事不等佛告诸力士</p><p>吾已为汝等颁宣具解说</p><p>佛之乳哺力福德智慧力</p><p>神足定意力是所说诸力</p><p>当于今暮夜为无常大力</p><p>所击坏碎灭如是诸人等</p><p>世间归无常一切有形类</p><p>皆当归别离坏散灭亡法</p><p>生者归于死成者必当败</p><p>合者有别离聚者当各散</p><p>立者必倾堕佛为诸力士</p><p>因说要偈言有为归无常</p><p>兴起归尽法诸兴衰自然</p><p>勤求寂灭安有为归无常</p><p>兴起归尽法佛最第一尊</p><p>寿亦有终尽于是短寿命</p><p>如梦忽便过自纵不勤学</p><p>是愚可愍伤譬如山水峻</p><p>速往终不返人命亦如是</p><p>逝者不复还如弓之遣箭</p><p>已逝不中返人命犹如此</p><p>去者不复还众苦苦起原</p><p>当勤求灭苦觉八贤圣路</p><p>致吉服甘露时佛说是已</p><p>三千大千界地六返震动</p><p>无数兆垓天忽舍其宫殿</p><p>测塞虚空中雨诸天华香</p><p>末金银栴檀诸天鼓妓乐</p><p>梵天礼佛足叉手于佛前</p><p>因说此偈言诸佛难值见</p><p>正觉意难有如花优昙钵</p><p>佛又难于此勇健趋难遇</p><p>人上释师子与诸天人众</p><p>今故叉手礼于时天帝释</p><p>便前礼佛足长跪于佛前</p><p>因说是颂言令我得眼净</p><p>照曜于法炬闭塞邪趣门</p><p>不畏堕恶路大慈世之师</p><p>因愍伤众生故与诸天众</p><p>于前叉手礼时六万诸天</p><p>见谛得道迹礼佛绕三匝</p><p>忽还归天宫时大会众人</p><p>归命于三尊<a href=\"/remen/fofa.html\" class=\"keylink\" target=\"_blank\">佛法</a>贤圣众</p><p>尽毕其寿命奉戒修十善</p><p>离着<a href=\"/remen/chujia.html\" class=\"keylink\" target=\"_blank\">出家</a>学<a href=\"/remen/shoujie.html\" class=\"keylink\" target=\"_blank\">受戒</a>为<a href=\"/remen/shamen.html\" class=\"keylink\" target=\"_blank\">沙门</a></p><p>见谛证沟港往还不还道</p><p>或成无著真或发缘觉乘</p><p>发大道意者无限不可量</p><p>又有众生类未曾有善本</p><p>始初发道意无央数众生</p><p>勤摄身口心<a href=\"/remen/nianfo.html\" class=\"keylink\" target=\"_blank\">念佛</a>天人师</p><p>今当就无为已见大恐惧</p><p>人身甚难得其行离众苦</p><p>犹救头上火因此行众善</p><p>勤行无懈惓免离众苦恼</p><p>逮无为清凉</p></div>"
},{
    "title": "第七卷 佛本行经",
    "author": "宝云 译",
    "html": "<div class=\"B1_text\"><p>　　第七卷 佛本行经</p><p>　　大灭品第二十九</p><p>　　时佛与大众游至双树林</p><p>　　<a href=\"/remen/fanyin.html\" class=\"keylink\" target=\"_blank\">梵音</a>告阿难诣双树敷床</p><p>　　佛便在绳床右胁而倚卧</p><p>　　面向于西方首北而累足</p><p>　　时贤善须跋修仁除躁性</p><p>　　欲见佛求度来谓阿难言</p><p>　　我觉<a href=\"/remen/tianren.html\" class=\"keylink\" target=\"_blank\">天人</a>师时至欲灭度</p><p>　　故来诣难见觉知一切法</p><p>　　今求欲礼觐云何尽苦原</p><p>　　今若不及见如日入永冥</p><p>　　请阿难通入阿难心烦毒</p><p>　　便谓须跋言今非见师时</p><p>　　佛以一切智彻照应度者</p><p>　　百福德相貌慈意视须跋</p><p>　　佛以柔软音告语阿难言</p><p>　　莫违来现者吾出世为善</p><p>　　须跋得所愿甚怀喜踊跃</p><p>　　即往至佛所果必蒙<a href=\"/remen/jietuo.html\" class=\"keylink\" target=\"_blank\">解脱</a></p><p>　　尔时贤须跋谦敬尊佛德</p><p>　　倾屈而敬礼逊辞白<a href=\"/remen/shizun.html\" class=\"keylink\" target=\"_blank\">世尊</a></p><p>　　前师觉<a href=\"/remen/shijian.html\" class=\"keylink\" target=\"_blank\">世间</a>云尊从得道</p><p>　　己已得解脱又复度<a href=\"/remen/zhongsheng.html\" class=\"keylink\" target=\"_blank\">众生</a></p><p>　　愿以见开示傥能蒙<a href=\"/remen/juewu.html\" class=\"keylink\" target=\"_blank\">觉悟</a></p><p>　　故来敬礼尊不敢称智力</p><p>　　佛见须跋来心怀甚喜敬</p><p>　　为说以贤圣示灭苦无为</p><p>　　时须跋闻之寻即得解脱</p><p>　　邪迷意觉悟逮得解脱道</p><p>　　本执邪倒见故从迷<a href=\"/remen/shengsi.html\" class=\"keylink\" target=\"_blank\">生死</a></p><p>　　倒见六十二以是世沉没</p><p>　　彼尽无有余白衣致得道</p><p>　　漏尽成罗汉济此无往受</p><p>　　觉佛所往路普世缘爱生</p><p>　　爱渴两俱灭灭意诸苦结</p><p>　　觉佛之所说深正<a href=\"/remen/zhenyan.html\" class=\"keylink\" target=\"_blank\">真言</a>教</p><p>　　以除意染着心净无余漏</p><p>　　觉世之生死须跋谛思惟</p><p>　　谓世间断灭是见眼脱除</p><p>　　世本归灭亡意觉如是已</p><p>　　世间有常见邪疑霍然除</p><p>　　彼前所执持舍是诸倒见</p><p>　　闻佛真善言开慈心<a href=\"/remen/shouchi.html\" class=\"keylink\" target=\"_blank\">受持</a></p><p>　　因其前世时所修诸善本</p><p>　　愿入泥洹城故速疾解脱</p><p>　　已得善无为除冥觉正真</p><p>　　建立永<a href=\"/remen/ganlu.html\" class=\"keylink\" target=\"_blank\">甘露</a>除尽诸尘劳</p><p>　　时见佛世尊欲舍就灭度</p><p>　　以慈心视佛意便起是念</p><p>　　我今理不宜见佛舍寿行</p><p>　　普世之炬耀众生所恃怙</p><p>　　施善于一切愿我先舍身</p><p>　　曼佛天中天未舍寿之顷</p><p>　　心善踊无量起五情投地</p><p>　　稽首<a href=\"/remen/lifo.html\" class=\"keylink\" target=\"_blank\">礼佛</a>足生定意如山</p><p>　　即时寻速灭犹如兴大云</p><p>　　普雨降甘润灭尽小野火</p><p>　　佛告敕<a href=\"/remen/biqiu.html\" class=\"keylink\" target=\"_blank\">比丘</a><a href=\"/remen/gongyang.html\" class=\"keylink\" target=\"_blank\">供养</a>须跋身</p><p>　　佛末后<a href=\"/remen/dizi.html\" class=\"keylink\" target=\"_blank\">弟子</a>度立泥洹城</p><p>　　因即右胁倚卧于绳床上</p><p>　　欲放舍<a href=\"/remen/foshen.html\" class=\"keylink\" target=\"_blank\">佛身</a>尽受命之数</p><p>　　初夜时欲过星月光明损</p><p>　　林薮鸟兽寂佛告诸弟子</p><p>　　卿等敬具戒如尊师炬耀</p><p>　　吾去世之后顺从莫违犯</p><p>　　净摄身口心<a href=\"/remen/sheli.html\" class=\"keylink\" target=\"_blank\">舍利</a>求大安</p><p>　　田役畜乘仆仓藏园莫为</p><p>　　无种殖树木亦莫斩伐伤</p><p>　　不得为己身造立垣墙壁</p><p>　　无仰观历数合和汤药方</p><p>　　知时限节食修己莫望敬</p><p>　　无身隐短秽无行咒自活</p><p>　　无为王者使无瞻相吉凶</p><p>　　汝等后当足衣食疾汤药</p><p>　　每摄意知足守限节忍苦</p><p>　　汝等但能勤奉持是禁戒</p><p>　　具戒之根株相载之泥洹</p><p>　　从是起定慧禁戒具谐偶</p><p>　　守护能备悉<a href=\"/remen/zhihui.html\" class=\"keylink\" target=\"_blank\">智慧</a>增长益</p><p>　　除灭诸尘劳缘是致泥洹</p><p>　　此言戒印封因识守戒者</p><p>　　其戒具不缺备悉无短少</p><p>　　彼则清净善脱尘劳寂灭</p><p>　　无有禁戒者彼则无<a href=\"/remen/shamen.html\" class=\"keylink\" target=\"_blank\">沙门</a></p><p>　　因禁戒地立成沙门善妙</p><p>　　已立净戒具心不走诸欲</p><p>　　勉则制令住伏使忍不起</p><p>　　如回牛离苗纵情念邪者</p><p>　　差失净禁戒颠坠大衰耗</p><p>　　若遇恶贼对一世受苦身</p><p>　　随从诸欲者今世及后世</p><p>　　具受诸苦毒故不当从欲</p><p>　　悦可诸欲者后必遭大苦</p><p>　　人不当畏惧炽火之所烧</p><p>　　莫畏蛇虺毒及凶弊恶贼</p><p>　　害夺人命者当自畏痴意</p><p>　　如愚见岩蜜不顾碎身患</p><p>　　如无钩醉象躁跳如猕猴</p><p>　　心昼夜随欲莫听随所便</p><p>　　不灭其心者身不得休息</p><p>　　已能调伏心不邪屈泥洹</p><p>　　得食如服药不当起爱憎</p><p>　　所得方便食趣愈饥支形</p><p>　　喻如众蜂集采花之精味</p><p>　　以时度施食无坏人慈敬</p><p>　　莫烦好施者莫数役良畜</p><p>　　好施烦则厌良畜数役疲</p><p>　　汝等昼夜勤方便加建进</p><p>　　莫自纵睡眠损耗难得命</p><p>　　普世死所烧谁通夜安寐</p><p>　　怨贼所围绕恐怖焉得安</p><p>　　可舍尘劳垢陈宿久居者</p><p>　　尘劳盖安寐觉寐灭尘劳</p><p>　　惭愧为衣服璎珞象之钩</p><p>　　放舍惭愧者众德善所弃</p><p>　　执持惭愧者以故名为人</p><p>　　强颜不知惭是名为畜兽</p><p>　　若节节支解心不当起乱</p><p>　　亦莫违禁戒口发粗穬言</p><p>　　戒则是忍辱亦是其强力</p><p>　　不忍他粗言终不得解脱</p><p>　　恚坏法失名<a href=\"/remen/shanxin.html\" class=\"keylink\" target=\"_blank\">善心</a>悦颜怨</p><p>　　心毒不当听令止宿斯须</p><p>　　诸善之强敌无过于瞋恚</p><p>　　捷疾无为喻毁坏仁禁戒</p><p>　　居家有爱着虽恚愆不重</p><p>　　守戒恚愆重如冷水出火</p><p>　　剃头被法衣执钵行乞食</p><p>　　威仪以持世不宜与恚俱</p><p>　　慢增则善损居家者尚尔</p><p>　　况舍家离着调伏定心者</p><p>　　中平正真法不与邪伪合</p><p>　　<a href=\"/remen/zhengfa.html\" class=\"keylink\" target=\"_blank\">正法</a>建善事邪伪者虚欺</p><p>　　积财圣忧恼少欲者离苦</p><p>　　是故吾弟子少求增众善</p><p>　　卿等当知足尔乃心安定</p><p>　　知足人间乐无厌生天苦</p><p>　　饶财无厌贫财贪知足富</p><p>　　无厌贫驰骋知足者所怜</p><p>　　欲求解脱者莫依众愦闹</p><p>　　天帝释以下敬礼独静者</p><p>　　卿等除亲爱亲爱苦止宿</p><p>　　舍家恋亲爱如老象没泥</p><p>　　志意勇进者众事无疑难</p><p>　　水性彻柔弱渐渧能穿石</p><p>　　钻火数休息不能得致火</p><p>　　勤钻寻致火<a href=\"/remen/jingjin.html\" class=\"keylink\" target=\"_blank\">精进</a>者谐偶</p><p>　　故当建精进趣向泥洹门</p><p>　　邪违无为道汝等慎莫为</p><p>　　守志不错乱众邪不得下</p><p>　　守志沙门友失志忘众善</p><p>　　志被钾仗备敌莫能得胜</p><p>　　心专服德铠尘劳无能胜</p><p>　　专精定意者谛了世生死</p><p>　　是故当定意意定苦不起</p><p>　　若欲度流水因桥梁浮材</p><p>　　欲度一切苦定意第一舡</p><p>　　卿等慧离者今故显世法</p><p>　　有是则得度法外者不爱</p><p>　　不谓为舍家铠良药利器</p><p>　　舟船度流江智慧度生死</p><p>　　是故常听法当从法言教</p><p>　　慧见者见正无慧者盲冥</p><p>　　心与尘劳俱终不得解脱</p><p>　　审欲求度者勤除去尘劳</p><p>　　沙门学调心除去放逸意</p><p>　　天帝心调乐阿须伦无乐</p><p>　　吾教汝等善卿等当勤修</p><p>　　广设众方便便令至泥洹</p><p>　　静寂山岩间林薮空闲舍</p><p>　　于中学定意吾去后莫恨</p><p>　　良医尽方术合和若干药</p><p>　　病者服得瘳医不自还服</p><p>　　导师引导正从者无忧患</p><p>　　违失者有损不顾虑患故</p><p>　　吾已为汝等敷演四正谛</p><p>　　怀疑者便问今正是其时</p><p>　　时佛令如是弟子默无言</p><p>　　阿那律知念于大众中曰</p><p>　　日可令凉冷月可使炎热</p><p>　　是<a href=\"/remen/sidi.html\" class=\"keylink\" target=\"_blank\">四谛</a>真正终不可违故</p><p>　　苦谛苦所逼终爱则有苦</p><p>　　诸佛之所说灭尽谛灭爱</p><p>　　甘露八正道寂灭为泥洹</p><p>　　觉是沙门众佛后末度厄</p><p>　　众会未度者初入道老少</p><p>　　佛粗说罗汉如冥电照道</p><p>　　其已得解脱度于生死者</p><p>　　众共怀悲恨师灭一何速</p><p>　　佛闻阿那律如是正谛语</p><p>　　欲坚众生意慈悲说是言</p><p>　　假令有劫寿必当终归尽</p><p>　　吾以具施善何用长寿为</p><p>　　世间及天上吾所应度者</p><p>　　半度半示道转教法得住</p><p>　　汝等当觉制不足追念吾</p><p>　　但勤说方便莫遭离别痛</p><p>　　以慧灯除冥觉世无牢强</p><p>　　垂终心怀悦犹如重患除</p><p>　　慧者脱凶衰远离弊恶人</p><p>　　得舍是二患何缘得怀忧</p><p>　　汝等勤修善一切次当死</p><p>　　吾入泥洹城时今已近到</p><p>　　于是舍寿行是吾末后言</p><p>　　佛于是思惟第一离欲禅</p><p>　　从第一禅起思惟第二禅</p><p>　　如是历四禅如是周遍历</p><p>　　往返于九禅逆顺尽端绪</p><p>　　世尊天中天还至第一禅</p><p>　　从第一禅起重思至四禅</p><p>　　佛时审谛思逆顺历禅观</p><p>　　又还从是起微震动其意</p><p>　　然后舍寿行奄入泥洹城</p><p>　　佛适舍寿行地六返震动</p><p>　　空中有大炬如劫尽烧火</p><p>　　四方有大火犹如阿修罗</p><p>　　烧天林树泽名曰爱尽乐</p><p>　　暴雨雹其尘电光如吐炎</p><p>　　普世如大火雷震甚可畏</p><p>　　卒暴尘雾风折树崩山岩</p><p>　　犹如劫尽风所摧伤无限</p><p>　　白日无精光星月闇不明</p><p>　　日月俱失光譬如泥所涂</p><p>　　日月虽俱照黤黮不精明</p><p>　　莫能识东西昼夜不可知</p><p>　　世尊冥所覆江河皆逆流</p><p>　　佛树侧双林忧感花零落</p><p>　　江河水皆热犹如沸釜汤</p><p>　　双树为之萎屈覆世尊身</p><p>　　五头大龙王悲痛身放缓</p><p>　　或闷热视佛啼哭眼皆赤</p><p>　　即时吐热气郁毒不可言</p><p>　　烧热其咽喉如吐心重患</p><p>　　观世都<a href=\"/remen/wuchang.html\" class=\"keylink\" target=\"_blank\">无常</a>自谏强除忧</p><p>　　自意王将从念法制啼泣</p><p>　　净居诸天子解道心调定</p><p>　　寂然不啼泣愍世或起灭</p><p>　　第一执乐神龙王大力神</p><p>　　爱重法天神悲感塞<a href=\"/remen/xukong.html\" class=\"keylink\" target=\"_blank\">虚空</a></p><p>　　普为忧所覆周慞走哀动</p><p>　　杂类之大声遍满于世间</p><p>　　魔已得其愿及恶兵属喜</p><p>　　舞调雷震鼓种种放洪声</p><p>　　大叫传令言吾主强敌亡</p><p>　　自今谁复能越其境界者</p><p>　　佛德树崩堕如大象牙折</p><p>　　如高山岩摧如大牛角脱</p><p>　　佛今舍身寿世间诸天人</p><p>　　无所复归仰失恃怙如是</p><p>　　如虚空无日如国失仓藏</p><p>　　如华池被霜众华皆摧伤</p><p>　　世尊舍躯命寂潜于泥洹</p><p>　　一切有形类莫不失精荣</p><p>　　叹无为品第三十</p><p>　　于时从空中天宝宫照耀</p><p>　　驾以千象车悬虚而在上</p><p>　　敬心熟视佛舍命卧身形</p><p>　　怀感而悲叹因说是辞曰</p><p>　　处在大生死一切皆无常</p><p>　　始生现兴盛卒衰损灭亡</p><p>　　回旋向所乐便生种种苦</p><p>　　都灭尽诸苦无为第一快</p><p>　　生死杂种薪烧令无有余</p><p>　　慧炎德称烟流遍天世间</p><p>　　无常水忽至灭佛盛光明</p><p>　　犹如野猛火卒遇大暴雨</p><p>　　复有天仙人敏善心调良</p><p>　　止处净居宫清净除诸欲</p><p>　　见佛甚爱敬啼泣如云雨</p><p>　　意重如须弥便发是言曰</p><p>　　世间终不有生而不死者</p><p>　　自古来未曾生而有长存</p><p>　　上中下究畅决定无不知</p><p>　　是尚不得免其余难长在</p><p>　　是世间大导去邪示正路</p><p>　　慧眼最第一观世转上下</p><p>　　如是世慧灭当还往邪导</p><p>　　犹如盲无目迷失平正路</p><p>　　弟子天眼最号名阿难律</p><p>　　爱憎意已竭劳尽生死断</p><p>　　见佛已灭度世间当闇冥</p><p>　　诸根寂意灭便叹是辞言</p><p>　　处在大生死慧义不得畅</p><p>　　世间如雾气斯须空不现</p><p>　　无常金刚杵击佛宝须弥</p><p>　　忽然尽崩坏今坠堕于地</p><p>　　生世何轻脆无一可恃怙</p><p>　　恍惚无坚要躁动合则散</p><p>　　普世灭亡法如梦无吾我</p><p>　　佛师子能伏尘劳象自堕</p><p>　　未逮道迹者何能不畏是</p><p>　　观世叵恃怙如朝露聚沫</p><p>　　<a href=\"/remen/fohao.html\" class=\"keylink\" target=\"_blank\">佛号</a>天人师金刚之大柱</p><p>　　忽然坏在地其力安所在</p><p>　　六种生五枝一萌五果实</p><p>　　俱溉是三株劳意固难伐</p><p>　　佛大力之象突坏尘劳树</p><p>　　碎散令无余然后自堕地</p><p>　　千目执金刚天帝蒙时雨</p><p>　　立之于正法灭其苦清凉</p><p>　　德称弥弘广普覆于世间</p><p>　　诸圣贤之师寂然而隐灭</p><p>　　名德无不周微妙法澹润</p><p>　　犹如秋时雨法水满江河</p><p>　　天师垂济护自意王营从</p><p>　　授以无为道潜身如日没</p><p>　　兴云降是雨秋冬雨雪霜</p><p>　　炽火之炽炎莫之为之灭</p><p>　　如祠竟火灭今诸天师火</p><p>　　霍灭寂无光世间永长冥</p><p>　　断解脱者望违本愿失欢</p><p>　　善名德流布周遍满十方</p><p>　　怀四等大慈愍众如赤子</p><p>　　莫不蒙其善如何寂然灭</p><p>　　得妙无著道诸佛之所生</p><p>　　无碍诸善法寂然而<a href=\"/remen/zijue.html\" class=\"keylink\" target=\"_blank\">自觉</a></p><p>　　以神足轻举觉身是苦灭</p><p>　　以是故速疾舍身安无为</p><p>　　除一切心冥如日千光明</p><p>　　灭心之淫垢如雨掩地尘</p><p>　　不复遭众苦不为恼所迫</p><p>　　已度广无边无涯底海渊</p><p>　　出兴显于世坏诸苦毒患</p><p>　　愍伤于世间欲求寂灭者</p><p>　　众好甚明曜寂如梵天王</p><p>　　大智慧普备为世天人师</p><p>　　转众生以善练尘劳离恶</p><p>　　昼夜增诸善如月之初生</p><p>　　每长养众善德称弘广普</p><p>　　在家时已解况其舍家后</p><p>　　乃往古自誓当为尘劳战</p><p>　　愍诸贫贱者誓充其所愿</p><p>　　佛以平等心食不却疏恶</p><p>　　亦无所专著于精细美味</p><p>　　惠施难放舍人所不能者</p><p>　　不受取于人亦不求利益</p><p>　　相好大名称自然如向应</p><p>　　广采众善意决定于善听</p><p>　　故现相姿好见者三垢灭</p><p>　　发言成法律长益众生善</p><p>　　以行忍相明与尘劳为怨</p><p>　　积<a href=\"/remen/gongde.html\" class=\"keylink\" target=\"_blank\">功德</a>无量不免于无常</p><p>　　所生积功德受报无有限</p><p>　　决定得正道如薪尽火灭</p><p>　　示众生善道伐尽尘劳林</p><p>　　制御于一切生死缚著者</p><p>　　舍八胜五趣睹见于三趣</p><p>　　伐三审尽三因得净三眼</p><p>　　隐一觉知一逮一至重七</p><p>　　散令无有余乃誓于无碍</p><p>　　以甘露充世言辞断瞋恚</p><p>　　用善染众生世间难悟者</p><p>　　每殖众善本不施恶于恶</p><p>　　建立正法幢于一切世间</p><p>　　鹿野转法轮普喜悦世间</p><p>　　成就诸解脱净诸自爱者</p><p>　　见所未曾见普与清净合</p><p>　　觉诸难觉事诸未曾觉法</p><p>　　告世以无常所生辄有苦</p><p>　　告世以<a href=\"/remen/wuwo.html\" class=\"keylink\" target=\"_blank\">无我</a>无彼长迷惑</p><p>　　建立法幢幡坏破贡高山</p><p>　　犹如七宝柱于祠祀中崩</p><p>　　面毁不怀恨不悦于叹誉</p><p>　　厌生受天福方便求不生</p><p>　　自度生死海又度脱一切</p><p>　　自以慧逮觉又觉悟众生</p><p>　　如觉时润云如山林薮花</p><p>　　脱见如日出又授以<a href=\"/remen/zhengjian.html\" class=\"keylink\" target=\"_blank\">正见</a></p><p>　　虽生于世间不染于世事</p><p>　　涉世之险路不同其所趣</p><p>　　心未曾犯非得善道尚灭</p><p>　　普世遭艰难无恃怙可伤</p><p>　　愚痴蔽其眼终无所顾虑</p><p>　　不思设方便求出生死要</p><p>　　生老病死苦迫世间无免</p><p>　　唯佛能救苦授之以甘露</p><p>　　往昔天魔兵不能胜天师</p><p>　　自然无常力无常忽胜之</p><p>　　世尊耳所听三千世界声</p><p>　　神足然升降乃至梵居天</p><p>　　觉众生心念下至无择狱</p><p>　　诸生死起灭悉审谛见了</p><p>　　天师从始生轮转所周更</p><p>　　谛忆如面见尽生死漏原</p><p>　　具足六通慧备悉觉决定</p><p>　　今尽罢舍置弃身余寿行</p><p>　　世爱流生死谁<a href=\"/remen/shuofa.html\" class=\"keylink\" target=\"_blank\">说法</a>令息</p><p>　　世俗愚无智谁当觉慧灭</p><p>　　犹如车无御江海船失师</p><p>　　笃病离良医如何当自持</p><p>　　如言离诚信无觉意求智</p><p>　　王者失容饰<a href=\"/remen/xingshan.html\" class=\"keylink\" target=\"_blank\">行善</a>不忍辱</p><p>　　已离是四事其功不显现</p><p>　　今佛舍世间无济难成事</p><p>　　如夏五六月清净无风云</p><p>　　亢阳相薄烧及至诸虫物</p><p>　　众生应度者今当普遭难</p><p>　　世尊舍<a href=\"/remen/shouming.html\" class=\"keylink\" target=\"_blank\">寿命</a>何一甚苦痛</p><p>　　时天怀悲心慈愍说是辞</p><p>　　淫怒痴薄故叹师毁生死</p><p>　　弟子未脱者悲痛[口*睪]啼哭</p><p>　　已得解脱者谛计兴衰数</p><p>　　声流闻诸国拘夷诸力士</p><p>　　悲勇速驰赴集诣双树间</p><p>　　哀踊自投壁种种叹佛德</p><p>　　其声甚悲痛如群鹄遇鹰</p><p>　　倒见佛无光寂灭叵复觉</p><p>　　同声悲啼叫宛转如旱鱼</p><p>　　见佛奄然卧支体皆展直</p><p>　　犹转轮王崩诸国靡不[口*睪]</p><p>　　人民无央数出城诣佛所</p><p>　　诸男女长幼怀悲毒狂乱</p><p>　　或掣裂衣裳痛感口自啮</p><p>　　或自搣头发爬[國*瓜]坏面目</p><p>　　又复无数人懊恼自投掷</p><p>　　椎胸向天[口*睪]叹佛德无量</p><p>　　呜呼天人师众生所仰赖</p><p>　　相舍弃何疾永绝无复望</p><p>　　大众悲啼哭各尽所堪任</p><p>　　诸力士之王毒痛[口*睪]叹言</p><p>　　觉法悟世师已卧不复起</p><p>　　犹如大军罢大幢不复现</p><p>　　所办事已办应觉佛已觉</p><p>　　于世犹如眼今奄然长眠</p><p>　　佛是度苦桥以济駃流江</p><p>　　大桥卒破坏因何度苦痛</p><p>　　佛慧光照曜心明精进晖</p><p>　　昔佛日现耀令天地普明</p><p>　　今便隐光潜无为之大山</p><p>　　世间便当还奄入长衰冥</p><p>　　或悲[口*睪]寱语或怀闷熟视</p><p>　　或有尽声哭或有面掩地</p><p>　　众生怀恼毒啼哭形不同</p><p>　　莫不怀恋慕疼痛心惕灼</p><p>　　于是七宝挍象牙之辇舆</p><p>　　诸力士舆佛擎置宝辇上</p><p>　　华香之杂珍种种众奇妙</p><p>　　诸力士[口*睪]哭供养<a href=\"/sheli/fo/\" class=\"keylink\" target=\"_blank\">佛舍利</a></p><p>　　诸贵姓少女体婉手柔弱</p><p>　　执持七宝幔微妙如天缯</p><p>　　明珠挍宝盖或持宝垂珠</p><p>　　或捉宝拂扇供养佛舍利</p><p>　　诸力士擎舆啼哭眼皆赤</p><p>　　空中雷震声称耳悦意乐</p><p>　　天散诸意花续下如淋雨</p><p>　　诸天堕花地鲜明始如敷</p><p>　　诸天塞虚空众宝供养佛</p><p>　　畅发悲楚辞追叹佛功德</p><p>　　诸执乐神女洒栴檀香汁</p><p>　　散璎珞宝衣供养佛舍利</p><p>　　诸力士擎舆携至城中央</p><p>　　天人恭敬礼追慕而啼哭</p><p>　　缯彩宝幢幡严饰其城郭</p><p>　　华香及伎乐供养尊舍利</p><p>　　供养擎宝舆从城西门出</p><p>　　至城西便度宝底流江水</p><p>　　上于甘树下以种种香木</p><p>　　积为大薪[卄/積]及若干种香</p><p>　　若干种花香及种种泽香</p><p>　　各各秉炬火欲烧佛薪[卄/積]</p><p>　　三烧佛薪[卄/積]火终不肯燃</p><p>　　众人咸怀疑不知其缘故</p><p>　　大迦葉不远怀慈往见佛</p><p>　　时火以是故共吹终不然</p><p>　　时迦葉速至礼敬佛[卄/積]已</p><p>　　于是佛薪[卄/積]即时自然燃</p><p>　　尘劳不损佛今为火所燃</p><p>　　肌体虽然尽骨如故不燋</p><p>　　尔时诸力士以乳浇灭火</p><p>　　以香汤洗骨金瓶盛舍利</p><p>　　犹往昔天帝欲烧金刚山</p><p>　　以其功德大故火不能烧</p><p>　　今以大炽火不能烧佛骨</p><p>　　诸力士展转说此喻相谓</p><p>　　四等心所生灭除淫欲火</p><p>　　尊骨寂清凉我等心燋燃</p><p>　　诸天神力士不能胜佛身</p><p>　　忽今遭无常我以能担行</p><p>　　<a href=\"/remen/foli.html\" class=\"keylink\" target=\"_blank\">佛力</a>强无比声流闻十方</p><p>　　如何便恍惚盛之在金罂</p><p>　　佛辉辉喻日未曾以贡高</p><p>　　遭遇无常火唯留其神骨</p><p>　　以金刚慧杵坏尘劳强山</p><p>　　遭苦不舍忍心坚定不动</p><p>　　断尽诸苦本灭不更受身</p><p>　　如是之妙体永终于火中</p><p>　　力士每所至力伏令人啼</p><p>　　人来归伏者能慰沃使悦</p><p>　　假其遭艰难恃力未曾泣</p><p>　　念慈敬佛德啼哭担舍利</p><p>　　力强勇武备志精怀自大</p><p>　　啼哭还入城意谦除贡高</p><p>　　幡盖授大殿施七宝高座</p><p>　　舍利置其上一切礼供养</p><p>　　八王分舍利品第三十一</p><p>　　诸力士悲感在于王殿上</p><p>　　供养尊舍利如是至数日</p><p>　　邻侧七国王时各寻遣使</p><p>　　皆共同一时如会至城下</p><p>　　各通其王命诸力士相闻</p><p>　　皆陈其敬意求得舍利分</p><p>　　诸力士答言佛于我国灭</p><p>　　自供养舍利不能以相与</p><p>　　尔时诸国使相闻至数返</p><p>　　力士擎舍利又恃其力强</p><p>　　使不肯还返当遣以威力</p><p>　　意各赍贡高<a href=\"/remen/wuxin.html\" class=\"keylink\" target=\"_blank\">无心</a>分舍利</p><p>　　诸使还返命诸王各起意</p><p>　　寻即兴师众风发至其城</p><p>　　以无数军众围绕力士城</p><p>　　军来趣其城如霖雨暴水</p><p>　　人民入城底莫不怀恐怖</p><p>　　人众甚繁多城中不能容</p><p>　　七国王军众象吼马鸣声</p><p>　　震动其城墎人民战如波</p><p>　　于是七王军各于其部分</p><p>　　精练甚壮勇战士及象马</p><p>　　于是诸国王力任各严办</p><p>　　四种之战阵象马车步兵</p><p>　　力士亦严施城上拒战具</p><p>　　修治其池堑杜塞诸城门</p><p>　　即便皆建立军阵大行旗</p><p>　　国内诸细民莫不怀恐怖</p><p>　　于时七国王计议同一心</p><p>　　各与无数众器钾精锐备</p><p>　　犹如七星宿同夜俱出现</p><p>　　七王之兵众俱时到城下</p><p>　　大众起黄尘坌塞人众眼</p><p>　　但象之气臭塞鼻不得息</p><p>　　鼓角吹贝声塞耳无所闻</p><p>　　妇女诸幼小惶怖皆失色</p><p>　　对设火攻具消铜铁为汤</p><p>　　皆贯胄被钾当仗严进战</p><p>　　象马皆被钾整阵当对战</p><p>　　力士没体命不图分舍利</p><p>　　城里皆令催执仗上城战</p><p>　　诸力士齐心决定战不退</p><p>　　皆立于城上楼橹却敌间</p><p>　　看城外诸王军众无央数</p><p>　　军奋作威势同时大叫呼</p><p>　　一时大叫呼声向震天地</p><p>　　拔露剑掷弄晃昱曜天日</p><p>　　或有跳勇走捷疾欲向城</p><p>　　外军见力士严备自束带</p><p>　　决定欲对战殊无退却意</p><p>　　各与其妻息辞别当进战</p><p>　　诸战士妻息怀怖心惊波</p><p>　　又有父母者心爱恋其子</p><p>　　见子被钾铠欲出诣战场</p><p>　　垂泣皆啼哭咒树请神祇</p><p>　　子见父母悲心皆怀遗疑</p><p>　　或有诸妇女默然怀愁闷</p><p>　　或持天弓箭啼遮不令战</p><p>　　见妻子啼哭心猛锐果敢</p><p>　　掣夺取弓箭必欲战不疑</p><p>　　诸力士自恃意决必欲战</p><p>　　如藏虺在器怀怒毒炽盛</p><p>　　心意皆决定必欲战不疑</p><p>　　七王亦严办对阵垂当战</p><p>　　皆以素严办四部之兵众</p><p>　　象兵及马兵车步之兵众</p><p>　　有贵姓梵志厥名香草性</p><p>　　性博慧笃慈喻谏诸王言</p><p>　　观诸王威势利器剑战备</p><p>　　欲伏强力敌灭尽形势命</p><p>　　居城自守者不易可得胜</p><p>　　力士得城内皆共同一心</p><p>　　如今重围闭意必欲获胜</p><p>　　唯愿诸大王幸回隆盛威</p><p>　　省其城中有遵善调良者</p><p>　　诸王皆共悉何辜横加恼</p><p>　　以力所闭者必果不独胜</p><p>　　或时堕围者方便胜外敌</p><p>　　毒虺自济命入穴藏其形</p><p>　　无故手探者毒螫或死伤</p><p>　　自觉有威势能震彼令恐</p><p>　　集聚入城藏坚固修守备</p><p>　　虽素力薄弱入城成大力</p><p>　　如灯火垂灭得膏薪还炽</p><p>　　若其城中有戒具神真者</p><p>　　以其戒德重外敌自坏散</p><p>　　犹昔重怨王用兵力竭尽</p><p>　　清明王有德胜外强怨敌</p><p>　　往过去诸王以力广土地</p><p>　　欲以恣其情驰名至无外</p><p>　　王食禄忽过如牛饮冰水</p><p>　　诸王尽过去国土地续存</p><p>　　是故当熟思世间正真理</p><p>　　设方便和同得舍利为贵</p><p>　　以矢力胜怨生仇逆返迫</p><p>　　以和顺取胜终已不起返</p><p>　　虽所言愚鄙诚无可采纳</p><p>　　诸王力盛强能消伏微敌</p><p>　　如所敬尊师奉法者为上</p><p>　　今宜追念师受行忍辱教</p><p>　　今时彼梵志尽其体所知</p><p>　　和顺正真言慈心谏诸王</p><p>　　皆回降诸王隆盛猛锐心</p><p>　　于是诸王便顺辞答梵志</p><p>　　所言得时宜和顺知方便</p><p>　　今所说善理笃厚存终始</p><p>　　汝当审吾等心悟善法力</p><p>　　心之所求欲不劳恣世俗</p><p>　　或以愿以力或以忿恚恨</p><p>　　已诤今斗者曼当对战者</p><p>　　如我等今意纯求以佛德</p><p>　　执仗求舍利不贪国财宝</p><p>　　往古烈力士贡高答曰大</p><p>　　战诤于仙林死伤难呰计</p><p>　　佛布教世间除劳灭自大</p><p>　　如何不为佛爱危脆命为</p><p>　　往古诸帝王迷惑贤女色</p><p>　　兴师相讨罚诸王死无数</p><p>　　<a href=\"/\" class=\"keylink\" target=\"_blank\">佛教</a>诚世间灭除贪淫意</p><p>　　而我不为佛爱危脆命为</p><p>　　往日有兄弟愚嫉兴嫌诤</p><p>　　还共相伤杀令尽无有余</p><p>　　佛兴显于世灭除愚嫉心</p><p>　　如何不为佛惜命而不战</p><p>　　昔手臂力士挟嫌结瞋恚</p><p>　　便执持武备欲尽诸王种</p><p>　　佛出于世间能除尽恚害</p><p>　　我等为佛故爱此躯命为</p><p>　　昔者华上子号曰十头神</p><p>　　坚固着<a href=\"/remen/seyu.html\" class=\"keylink\" target=\"_blank\">色欲</a>缘丧没身命</p><p>　　佛出于世间解一切缚着</p><p>　　我等为佛故着此身命为</p><p>　　往昔诸愚人以痴诤水虫</p><p>　　以其愚痴盛求其相杀害</p><p>　　佛兴出于世除一切愚痴</p><p>　　我等为佛故愚爱是身为</p><p>　　古来愚不达所诤诸臭秽</p><p>　　无有一坚要相害不可计</p><p>　　佛出除世患吾等为佛故</p><p>　　当与阎罗斗岂当疑世战</p><p>　　吾等心坚正终不疑于战</p><p>　　劳人使入城至诸力士所</p><p>　　尽意设方便陈吾等至意</p><p>　　其委仰于仁必令一对战</p><p>　　吾等错利矢克意当交战</p><p>　　闻仁说善法正真之言辞</p><p>　　内心即退灭瞋恚之恶毒</p><p>　　犹如虺被咒毒害灭无余</p><p>　　尔时其梵志承诸王教命</p><p>　　便即行入城至诸力士所</p><p>　　欲见诸力士贵重有势者</p><p>　　便以谦恪意宣诸王教命</p><p>　　城外诸王兵皆各严备仗</p><p>　　贯丳被宝钾晧晧曜天日</p><p>　　<a href=\"/remen/faxin.html\" class=\"keylink\" target=\"_blank\">发心</a>欲同声以尽其武力</p><p>　　意勇如师子张目向城看</p><p>　　摩拭豫严张金宝错涂弓</p><p>　　意勇无疲极昼夜不脱铠</p><p>　　卒发心忆<a href=\"/remen/nianfo.html\" class=\"keylink\" target=\"_blank\">念佛</a>之慈明法</p><p>　　劳以义相让不疑畏战斗</p><p>　　不以诤土地来至此城下</p><p>　　不自大贪吝不以瞋慊来</p><p>　　敬佛功德故来到汝此耳</p><p>　　客以善义来主人宜敬待</p><p>　　佛为一切师吾等同敬事</p><p>　　欲供养舍利故来至此城</p><p>　　共为法兄弟幸可分舍利</p><p>　　广可令众生各各得供养</p><p>　　悭惜财宝者是不为秽耻</p><p>　　悭惜善法者是乃为愧耻</p><p>　　爱吝之为物必有丑秽名</p><p>　　除悭施善者圣贤之所叹</p><p>　　仁等若执意不与舍利者</p><p>　　今便可出城与客共捔力</p><p>　　居城依门扇不执杖出战</p><p>　　是则不为王非贵非勇士</p><p>　　城外诸王意如向来所说</p><p>　　鄙俱有善心等义示二家</p><p>　　又别有私意欲以向仁等</p><p>　　幸小垂听采请说正真法</p><p>　　唯仁等莫必专意求欲战</p><p>　　古来战诤中无善义无利</p><p>　　佛天师每叹忍辱德第一</p><p>　　今诸仁何故炽然怒求战</p><p>　　若忿诤六欲若诤宝财货</p><p>　　若以此战诤事理犹可通</p><p>　　以福德之故是善法叹誉</p><p>　　善与诤为怨是义当审思</p><p>　　每以普慈心和调安隐性</p><p>　　佛天师导教当慈加众生</p><p>　　莫杀害众生而行敬事佛</p><p>　　终无有利义是事不宜尔</p><p>　　仁等宜开意分诸王舍利</p><p>　　善法当流布因此为无始</p><p>　　若能为是者则无复战诤</p><p>　　可逮二善义福德及名称</p><p>　　其有专己见离正入邪道</p><p>　　善人尽方便当牵入正路</p><p>　　诸王设方便欲广建善法</p><p>　　欲普导世间牵至天人道</p><p>　　世尊每叹誉众施法最善</p><p>　　所至则为师天人之所叹</p><p>　　普观诸世间财施者不少</p><p>　　以法惠施者时有或无有</p><p>　　法施名称博广安隐世间</p><p>　　是诸力士众闻是善法言</p><p>　　心内窃怀惭默然熟相视</p><p>　　以谦爱敬辞而谓梵志言</p><p>　　仁乃善方便加爱敬于众</p><p>　　为梵志不妄勤建立着善</p><p>　　能降下我等善<a href=\"/remen/xingzhe.html\" class=\"keylink\" target=\"_blank\">行者</a>道中</p><p>　　犹御不调马不令入兽中</p><p>　　便可相从意如师所开示</p><p>　　爱厚笃敬信我等可用耳</p><p>　　忽舍忠怒言正直善谏者</p><p>　　事败遇艰难后追悔无及</p><p>　　即时以金罂分圣尊舍利</p><p>　　别以为八分安谛一平等</p><p>　　于是诸力士从中取一分</p><p>　　致其余七分送与七国王</p><p>　　尔时诸力士上宾待诸王</p><p>　　诸王得舍利悲喜各归国</p><p>　　于是七国王各各自于国</p><p>　　兴师建神塔高乃至云际</p><p>　　梵志草香性欲己聚起塔</p><p>　　便从诸力士乞量舍利罂</p><p>　　界内贵梵志乞佛积灰炭</p><p>　　皆共收拾聚恭敬立神塔</p><p>　　诸王造初起以舍利神塔</p><p>　　于阎浮提地巍巍德如山</p><p>　　梵志所建立金罂塔第九</p><p>　　佛积炭灰塔满十妙巍巍</p><p>　　华香宝幡盖表显供养塔</p><p>　　挍饰甚妙好如香熏山岩</p><p>　　邻侧诸国邑无央数人集</p><p>　　或喜悲啼哭礼事敬神塔</p><p>　　皆共追恋慕忆念佛功德</p><p>　　辛酸悲楚毒永逝一何剧</p><p>　　以善施世间众生所恃赖</p><p>　　迷失路者导重病者良医</p><p>　　寒者之春阳旱热者凉池</p><p>　　<a href=\"/remen/sanjie.html\" class=\"keylink\" target=\"_blank\">三界</a>之覆盖忽便寂然灭</p><p>　　三界失覆盖无恃可痛怜</p><p>　　当迷失正路随邪遭艰难</p><p>　　世失正倾邪流入三恶趣</p><p>　　世谁有大力能制令还者</p><p>　　世间诸众生愚痴蔽其眼</p><p>　　贪淫瞋恚火之所见烧然</p><p>　　一切世众生婴尘劳重病</p><p>　　世尊普慈心为三界良医</p><p>　　佛日盛光明始出现世时</p><p>　　普奋大光明照三千世界</p><p>　　普开敷世间天人芙蓉花</p><p>　　犹如诸池花蒙日光而开</p><p>　　诸天世人民及诸大国王</p><p>　　悲泣追叹慕向塔咏佛德</p><p>　　唯世大覆护第一慈悲师</p><p>　　忽孤弃众生一何甚速疾</p><p>　　佛日之光明忽然而潜入</p><p>　　愚雾弥覆世当何从见明</p><p>　　谁当导众生示以正谛路</p><p>　　使至泥洹城寂静无恐惧</p><p>　　时密迹力士广为诸天人</p><p>　　以次说是法宣佛本行德</p><p>　　诸天闻所说悚然毛衣竖</p><p>　　思惟所说理追寻佛功德</p><p>　　所积众善本无限无有量</p><p>　　从难计数劫善行之积聚</p><p>　　行<a href=\"/remen/liudu.html\" class=\"keylink\" target=\"_blank\">六度</a>无极大海渊之地</p><p>　　众宝德相慧充满甚盈溢</p><p>　　今此贤劫中所兴千菩萨</p><p>　　假令诸罗汉慧如舍利弗</p><p>　　寿劫叹佛德不能令终竟</p><p>　　况吾智浅末限陈所见闻</p><p>　　时诸会天人闻其所说法</p><p>　　心中忽明悟意如面见佛</p><p>　　皆共怀悲感恻怆追慕佛</p><p>　　愿志大乘意写情心专固</p><p>　　稽首归命佛忽然各飞去</p></div>"
}]