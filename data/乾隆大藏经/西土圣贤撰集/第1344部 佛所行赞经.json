[{
    "title": "第一卷 佛所行赞经",
    "author": "马鸣菩萨 造",
    "html": "<div class=\"B1_text\"><p>第一卷 佛所行赞经</p><p>生品第一</p><p>甘蔗之苗裔释迦无胜王</p><p>净财德纯备故名曰净饭</p><p>群生乐瞻仰犹如初生月</p><p>王如天帝释夫人犹舍脂</p><p>执志安如地心净若莲花</p><p>假譬名摩耶其实无伦比</p><p>于彼象天后降神而处胎</p><p>母悉离忧患不生幻伪心</p><p>厌恶彼諠俗乐处空闲林</p><p>蓝毗尼胜园流泉花果茂</p><p>寂静顺禅思启王请游彼</p><p>王知其志愿而生奇特想</p><p>敕内外眷属俱诣彼园林</p><p>尔时摩耶后自知产时至</p><p>偃寝安胜床百千婇女侍</p><p>时四月八日清和气调适</p><p>斋戒修净德菩萨右胁生</p><p>大悲救<a href=\"/remen/shijian.html\" class=\"keylink\" target=\"_blank\">世间</a>不令母苦恼</p><p>优留王股生畀偷王手生</p><p>曼陀王顶生伽叉王腋生</p><p>菩萨亦如是诞从右胁生</p><p>渐渐从胎出光明普照耀</p><p>如从<a href=\"/remen/xukong.html\" class=\"keylink\" target=\"_blank\">虚空</a>堕不由于生门</p><p>修德<a href=\"/remen/wuliangjie.html\" class=\"keylink\" target=\"_blank\">无量劫</a>自知生不死</p><p>安谛不倾动明显妙端严</p><p>晃然后胎现犹如日初升</p><p>观察极明耀而不害眼根</p><p>纵视而不耀如观空中月</p><p>自身光照耀如日夺灯明</p><p>菩萨真金身普照亦如是</p><p>正真心不乱安庠行七步</p><p>足下安平趾炳彻犹七星</p><p>兽王师子步观察于四方</p><p>通达真实义堪能如是说</p><p>此生为佛生则为后边生</p><p>我唯此一生当度于一切</p><p>应时虚空中净水双流下</p><p>一温一清凉灌顶令身乐</p><p>安处宝宫殿卧于琉璃床</p><p>天王金华手奉持床四足</p><p>诸天于空中执持宝盖侍</p><p>承威神赞叹劝发<a href=\"/remen/chengfo.html\" class=\"keylink\" target=\"_blank\">成佛</a>道</p><p>诸龙王<a href=\"/remen/huanxi.html\" class=\"keylink\" target=\"_blank\">欢喜</a>渴仰殊胜法</p><p>曾奉过去佛今得值菩萨</p><p>散曼陀罗花专心乐<a href=\"/remen/gongyang.html\" class=\"keylink\" target=\"_blank\">供养</a></p><p>如来出兴世净居天欢喜</p><p>已除爱欲欢为法而欣悦</p><p><a href=\"/remen/zhongsheng.html\" class=\"keylink\" target=\"_blank\">众生</a>没<a href=\"/remen/kuhai.html\" class=\"keylink\" target=\"_blank\">苦海</a>令得<a href=\"/remen/jietuo.html\" class=\"keylink\" target=\"_blank\">解脱</a>故</p><p>须弥宝山王坚持此大地</p><p>菩萨出兴世<a href=\"/remen/gongde.html\" class=\"keylink\" target=\"_blank\">功德</a>风所飘</p><p>普皆大震动如风鼓浪舟</p><p>栴檀细末香众宝莲花藏</p><p>风吹随空流缤纷而乱坠</p><p>天衣从空下触身生妙乐</p><p>日月如常度光耀倍增明</p><p>世界诸火光无薪自炎炽</p><p>净水清凉井前后自然生</p><p>中宫婇女众怪叹未曾有</p><p>竞赴而饮浴皆起安乐想</p><p>无量部多天乐法悉云集</p><p>于蓝毗尼园遍满林树间</p><p>奇特众妙花非时而敷荣</p><p>凶暴众生类一时生慈心</p><p>世间诸疾病不疗自然除</p><p>乱鸣诸禽兽恬默寂无声</p><p>万川皆停流浊水悉澄清</p><p>空中无云翳天鼓自然鸣</p><p>一切诸世间悉得安隐乐</p><p>犹如荒难国忽得贤明主</p><p>菩萨所以生为济世众苦</p><p>唯彼魔天王震动大忧恼</p><p>父王见生子奇特未曾有</p><p>素性虽安重惊骇改常容</p><p>二息交胸起一喜复一惧</p><p>夫人见其子不由常道生</p><p>女人性怯弱[怡-台+求]惕怀冰炭</p><p>不别吉凶相反更生忧怖</p><p>长宿诸母人互乱祈神明</p><p>各请常所事愿令太子安</p><p>时彼林中有知相<a href=\"/remen/poluomen.html\" class=\"keylink\" target=\"_blank\">婆罗门</a></p><p>威仪具多闻才辩高名称</p><p>见相心欢喜踊跃未曾有</p><p>知王心惊怖白王以真实</p><p><a href=\"/remen/rensheng.html\" class=\"keylink\" target=\"_blank\">人生</a>于世间唯求殊胜子</p><p>王今如满月应生大欢喜</p><p>今生奇特子必光显宗族</p><p>安心自欣庆莫生余疑虑</p><p>灵祥集家国从今转休盛</p><p>所生殊胜子必为世间救</p><p>惟此上士身金色妙光明</p><p>如是殊胜相必成等正觉</p><p>若习乐世间必作转轮王</p><p>普为大地主勇猛<a href=\"/remen/zhengfa.html\" class=\"keylink\" target=\"_blank\">正法</a>治</p><p>王领四天下统御一切王</p><p>犹如世光明日光为最胜</p><p>若处于山林专心求解脱</p><p>成就实<a href=\"/remen/zhihui.html\" class=\"keylink\" target=\"_blank\">智慧</a>普照于世间</p><p>譬如须弥山普为诸山王</p><p>众宝金为最众流海为最</p><p>诸宿月为最诸明日为最</p><p>如来处世间两足中为最</p><p>净目修且广上下瞬长睫</p><p>瞪瞩绀青色明焕半月形</p><p>此相云何非平等殊胜目</p><p>时王告二生若如汝所说</p><p>如此奇特相以何<a href=\"/remen/yinyuan1.html\" class=\"keylink\" target=\"_blank\">因缘</a>故</p><p>不应于先王乃现于我世</p><p>婆罗门白王不应如是说</p><p>多闻与智慧名称及事业</p><p>如是四事者不应顾先后</p><p>物性之所生各从因缘起</p><p>今当说诸譬王今且谛听</p><p>毗求央耆罗此二仙人族</p><p>经历久远世各生殊异子</p><p>毗利诃钵低及与儵迦罗</p><p>能造帝王论不从先族来</p><p>萨罗萨仙人经论久断绝</p><p>而生婆罗婆续复明经论</p><p>现在知见生不必由先胄</p><p>毗耶娑仙人多造诸经论</p><p>末后胤跋弥广集偈章句</p><p>阿低利仙人不解医方论</p><p>后生阿低离善能治百病</p><p>二生驹尸仙不闲外道论</p><p>后伽提那王悉解外道法</p><p>甘蔗王始族不能制海潮</p><p>至娑伽罗王生育千王子</p><p>能制大海潮使不越常限</p><p>阇那驹仙人无师得禅道</p><p>凡得名称者皆生于自力</p><p>或先胜后劣或先劣后胜</p><p>帝王诸神仙不必承本族</p><p>是故诸世间不应顾先后</p><p>大王今如是应生欢喜心</p><p>以心欢喜故永离于疑惑</p><p>王闻仙人说欢喜增供养</p><p>我今生胜子当绍转轮位</p><p>我年已朽迈<a href=\"/remen/chujia.html\" class=\"keylink\" target=\"_blank\">出家</a>修梵行</p><p>无令圣王子舍世游山林</p><p>时近处园中有苦行仙人</p><p>名曰阿私陀善解于相法</p><p>来诣王宫门王谓梵天应</p><p>苦行乐正法此二相俱现</p><p>梵行相具足时王大欢喜</p><p>即请入宫内恭敬设供养</p><p>将入内宫中唯乐见王子</p><p>虽有婇女众如在空闲林</p><p>安处正法座加敬尊奉事</p><p>如安低牒王奉事波尸吒</p><p>时王白仙人我今得大利</p><p>劳屈大仙人辱来摄受我</p><p>诸有所应为唯愿时教敕</p><p>如是劝请已仙人大欢喜</p><p>善哉常胜王众德悉皆备</p><p>爱乐来求者惠施崇正法</p><p>仁智殊胜族谦恭善随顺</p><p>宿殖众妙因胜果现于今</p><p>汝当听我说今者来因缘</p><p>我从日道来闻空中天说</p><p>言王生太子当成正觉道</p><p>并见先瑞相今故来到此</p><p>欲观释迦王建立正法幢</p><p>王闻仙人说决定离疑网</p><p>命持太子出以示于仙人</p><p>仙人观太子足下千辐轮</p><p>手足网缦指眉间白毫跱</p><p>马藏隐密相容色炎光明</p><p>见生未曾想流泪长叹息</p><p>王见仙人泣念子心战栗</p><p>气结盈心胸惊悸不自安</p><p>不觉从坐起稽首仙人足</p><p>而白仙人言此子生奇特</p><p>容貌极端严<a href=\"/remen/tianren.html\" class=\"keylink\" target=\"_blank\">天人</a>殆不异</p><p>汝言人中上何故生忧悲</p><p>将非短寿子生我忧悲乎</p><p>久渴得<a href=\"/remen/ganlu.html\" class=\"keylink\" target=\"_blank\">甘露</a>而反复失耶</p><p>将非失财宝丧家亡国乎</p><p>若有胜子存国嗣有所寄</p><p>我死时心悦安乐生他世</p><p>犹如人两目一眠而一觉</p><p>莫如秋霜花虽敷而无实</p><p>人于亲族中爱深无过子</p><p>宜时为记说令我得苏息</p><p>仙人知父王心怀大忧惧</p><p>即告言大王王今勿恐怖</p><p>前已语大王慎勿自生疑</p><p>今相犹如前不应怀异想</p><p>自惟我年暮悲慨泣叹耳</p><p>今我<a href=\"/remen/linzhong.html\" class=\"keylink\" target=\"_blank\">临终</a>时此子应世生</p><p>为尽生故生斯人难得遇</p><p>当舍圣王位不着五欲境</p><p>精勤修苦行开觉得真实</p><p>常为诸群生灭除痴冥障</p><p>于世永炽燃智慧日光明</p><p>众生没苦海众病为聚沫</p><p>衰老为巨浪死为海洪涛</p><p>乘轻智慧舟渡此众流难</p><p>智慧溯流水净戒为傍岸</p><p><a href=\"/remen/sanmei.html\" class=\"keylink\" target=\"_blank\">三昧</a>清凉池正受众奇鸟</p><p>如此甚深广正法之大河</p><p>渴爱诸群生饮之以苏息</p><p>染着五欲境众苦所驱迫</p><p>迷<a href=\"/remen/shengsi.html\" class=\"keylink\" target=\"_blank\">生死</a>旷野莫知所归趣</p><p>菩萨出世间为通解脱道</p><p>世间贪欲火境界薪炽然</p><p>兴发大悲云法雨雨令灭</p><p>痴闇门重扇贪欲为关钥</p><p>闭塞诸群生出要解脱门</p><p>金刚智慧镊拔恩爱逆钻</p><p>愚痴网自缠穷苦无所依</p><p>法王出世间能解众生缚</p><p>王莫以此子自生忧悲患</p><p>当忧彼众生着欲违正法</p><p>我今老死坏远离圣功德</p><p>虽得诸<a href=\"/remen/chanding.html\" class=\"keylink\" target=\"_blank\">禅定</a>而不获其利</p><p>于此菩萨所竟不闻正法</p><p>身坏命终后必生三难天</p><p>王及诸眷属闻彼仙人说</p><p>知其自忧叹恐怖悉以除</p><p>生此奇特子我心得大安</p><p>出家舍世荣修习仙人道</p><p>遂不绍国位复令我不悦</p><p>尔时彼仙人向王真实说</p><p>必如王所虑当成正觉道</p><p>于王眷属中安慰众心已</p><p>自以己神力腾虚而远逝</p><p>尔时白净王见子奇特相</p><p>又闻阿私陀决定真实说</p><p>于子心敬重珍护兼常念</p><p>大赦于天下牢狱悉解脱</p><p>世人生子法随宜取舍事</p><p>依诸经方论一切悉皆为</p><p>生子满十日安隐心已泰</p><p>普祠诸天神广施于有道</p><p><a href=\"/remen/shamen.html\" class=\"keylink\" target=\"_blank\">沙门</a>婆罗门咒愿祈吉福</p><p>嚫施诸群臣及国中贫乏</p><p>村城婇女众牛马象财钱</p><p>各随彼所须一切皆给与</p><p>卜择选良时迁子还本宫</p><p>二饭白净牙七宝<a href=\"/remen/zhuangyan.html\" class=\"keylink\" target=\"_blank\">庄严</a>舆</p><p>杂色珠绞络明焰极光泽</p><p>夫人抱太子周匝礼天神</p><p>然后升宝舆婇女众随侍</p><p>王与诸臣民一切俱导从</p><p>犹如天帝释诸天众围绕</p><p>如摩醯首罗忽生六面子</p><p>设种种众具供给及请福</p><p>今王生太子设众具亦然</p><p>毗沙门天王生那罗鸠婆</p><p>一切诸天众皆悉大欢喜</p><p>王今生太子迦毗罗卫国</p><p>一切诸人民欢喜亦如是</p><p>处宫品第二</p><p>时白净王家以生圣子故</p><p>亲族名子弟群臣悉忠良</p><p>象马宝车舆国财七宝器</p><p>日日转增胜随应而集生</p><p>无量诸伏藏自然从地出</p><p>清净雪山中凶狂群白象</p><p>不呼自然至不御自调伏</p><p>种种杂色马形体极端严</p><p>朱髦纤长尾超腾骏若飞</p><p>又野之所生应时自然至</p><p>纯色调善牛肥壮形端正</p><p>平步淳香乳应时悉云集</p><p>怨憎者心平中平益淳厚</p><p>素笃增亲密乱逆悉消除</p><p>微风随时雨雷霆不震裂</p><p>种殖不待时收实倍丰积</p><p>五谷鲜香美轻软易消化</p><p>诸有怀孕者身安体和适</p><p>除受四圣种诸余世间人</p><p>资生各自如无有他求想</p><p>无慢无悭嫉亦无恚害心</p><p>一切诸士女玄同劫诸人</p><p>天庙诸寺舍园林井泉池</p><p>一切如天物应时自然生</p><p>合境无饥饿刀兵疾疫息</p><p>国中诸人民亲族相爱敬</p><p>法爱相娱乐不生染污欲</p><p>以义求财物无有贪利心</p><p>为法行惠施无求反报想</p><p>修习四梵行灭除恚害心</p><p>过去摩[少/兔]王生日光太子</p><p>举国蒙吉祥众恶一时息</p><p>今王生太子其德亦复尔</p><p>以备众德义名悉达罗他</p><p>时摩耶夫人见其所生子</p><p>端正如天童众美悉备足</p><p>过喜不自胜命终生天上</p><p>大爱瞿昙弥见太子天童</p><p>德貌世奇挺既生母命终</p><p>爱育如其子子敬亦如母</p><p>犹日月火光从微照渐广</p><p>太子长日新德貌亦复尔</p><p>无价栴檀香阎浮檀名宝</p><p>护身神仙药璎珞庄严身</p><p>附庸诸邻国闻王生太子</p><p>奉献诸珍异牛羊鹿马车</p><p>宝器庄严具助悦太子心</p><p>虽有诸严饰婴童玩好物</p><p>太子性安重形少而心宿</p><p>心栖高胜境不染于荣华</p><p>修学诸术艺一闻超师匠</p><p>父王见聪达深虑踰世表</p><p>广访名豪族风教礼义门</p><p>容姿端正女名耶轮陀罗</p><p>应嫂太子妃诱导留其心</p><p>太子志高远德盛貌清明</p><p>犹梵天长子舍那鸠摩罗</p><p>贤妃美容貌窈窕淑妙姿</p><p>瑰艳若天后同处日夜欢</p><p>为立清净宫宏丽极庄严</p><p>高峙在虚空迢遰若秋云</p><p>温凉四时适随时择善居</p><p>妓女众围绕奏合天乐音</p><p>勿邻秽声色</p><p>令生厌世想如天犍挞婆</p><p>自然宝宫殿乐女奏天音</p><p>声色耀心目菩萨处高宫</p><p>音乐亦如是父王为太子</p><p>静居修纯德仁慈正法化</p><p>亲贤远恶友心不染恩爱</p><p>于欲起毒想摄情捡诸根</p><p>灭除轻躁意和颜善听讼</p><p>慈教厌众心宣化诸外道</p><p>断诸谋逆术教学济世方</p><p>万民得安乐如令我子安</p><p>万民亦如是事火奉诸神</p><p>叉手饮月光恒水沐浴身</p><p>法水澡其心祈福非存己</p><p>唯子及万民爱言非无义</p><p>义言非不爱爱言非不实</p><p>实言非不爱以有惭愧故</p><p>不能如实说于爱不爱事</p><p>不依贪恚想志存于寂默</p><p>平正止诤讼不以祠天会</p><p>胜于断事福见彼多求众</p><p>丰施过其望心无战争想</p><p>以德降怨敌调一而护七</p><p>离七防制五得三觉了三</p><p>知二舍于二求情得其罪</p><p>应死垂仁恕不加粗恶言</p><p>软语而教敕务施以财物</p><p>指授资生路受学神仙道</p><p>灭除怨恚心名德普流闻</p><p>世间永消亡主匠修明德</p><p>率土皆承习如人心安静</p><p>四体诸根从</p><p>时白净太子贤妃耶输陀</p><p>年并渐长大孕生罗睺罗</p><p>白净王自念太子已生子</p><p>历世相继嗣正化无终极</p><p>太子既生子爱子与我同</p><p>不复虑出家但当力修善</p><p>我今心大安无异生天乐</p><p>犹若劫初时仙王所住道</p><p>爱行清净业祠祀不害生</p><p>炽然修胜业王胜梵行胜</p><p>宗族财宝胜勇健伎艺胜</p><p>明显照世间如日千光耀</p><p>所以为王者将为显其子</p><p>显子为宗族荣族以名闻</p><p>名高得生天生天为乐已</p><p>已乐智慧增悟道弘正法</p><p>先胜名闻所受行众妙道</p><p>唯愿令太子爱子不舍家</p><p>一切诸国王生子年尚小</p><p>不令王国土虑其心放逸</p><p>纵情着世乐不能绍王种</p><p>今王生太子随心恣五欲</p><p>唯愿乐世荣不欲令学道</p><p>过去菩萨王其道虽深固</p><p>要习世荣乐生子继宗嗣</p><p>然后入山林<a href=\"/remen/xiuxing.html\" class=\"keylink\" target=\"_blank\">修行</a>寂默道</p><p>厌患品第三</p><p>外有诸园林流泉清凉池</p><p>众杂华果树行列垂玄荫</p><p>异类诸奇鸟奋飞戏其中</p><p>水陆四种花炎色流妙香</p><p>伎女因奏乐弦歌告太子</p><p>太子闻音乐叹美彼园林</p><p>内怀甚踊悦思乐出游观</p><p>犹如系狂象常慕闲旷野</p><p>父王闻太子乐出彼园游</p><p>即敕诸群臣严饰备羽仪</p><p>平治正王路并除诸丑秽</p><p>老病形残类羸劣贫穷苦</p><p>无令少乐子见起厌恶心</p><p>庄严悉备已启请求拜辞</p><p>王见太子至摩头瞻颜色</p><p>悲喜情交结口许而心留</p><p>众宝轩饰车结驷骏平流</p><p>贤良善术艺年少美姿容</p><p>妙净鲜花服同车为执御</p><p>街巷散众华宝缦蔽路傍</p><p>垣树列道侧宝器以庄严</p><p>缯盖诸幢幡缤纷随风扬</p><p>观者挟长路侧身目连光</p><p>瞪瞩而不瞬如并青莲花</p><p>臣民悉扈从如星随宿王</p><p>异口同声叹称庆世希有</p><p>贵贱及贫富长幼及中年</p><p>悉皆恭敬礼唯愿令吉祥</p><p>郭邑及田里闻太子当出</p><p>尊卑不待辞寤寐不相告</p><p>六畜不遑收钱财不及敛</p><p>门户不容闭奔驰走路傍</p><p>楼阁堤塘树窗牖衢巷间</p><p>侧身竞容目瞪瞩观无厌</p><p>高观谓投地步者谓乘虚</p><p>意专不<a href=\"/remen/zijue.html\" class=\"keylink\" target=\"_blank\">自觉</a>形神若双飞</p><p>虔虔恭形观不生放逸心</p><p>圆体佣支节色若莲花敷</p><p>今出处园林愿成圣法仙</p><p>太子见修涂庄严从人众</p><p>服乘鲜光泽欣然心欢悦</p><p>国人瞻太子严仪胜羽从</p><p>亦如诸天众见天太子生</p><p>时净居天王忽然在道侧</p><p>变形衰老相劝生厌离心</p><p>太子见老人惊怪问御者</p><p>此是何等人头白而背偻</p><p>目冥身战摇任杖而羸步</p><p>为是身卒变为受性自尔</p><p>御者心踌躇不敢以实答</p><p>净居加神力令其表<a href=\"/remen/zhenyan.html\" class=\"keylink\" target=\"_blank\">真言</a></p><p>色变气虚微多忧少欢乐</p><p>喜忘诸根羸是名衰老相</p><p>此本为婴儿长养于母乳</p><p>及童子嬉游端正恣五欲</p><p>年逝形枯朽今为老所坏</p><p>太子长叹息而问御者言</p><p>但彼独衰老吾等亦当然</p><p>御者又答言尊亦有此分</p><p>时移形自变必至无所疑</p><p>少壮无不老举世知而求</p><p>菩萨久修习清净智慧业</p><p>广殖诸德本愿果华于今</p><p>闻说衰老苦战栗身毛竖</p><p>雷霆霹雳声群兽怖奔走</p><p>菩萨亦如是震怖长嘘息</p><p>系心于老苦颔头而瞪瞩</p><p>念此衰老苦世人何爱乐</p><p>老相之所坏触类无所择</p><p>虽有壮色力无一不迁变</p><p>目前见证相如何不厌离</p><p>菩萨谓御者宜速回车还</p><p>念念衰老至园林何足欢</p><p>受命即风驰飞轮旋本宫</p><p>心存朽暮境如归空塳间</p><p>触事不留情所居无暂安</p><p>王闻子不悦劝令重出游</p><p>即敕诸群臣庄严复胜前</p><p>天复化病人守命在路傍</p><p>身瘦而腹大呼吸长喘息</p><p>手脚挛枯燥悲泣而呻吟</p><p>太子问御者此复何等人</p><p>对曰是病者四大俱错乱</p><p>羸劣无所堪转侧恃仰人</p><p>太子闻所说即生哀愍心</p><p>问唯此人病余亦当复尔</p><p>对曰此世间一切俱亦然</p><p>有身必有患愚痴乐朝欢</p><p>太子闻其说即生大恐怖</p><p>身心悉战动譬如扬波月</p><p>处斯大苦器云何能自安</p><p>呜呼世间人愚惑痴闇障</p><p>病贼至无期而生喜乐心</p><p>于是回车还愁忧念病苦</p><p>如人被打害卷身待杖至</p><p>静息于闲宫专求反世乐</p><p>王复闻子还敕问何因缘</p><p>对曰见病人王怖犹失身</p><p>深责治路者心结口不言</p><p>复增伎女众音乐倍胜前</p><p>以此悦视听乐俗不厌家</p><p>昼夜进声色其心未始欢</p><p>王自出游历更求胜妙园</p><p>简择诸婇女美艳极恣颜</p><p>谄黠能奉事容媚能惑人</p><p>增修王御道防制诸不净</p><p>并敕善御者瞻察择路行</p><p>时彼净居天复化为死人</p><p>四人共持舆现于菩萨前</p><p>余人悉不觉菩萨御者见</p><p>问此何等舆幡花杂庄严</p><p>从者悉忧戚散发号哭随</p><p>天神教御者对曰为死人</p><p>诸根坏命断心散念识离</p><p>神逝形干燥挺直如枯木</p><p>亲戚诸朋友恩爱素缠绵</p><p>今悉不喜见远弃空塳间</p><p>太子闻死声悲痛心交结</p><p>问唯此人死天下亦俱然</p><p>对曰普皆尔夫始必有终</p><p>长幼及中年有身莫不坏</p><p>太子心惊怛身垂车轼前</p><p>息殆绝而叹世人一何误</p><p>公见身磨灭犹尚放逸生</p><p>心非枯木石曾不虑<a href=\"/remen/wuchang.html\" class=\"keylink\" target=\"_blank\">无常</a></p><p>即敕回车还非复游戏时</p><p>命绝死无期如何纵心游</p><p>御者奉王敕畏怖不敢旋</p><p>正御疾驱驰径往至彼园</p><p>林流满清净嘉木悉敷荣</p><p>灵禽杂奇兽飞走欣和鸣</p><p>光耀悦耳目犹天难陀园</p><p>离欲品第四</p><p>太子入园林众女来奉迎</p><p>并生希遇想竞媚进幽诚</p><p>各尽伎姿态供侍随所宜</p><p>或有执手足或遍摩其身</p><p>或复对言笑或现忧戚容</p><p>规以悦太子令生爱乐心</p><p>众女见太子光颜状天身</p><p>不假诸饰好素体踰庄严</p><p>一切皆瞻仰谓月天子来</p><p>种种设方便不动菩萨心</p><p>更互相顾视抱愧寂无言</p><p>有婆罗门子名曰优陀夷</p><p>谓诸婇女言汝等悉端正</p><p>聪明多技术色力亦不常</p><p>兼解诸世间隐秘随欲方</p><p>容色世希有状如王女形</p><p>天见舍妃后神仙为之倾</p><p>如何人王子不能感其情</p><p>今此王太子持心虽坚固</p><p>清净德纯备不胜女人力</p><p>古昔孙陀利能坏大仙人</p><p>令习于爱欲以足蹈其顶</p><p>长苦行瞿昙亦为天后坏</p><p>胜渠仙人子习欲随沿流</p><p>毗尸婆梵仙<a href=\"/remen/xiudao.html\" class=\"keylink\" target=\"_blank\">修道</a>十千岁</p><p>深着于天后一日顿破坏</p><p>如彼诸美女力胜诸梵行</p><p>况汝等技术不能感王子</p><p>当更勤方便勿令绝王嗣</p><p>女人性虽贱尊荣随胜天</p><p>何不尽其术令彼生染心</p><p>尔时婇女众庆闻优陀说</p><p>增其踊悦心如鞭策良马</p><p>往到太子前各进种种术</p><p>歌舞或言笑扬眉露白齿</p><p>美目相眄睐轻衣现素身</p><p>妖摇而徐步诈亲渐习近</p><p>情欲实其心兼奉大王旨</p><p>慢形媟隐陋忘其惭愧情</p><p>太子心坚固傲然不改容</p><p>犹如大龙象群象众园绕</p><p>不能乱其心处众若闲居</p><p>犹如天帝释诸天女围绕</p><p>太子在园林围绕亦如是</p><p>或为整衣服或为洗手足</p><p>或以香涂身或以华严饰</p><p>或为贯璎珞或有扶抱身</p><p>或为安枕席或倾身密语</p><p>或世俗调戏或说众欲事</p><p>或作诸欲形规以动其心</p><p>菩萨心清净坚固难可转</p><p>闻诸婇女说不忧亦不喜</p><p>倍生厌思惟叹此为奇怪</p><p>始知诸女人欲心盛如是</p><p>不知少壮色俄顷老死坏</p><p>哀哉此大惑愚痴覆其心</p><p>当思老病死昼夜勤勖励</p><p>锋刃临其颈如何犹嬉笑</p><p>见他老病死不知自观察</p><p>是则泥木人当有何心虑</p><p>如空野双树华叶俱茂盛</p><p>一已被斩伐第二不知怖</p><p>此等诸人辈<a href=\"/remen/wuxin.html\" class=\"keylink\" target=\"_blank\">无心</a>亦如是</p><p>尔时优陀夷来至太子所</p><p>见宴默禅思心无五欲想</p><p>即白太子言大王先见敕</p><p>为子作良友今当奉诚言</p><p>朋友有三种能除不<a href=\"/remen/154932.html\" class=\"keylink\" target=\"_blank\">饶益</a></p><p>成人饶益事遭难不遗弃</p><p>我既名善友弃舍丈夫义</p><p>言不尽所怀何名为三益</p><p>今故说真言以表我丹诚</p><p>年在于盛时容色得充备</p><p>不重于女人斯非胜人体</p><p>正使无实心宜应方便纳</p><p>当生软下心随顺取其意</p><p>爱欲增憍慢无过于女人</p><p>且今心虽背法应方便随</p><p>顺女心为乐顺为庄严具</p><p>若人离于顺如树无花果</p><p>何故应随顺摄受其事故</p><p>已得难得境勿起轻易想</p><p>欲为最第一天犹不能忘</p><p>帝释尚私通瞿昙仙人妻</p><p>阿伽陀仙人长夜修苦行</p><p>为以求天后而遂愿不果</p><p>婆罗堕仙人及与月天子</p><p>婆罗舍仙人与迦宾阇罗</p><p>如是比众多悉为女人坏</p><p>况今自境界而不能娱乐</p><p>宿世殖德本得此妙众具</p><p>世间皆乐着而心反不珍</p><p>尔时王太子闻友优陀夷</p><p>甜辞利口辩善说世间相</p><p>答言优陀夷感汝诚心说</p><p>我今当语汝且复留心听</p><p>不薄妙境界亦知世人乐</p><p>但见无常相故生患累心</p><p>若此法常存无老病死苦</p><p>我亦应受乐终无厌离心</p><p>若令诸女色至竟无衰变</p><p>爱欲虽为过犹可留人情</p><p>人有老病死彼应自不乐</p><p>何况于他人而生染着心</p><p>非常五欲境自身俱亦然</p><p>而生爱乐心此则同禽兽</p><p>汝所引诸仙习着五欲者</p><p>彼即可厌患习欲故磨灭</p><p>又称彼胜士乐着五欲境</p><p>亦复同磨灭当知彼非胜</p><p>若言假方便随顺习近者</p><p>习则真染着何名为方便</p><p>虚诳伪随顺是事我不为</p><p>真实随顺者是则为非法</p><p>此心难裁抑随事即生着</p><p>着则不见过如何方便随</p><p>处顺而心乖此理我不见</p><p>如是老病死大苦之积聚</p><p>令我坠其中此非知识说</p><p>呜呼优陀夷真为大肝胆</p><p>生老病死患此苦甚可畏</p><p>眼见悉朽坏而犹乐追逐</p><p>今我至儜劣其心亦狭小</p><p>思惟老病死卒至不预期</p><p>昼夜忘睡眠何由习五欲</p><p>老病死炽然决定至无疑</p><p>犹不知忧戚真为木石心</p><p>太子为优陀种种巧方便</p><p>说欲为深患不觉至日暮</p><p>时诸婇女众伎乐庄严具</p><p>一切悉无用惭愧还入城</p><p>太子见园林庄严悉休废</p><p>伎女尽还归其处尽虚寂</p><p>倍增非常想俯仰还本宫</p><p>父王闻太子心绝于五欲</p><p>极生大忧苦如利刺贯心</p><p>即召诸群臣问欲设何方</p><p>咸言非五欲所能留其心</p><p>出城品第五</p><p>王复增种种胜妙五欲具</p><p>昼夜以娱乐冀悦太子心</p><p>太子深厌离了无爱乐情</p><p>但思生死苦如被箭师子</p><p>王使诸大臣贵族名子弟</p><p>年少胜姿颜聪慧执礼仪</p><p>昼夜同游止以取太子心</p><p>如是未几时启王复出游</p><p>服乘骏足马众宝具庄严</p><p>与诸贵族子围绕俱出城</p><p>譬如四种华日照悉开敷</p><p>太子耀神景羽从悉蒙光</p><p>出城游园林修路广且平</p><p>树木花果茂心乐遂忘归</p><p>路傍见耕人垦壤杀诸虫</p><p>其心生悲恻痛踰刺贯心</p><p>又见彼农夫勤苦形枯悴</p><p>蓬发而流汗尘土坌其身</p><p>耕牛亦疲困吐舌而急喘</p><p>太子性慈悲极生怜愍心</p><p>慨然兴长叹降身委地坐</p><p>观察此众苦思惟生灭法</p><p>呜呼诸世间愚痴莫能觉</p><p>安慰诸人众各令随处坐</p><p>自荫阎浮树端坐正思惟</p><p>观察诸生死起灭无常变</p><p>心定安不动五欲廓云消</p><p>有觉亦有观入初无漏禅</p><p>离欲生喜乐正受三摩提</p><p>世间甚辛苦老病死所坏</p><p>终身受大苦而不自觉知</p><p>厌他老病死此则为大患</p><p>我今求胜法不应同世间</p><p>自婴老病死而反恶他人</p><p>如是真实观少壮色力寿</p><p>新新不暂停终归磨灭法</p><p>不喜亦不忧不疑亦不乱</p><p>不眠不着欲不坏不嫌彼</p><p>寂静离诸盖慧光转增明</p><p>尔时净居天化为<a href=\"/remen/biqiu.html\" class=\"keylink\" target=\"_blank\">比丘</a>形</p><p>来诣太子所太子敬起迎</p><p>问言汝何人答言是沙门</p><p>畏厌老病死出家求解脱</p><p>众生老病死变坏无暂停</p><p>故我求常乐无灭亦无生</p><p>怨亲平等心不务于财色</p><p>所安唯山林空寂无所营</p><p>尘想既已</p></div>"
},{
    "title": "第二卷 佛所行赞经",
    "author": "马鸣菩萨 造",
    "html": "<div class=\"B1_text\"><p>第二卷 佛所行赞经</p><p>车匿还品第六</p><p>须臾夜已过<a href=\"/remen/zhongsheng.html\" class=\"keylink\" target=\"_blank\">众生</a>眼光出</p><p>顾见林树间跋伽仙人处</p><p>林流极清旷禽兽亲附人</p><p>太子见心喜形劳自然息</p><p>此则为祥瑞必获未曾利</p><p>又见彼仙人是所应<a href=\"/remen/gongyang.html\" class=\"keylink\" target=\"_blank\">供养</a></p><p>并自护其仪灭除高慢迹</p><p>下马手摩头汝今已度我</p><p>慈目视车匿犹清凉水洗</p><p>骏足驰若飞汝常系马后</p><p>感汝深敬勤精勤无懈惓</p><p>余事不足计唯取汝真心</p><p>心敬形堪勤此二今始见</p><p>人有心至诚身力无所堪</p><p>力堪心不至汝今二俱备</p><p>捐弃世荣利进步随我来</p><p>何人不向利无利亲戚离</p><p>汝今空随我不求现世报</p><p>夫<a href=\"/remen/rensheng.html\" class=\"keylink\" target=\"_blank\">人生</a>育子为以绍宗嗣</p><p>所以奉敬王为以报恩养</p><p>一切皆求利汝独背利游</p><p>至言不烦多今当略告汝</p><p>汝事我已毕今且乘马还</p><p>自我长夜来所求处今得</p><p>即脱宝璎珞以授于车匿</p><p>具持是赐汝以慰汝忧悲</p><p>宝冠顶摩尼光明照其身</p><p>即脱置掌中如日曜须弥</p><p>车匿持此珠还归父王所</p><p>持珠礼王足以表我虔心</p><p>为我启请王愿舍爱恋情</p><p>为脱生老死故入苦行林</p><p>亦不求生天非无仰恋心</p><p>亦不怀结恨唯欲舍忧悲</p><p>长夜集恩爱要当有别离</p><p>以有当离故故求<a href=\"/remen/jietuo.html\" class=\"keylink\" target=\"_blank\">解脱</a>因</p><p>若得解脱者永无离亲期</p><p>为断忧<a href=\"/remen/chujia.html\" class=\"keylink\" target=\"_blank\">出家</a>勿为子生忧</p><p>五欲为忧根应忧着欲者</p><p>乃祖诸胜王坚固志不移</p><p>今我袭余财唯法舍非宜</p><p>夫人命终时财产悉遗子</p><p>子多贪俗利而我乐法财</p><p>若言年少壮非是游学时</p><p>当知求<a href=\"/remen/zhengfa.html\" class=\"keylink\" target=\"_blank\">正法</a>无时非为时</p><p><a href=\"/remen/wuchang.html\" class=\"keylink\" target=\"_blank\">无常</a>无定期死怨常随伺</p><p>是故我今日决定求法时</p><p>如上诸所启汝悉为我宣</p><p>唯愿今父王不复我顾恋</p><p>若以形毁我令王割爱者</p><p>汝慎勿惜言使王念不绝</p><p>车匿奉教敕悲塞情惛迷</p><p>合掌而胡跪还答太子言</p><p>如敕具宣言恐更增忧悲</p><p>忧悲增转深如象溺深泥</p><p>决定恩爱乖有心孰不哀</p><p>金石尚摧碎何况溺哀情</p><p>太子长深宫少乐身细软</p><p>投身刺棘林苦行安可堪</p><p>初命我索马下情甚不安</p><p>天神见驱逼命我速<a href=\"/remen/zhuangyan.html\" class=\"keylink\" target=\"_blank\">庄严</a></p><p>何意令太子决定舍深宫</p><p>迦毗罗卫国合境生悲痛</p><p>父王年已老念子爱亦深</p><p>决定舍出家此则非所应</p><p>邪见无父母此则无复论</p><p>瞿昙弥长养乳哺形枯干</p><p>慈爱难可忘莫作背恩人</p><p>婴儿<a href=\"/remen/gongde.html\" class=\"keylink\" target=\"_blank\">功德</a>母胜族能奉事</p><p>得胜而复弃此则非胜人</p><p>耶输陀胜子嗣国掌正法</p><p>厥年尚幼少是亦不应舍</p><p>已违舍父王及宗亲眷属</p><p>勿复遗弃我要不离尊足</p><p>我心怀汤火不堪独还国</p><p>今于空野中弃捐太子归</p><p>则同须曼提弃舍于罗摩</p><p>今若独还宫白王当何言</p><p>合宫同见责复以何辞答</p><p>太子向告我随方便形毁</p><p>牟尼功德所云何而虚说</p><p>我深惭愧故舌亦不能言</p><p>设使有所说天下谁复信</p><p>若言月光热<a href=\"/remen/shijian.html\" class=\"keylink\" target=\"_blank\">世间</a>有信者</p><p>脱有信太子所行非法行</p><p>太子心柔软常慈悲一切</p><p>深爱而弃舍此则违宿心</p><p>愿可思还宫以慰我愚诚</p><p>太子闻车匿悲切苦谏言</p><p>心安转坚固而复告之曰</p><p>汝今为我故而生别离苦</p><p>当舍此悲念且自慰其心</p><p>众生各异趣乖离理自常</p><p>纵令我今日不舍诸亲族</p><p>死至形神乖当复云何留</p><p>慈母怀妊我深爱常抱苦</p><p>生已即命终竟不蒙子养</p><p>存亡各异路今为何处求</p><p>旷野茂高树众鸟群聚栖</p><p>暮集晨必散世间离亦然</p><p>浮云兴高山四集盈<a href=\"/remen/xukong.html\" class=\"keylink\" target=\"_blank\">虚空</a></p><p>俄而复消散人理亦复然</p><p>世间本自乖暂会恩爱缠</p><p>如梦中聚散不应计我亲</p><p>譬如春生树渐长柯叶茂</p><p>秋霜遂零落同体尚分离</p><p>况人暂合会亲戚岂常俱</p><p>汝且息忧苦顺我教而归</p><p>归意犹存我且归后更还</p><p>迦毗罗卫人闻我心决定</p><p>顾遗念我者汝当宣我言</p><p>越度<a href=\"/remen/shengsi.html\" class=\"keylink\" target=\"_blank\">生死</a>海然后当来还</p><p>情愿若不果身灭山林间</p><p>白马闻太子发斯真实言</p><p>屈膝而舐足长息泪流连</p><p>轮掌网鞔手顺摩白马顶</p><p>汝莫生忧悲我今忏谢汝</p><p>良马之勤劳其功今已毕</p><p>恶道苦长息妙果现于今</p><p>众宝庄严剑车匿常执随</p><p>太子拔利剑如龙曜光明</p><p>宝冠笼玄发合剃置空中</p><p>上升凝虚境飘若鸾鸟翔</p><p>忉利诸天下执发还天宫</p><p>常欲奉事足况今得顶发</p><p>尽心加供养至于正法尽</p><p>太子时自念庄严具悉除</p><p>唯有素缯衣犹非出家仪</p><p>时净居天子知太子心念</p><p>化为猎师像持弓佩利箭</p><p>身被<a href=\"/remen/jiasha.html\" class=\"keylink\" target=\"_blank\">袈裟</a>衣径至太子前</p><p>太子念此衣染色清净服</p><p>仙人上标饰猎者非所应</p><p>即呼猎师前软语而告曰</p><p>汝于此衣服贪爱似不深</p><p>以我身上服与汝相贸易</p><p>猎师白太子非不惜此衣</p><p>用谋诸群鹿诱之令见趣</p><p>苟是汝所须今当与交易</p><p>猎者既贸衣还自复天身</p><p>太子及车匿见生奇特想</p><p>此必无事衣定非世人服</p><p>内心大<a href=\"/remen/huanxi.html\" class=\"keylink\" target=\"_blank\">欢喜</a>于衣倍增敬</p><p>即与车匿别被着袈裟衣</p><p>犹若青绛云围绕日月轮</p><p>安详而谛步入于仙人窟</p><p>车匿自随瞩渐隐不复见</p><p>太子舍父王眷属及我身</p><p>爱着袈裟衣入于苦行林</p><p>举首仰呼天迷闷而躃地</p><p>起抱白马颈望绝随路归</p><p>徘徊屡反顾形往心反驰</p><p>或沉思失魂或俯仰垂身</p><p>或倒而复起悲泣随路还</p><p>入苦行林品第七</p><p>太子遣车匿将入仙人处</p><p>端严身光曜普照苦行林</p><p>具足一切义随义而之彼</p><p>譬如师子王入于群兽中</p><p>俗容悉已舍唯见道真形</p><p>彼诸学仙士忽睹未曾见</p><p>懔然心惊喜合掌端目瞩</p><p>男女随执事即视不改仪</p><p>如天观帝释瞪视目不瞬</p><p>诸仙不移足瞪视亦复然</p><p>任重手执作瞻敬不释事</p><p>如牛在辕轭形来而心依</p><p>俱学神仙者咸说未曾见</p><p>孔雀等众鸟乱声而翔鸣</p><p>持鹿戒梵志随鹿游山林</p><p>粗性鹿睒[目*昜]见太子端视</p><p>随鹿诸梵志端视亦复然</p><p>甘蔗灯重明犹如初日光</p><p>能感群乳牛增出甜香乳</p><p>彼诸梵志等惊喜传相告</p><p>为八婆薮天为二阿湿波</p><p>为第六魔王为梵迦夷天</p><p>为日月天子而来下此耶</p><p>要是所应敬奔竞来供养</p><p>太子亦谦下敬辞以问讯</p><p>菩萨遍观察林中诸梵志</p><p>种种修福业悉求生天乐</p><p>问长宿梵志所行真实道</p><p>今我初至此未知行何法</p><p>随事而请问愿为我解说</p><p>尔时彼二生具以诸苦行</p><p>及与苦行果次第随事答</p><p>非聚落所出清净水生物</p><p>或食根茎叶或复食华果</p><p>种种各异道服食亦不同</p><p>或习于鸟生两足钳取食</p><p>有随鹿食草吸风蟒陀仙</p><p>木石舂不食两齿啮为痕</p><p>或乞食施人取残而自食</p><p>或常水沐头或复奉事火</p><p>水居习鱼仙如是等种种</p><p>梵志修苦行寿终得生天</p><p>以因苦行故当得安乐果</p><p>两足尊贤士闻此诸苦行</p><p>不见真实义内心不欣悦</p><p>思惟哀念彼心口自相告</p><p>哀哉大苦行唯求人天报</p><p>轮<a href=\"/remen/huixiang.html\" class=\"keylink\" target=\"_blank\">回向</a>生死苦多而果少</p><p>违亲舍胜境决定求天乐</p><p>虽免于小苦终为大苦缚</p><p>自枯槁其形<a href=\"/remen/xiuxing.html\" class=\"keylink\" target=\"_blank\">修行</a>诸苦行</p><p>而求于受生增长五欲因</p><p>不观生死故以苦而求苦</p><p>一切众生类心常畏于死</p><p>精勤求受生生已会当死</p><p>虽复畏于苦而长没<a href=\"/remen/kuhai.html\" class=\"keylink\" target=\"_blank\">苦海</a></p><p>此生极疲劳将生复不息</p><p>任苦求现乐求生天亦劳</p><p>求乐心下劣俱堕于非义</p><p>方于极鄙劣精勤则为胜</p><p>未若修<a href=\"/remen/zhihui.html\" class=\"keylink\" target=\"_blank\">智慧</a>两舍永无为</p><p>苦身是法者安乐为非法</p><p>行法而后乐因法果非法</p><p>身所行起灭皆由心意力</p><p>若离心意者此身如枯木</p><p>是故当调心心调形自正</p><p>食净为福者禽兽贫穷子</p><p>常食于果叶斯等应有福</p><p>若言<a href=\"/remen/shanxin.html\" class=\"keylink\" target=\"_blank\">善心</a>起苦行为福因</p><p>彼诸安乐行何不善心起</p><p>乐非善心起善亦非苦因</p><p>若彼诸外道以水为净者</p><p>乐水居众生恶业能常净</p><p>彼本功德仙所可住止处</p><p>功德仙住故普世之所重</p><p>应尊彼功德不应重其处</p><p>如是广<a href=\"/remen/shuofa.html\" class=\"keylink\" target=\"_blank\">说法</a>遂至日云暮</p><p>见有事火者或钻或吹然</p><p>或有酥油洒或举声咒愿</p><p>如是竟日夜观察彼所行</p><p>不见真实义则便欲舍去</p><p>时彼诸梵志悉来请留住</p><p>眷仰菩萨德无不勤劝请</p><p>汝从非法处来至正法林</p><p>而复欲弃舍是故劝请留</p><p>诸长宿梵志蓬发服草衣</p><p>追随菩萨后愿请小留神</p><p>菩萨见诸老随逐身疲劳</p><p>止住一树下安慰遣令还</p><p>梵志诸长幼围绕合掌请</p><p>汝忽来至此园林妙充满</p><p>而今弃舍去遂成丘旷野</p><p>如人爱<a href=\"/remen/shouming.html\" class=\"keylink\" target=\"_blank\">寿命</a>不欲舍其身</p><p>我等亦如是唯愿小留住</p><p>此处诸梵志王仙及天仙</p><p>皆依于此处又邻雪山侧</p><p>增长人苦行其处莫过此</p><p>众多诸学士由此路生天</p><p>求福学仙者皆从此已北</p><p>摄受于正法慧者不游南</p><p>若汝见我等<a href=\"/remen/xiedai.html\" class=\"keylink\" target=\"_blank\">懈怠</a>不<a href=\"/remen/jingjin.html\" class=\"keylink\" target=\"_blank\">精进</a></p><p>行诸不净法而不乐住者</p><p>我等悉应去汝可留止此</p><p>此诸梵志等常求苦行伴</p><p>汝为苦行长云何相弃舍</p><p>若能止住此奉事如帝释</p><p>亦如天奉事毗梨诃钵低</p><p>菩萨向梵志说己心所期</p><p>我修正方便唯欲灭诸有</p><p>汝等心质直行法亦寂默</p><p>亲念于来宾我心实爱乐</p><p>美说感人怀闻者皆沐浴</p><p>闻汝等所说增我乐法情</p><p>汝等悉归我以为法良朋</p><p>而今弃舍汝其心甚怅然</p><p>先违本亲属今与汝等乖</p><p>合会别离苦其苦等无异</p><p>非我心不乐亦不见他过</p><p>但汝等苦行悉求生天乐</p><p>我求灭三有形背而心乖</p><p>汝等所行法自习先师业</p><p>我为灭诸集以求无集法</p><p>是故于此林永无久停理</p><p>尔时诸梵志闻菩萨所说</p><p>真实有义言辞辩理高胜</p><p>其心大欢喜倍深加宗敬</p><p>时有一梵志常卧尘土中</p><p>萦发衣树皮黄眼修高鼻</p><p>而白菩萨言志固智慧明</p><p>决定了生过善知离生安</p><p>祠祀祈天神及种种苦行</p><p>悉求生天乐未离贪欲境</p><p>能与贪欲争志求真解脱</p><p>此则为丈夫决定正觉士</p><p>斯处不足留当至频陀山</p><p>彼有大牟尼名曰阿罗蓝</p><p>唯彼得究竟第一增胜眼</p><p>汝当往诣彼得闻真实道</p><p>能使心悦者必当行其法</p><p>我观汝志乐恐亦非所安</p><p>当复舍彼游更求余多闻</p><p>隆鼻广长目丹唇素利齿</p><p>薄肤面光泽朱舌长软薄</p><p>如是众妙相悉饮尔炎水</p><p>当度不测深世间无有比</p><p>耆旧诸仙人不得者当得</p><p>菩萨领其言与诸仙人别</p><p>彼诸仙人众右绕各辞还</p><p>合宫忧悲品第八</p><p>车匿牵马还望绝心悲塞</p><p>随路号泣行不能自开割</p><p>先与太子俱一宿之径路</p><p>今舍太子还生夺天荫故</p><p>徘徊心顾恋八日乃至城</p><p>良马素体骏奋迅有威相</p><p>踯躅顾瞻仰不睹太子形</p><p>流泪四体垂憔悴失光泽</p><p>旋转恸悲鸣日夜忘水草</p><p>遗失救世主还归迦毗罗</p><p>国土悉廓然如入空聚落</p><p>如日隐须弥举世悉曛冥</p><p>泉池不澄清华果不荣茂</p><p>巷路诸士女忧戚失欢容</p><p>车匿与白马怅怏行不前</p><p>问事不能答迟迟若尸行</p><p>众见车匿还不见释王子</p><p>举声大号泣如弃罗摩还</p><p>有人来路傍倾身问车匿</p><p>王子世所爱举国人之命</p><p>汝辄盗将去今为何所在</p><p>车匿抑悲心而答众人言</p><p>我眷恋追逐不舍于王子</p><p>王子捐弃我并舍俗威仪</p><p>剃头被法服遂入苦行林</p><p>众人闻出家惊起奇特想</p><p>呜咽而啼泣涕泪交流下</p><p>各各相告语我等作何计</p><p>众人咸议言悉当追随去</p><p>如人命根坏身死形神离</p><p>王子是我命失命我岂生</p><p>此邑成丘林彼林城郭邑</p><p>此城失威德如杀毗梨多</p><p>城内诸士女虚传王子还</p><p>奔驰出路上唯见马空归</p><p>莫知其存亡悲泣种种声</p><p>车匿步牵马歔欷垂泪还</p><p>失太子忧悲加增怖惧心</p><p>如战士破敌执怨送王前</p><p>入门泪雨下满目无所见</p><p>仰天大啼哭白马亦悲鸣</p><p>宫中杂鸟兽内厩诸群马</p><p>闻白马悲鸣长鸣而应之</p><p>谓呼太子还不见而绝声</p><p>后宫诸婇女闻马鸟兽鸣</p><p>乱发面萎黄形瘦唇口干</p><p>弊衣不浣濯垢秽不浴身</p><p>悉舍庄严具毁悴不鲜明</p><p>举体无光耀犹如细小星</p><p>衣裳坏褴缕状如被贼形</p><p>见车匿白马涕泣绝望归</p><p>感结而号啕犹如新丧亲</p><p>狂乱而搔扰如牛失其道</p><p>大爱瞿昙弥闻太子不还</p><p>竦身自投地四体悉伤坏</p><p>犹如狂风摧金色芭蕉树</p><p>又闻子出家长叹增悲感</p><p>右旋细软发一孔一发生</p><p>黑净鲜光泽平住而洒地</p><p>何意合天冠剃着草土中</p><p>佣臂师子步修广牛王目</p><p>身光黄金炎方臆<a href=\"/remen/fanyin.html\" class=\"keylink\" target=\"_blank\">梵音</a>声</p><p>持是上妙相入于苦行林</p><p>世间何薄福失斯圣地主</p><p>妙网柔软足清净莲花色</p><p>土石刺棘林云何而可蹈</p><p>生长于深宫温衣细软服</p><p>沐浴以香汤末香以涂身</p><p>今则置风露寒暑安可堪</p><p>华族大丈夫标挺胜多闻</p><p>德备名称高常施无所求</p><p>云何忽一朝乞食以活身</p><p>清净宝床卧奏乐以觉惛</p><p>岂能山树间草土以籍身</p><p>念子心悲痛闷绝而躄地</p><p>侍人扶令起为拭其目泪</p><p>其余诸夫人忧苦四体垂</p><p>内感心惨结不动如画人</p><p>时耶输陀罗深责车匿言</p><p>生亡我所钦今为在何所</p><p>人马三共行今唯二来归</p><p>我心极惶怖战栗不自安</p><p>终是不正人不昵非善友</p><p>不吉纵强暴应笑用啼为</p><p>将去而啼还反覆不相应</p><p>爱念<a href=\"/remen/zizai.html\" class=\"keylink\" target=\"_blank\">自在</a>伴随欲恣心作</p><p>故使圣王子一去不复归</p><p>汝今应大喜作恶已果成</p><p>宁近智慧怨不习愚痴友</p><p>假名为良朋内实怀怨结</p><p>今此胜王家一旦悉破坏</p><p>此诸贵夫人忧悴毁形好</p><p>涕泣气息绝雨泪横流下</p><p>夫主尚在世依止如雪山</p><p>安意如大地忧悲殆至死</p><p>况此窗牖中悲泣长叫者</p><p>生亡其所天是苦何可堪</p><p>告马汝无义夺人心所重</p><p>犹如闇冥中怨贼劫珍宝</p><p>乘汝战斗时刀刃锋利箭</p><p>一切悉能堪今有何不忍</p><p>一族之殊胜强夺我心去</p><p>汝是弊恶虫造诸不正业</p><p>今日大呜呼声满于王宫</p><p>先劫我所念尔时何以哑</p><p>若尔时有声举宫悉应觉</p><p>尔时若觉者不生今苦恼</p><p>车匿闻苦言饮气而息结</p><p>收泪合掌答愿听我自陈</p><p>莫嫌责白马亦莫恚于我</p><p>我等悉无过天神之所为</p><p>我极畏王法天神所驱逼</p><p>速牵马与之俱去疾如飞</p><p>厌气令无声足亦不触地</p><p>城门自然开虚空自然明</p><p>斯皆天神力岂是我所为</p><p>耶输陀闻说心生奇特想</p><p>天神之所为非是斯等咎</p><p>嫌责心消除炽然大苦息</p><p>躃地称怨叹双输鸟分乖</p><p>我今失依怙同法行生离</p><p>乐法舍同行何处更求法</p><p>古昔诸先胜大快见王等</p><p>斯皆<a href=\"/remen/fuqi.html\" class=\"keylink\" target=\"_blank\">夫妻</a>俱学道游林野</p><p>而今舍于我为求何等法</p><p>梵志祠祀典夫妻必同行</p><p>同行法为因终则同受报</p><p>汝何独法悭弃我而只游</p><p>或见我嫉恶更求无嫉者</p><p>或当嫌薄我更求净天女</p><p>为何胜德色修习于苦行</p><p>以我薄命故夫妻生别离</p><p>罗睺罗何故不蒙于膝下</p><p>呜呼不吉士貌柔而心刚</p><p>胜族盛光荣怨憎犹宗仰</p><p>又子生未孩而能永弃舍</p><p>我亦<a href=\"/remen/wuxin.html\" class=\"keylink\" target=\"_blank\">无心</a>肠夫弃游山林</p><p>不能自泯没此则木石人</p><p>言已心迷乱或哭或狂言</p><p>或瞪视沉思哽咽不自胜</p><p>惙惙气殆尽卧于尘土中</p><p>诸余婇女众见生悲痛心</p><p>犹如盛莲花风雹摧令萎</p><p>父王失太子昼夜心悲恋</p><p>斋戒求天神愿令子速还</p><p>发愿祈请已出于天祠门</p><p>闻诸啼哭声惊怖心迷乱</p><p>如天大雷震群象乱奔驰</p><p>见车匿白马广问知出家</p><p>举身投于地如崩帝释幢</p><p>诸臣徐扶起以法劝令安</p><p>久而心小醒而告白马言</p><p>我数乘汝战每念汝有功</p><p>今者憎恶汝倍于爱念时</p><p>所念功德子汝辄运令去</p><p>掷着山林中犹自空来归</p><p>汝速持我往不尔往将还</p><p>不为此二者我命将不存</p><p>更无余方治唯待子为药</p><p>如珊阇梵志为子死杀身</p><p>我失行法子<a href=\"/remen/zisha.html\" class=\"keylink\" target=\"_blank\">自杀</a>令无身</p><p>魔[少/兔]众生主亦当为子忧</p><p>况复我常人失子能自安</p><p>古昔阿阇王爱子游山林</p><p>感思而命终即时得生天</p><p>吾今不能死长夜住忧苦</p><p>合宫念吾子虚渴如饿鬼</p><p>如人渴探水欲饮而夺之</p><p>守渴而命终必生饿鬼趣</p><p>今我至虚渴得子水复失</p><p>及我未命终速语我子处</p><p>勿令我渴死堕于饿鬼中</p><p>我素志力强难动如大地</p><p>失子心躁乱如昔十车王</p><p>王师多闻士大臣智聪达</p><p>二人劝谏王不缓亦不切</p><p>愿自宽情念勿以忧自伤</p><p>古昔诸胜王弃国如散花</p><p>子今行学道何足苦忧悲</p><p>当忆阿私记理数自应然</p><p>天乐转轮圣萧然不累清</p><p>岂曰世界王能移金王心</p><p>今当使我等推求到其所</p><p>方便苦谏诤以表我丹诚</p><p>要望降其志以慰王忧悲</p><p>王喜即答言唯汝等速行</p><p>如舍君陀鸟为子空中旋</p><p>我今念太子便悁心亦然</p><p>二人既受命王与诸眷属</p><p>其心小清凉气宣餐饮通</p><p>推求太子品第九</p><p>王正以忧悲感切师大臣</p><p>如鞭策良马驰驶若迅流</p><p>身疲不辞劳迳诣苦行林</p><p>舍俗五仪饰善摄诸情根</p><p>入梵志精庐敬礼彼诸仙</p><p>诸仙请就座说法安慰之</p><p>即白仙人言意有所咨问</p><p>净称净饮王甘蔗名胜胄</p><p>我等为师臣法教典要事</p><p>王如天帝释子如阇延多</p><p>为度老病死出家或投此</p><p>我等为彼来惟尊应当知</p><p>答言有此人长臂大人相</p><p>择我等所行随顺生死法</p><p>往诣阿罗蓝以求胜解脱</p><p>既得定实已遵崇王速命</p><p>不敢计疲劳寻路而驰进</p><p>见太子处林悉舍俗仪饰</p><p>真体犹光耀如日出乌云</p><p>国奉天神师执正法大臣</p><p>舍除俗威仪下乘而步进</p><p>犹王婆摩叠仙人婆私吒</p><p>往诣山林中见王子罗摩</p><p>各随其本仪恭敬礼问讯</p><p>犹如儵迦罗及与央耆罗</p><p>尽心加恭敬奉事天帝释</p><p>王子亦随敬王师及大臣</p><p>如帝释安慰儵迦央耆罗</p><p>即命彼二人坐于王子前</p><p>如富那婆薮两星侍月傍</p><p>王师及大臣启请于王子</p><p>如毗利波低语彼阇延多</p><p>父王念太子如利刺贯心</p><p>荒迷发狂乱卧于尘土中</p><p>日夜增悲思流泪常如雨</p><p>敕我有所命唯愿留心听</p><p>知汝乐法情决定无所疑</p><p>非时入林薮悲恋娆我心</p><p>汝若念法者应当哀愍我</p><p>望宽远游情以慰我悬心</p><p>勿令忧悲水崩坏我心岸</p><p>如云水草山风日火雹灾</p><p>忧悲为四患飘干烧坏心</p><p>且还食土邑时至更游仙</p><p>不顾于亲戚父母亦弃捐</p><p>此岂名慈悲覆护一切耶</p><p>法不必山林在家亦修闲</p><p><a href=\"/remen/juewu.html\" class=\"keylink\" target=\"_blank\">觉悟</a>勤方便是则名出家</p><p>剃发服染衣自放山薮间</p><p>此则怀畏怖何足名学仙</p><p>愿得一抱汝以水雨其顶</p><p>冠汝以天冠置于伞盖下</p><p>瞩目一观汝然后我出家</p><p>头留摩先王阿[少/兔]阇阿涉</p><p>跋阇罗婆休毗跋罗安提</p><p>毗提诃阇那那罗湿波罗</p><p>如是等诸王悉皆着天冠</p><p>璎珞以严容手足贯珠环</p><p>婇女众娱乐不违解脱因</p><p>汝今可还家崇习于二事</p><p>心修增上法为地增上主</p><p>垂泪约敕我令宣如是言</p><p>既有此敕旨汝应奉教还</p><p>父王因汝故没溺忧悲海</p><p>无救无所依无由自开释</p><p>汝当为船师渡着安隐处</p><p>毗林摩王子二罗弥跋只</p><p>闻父敕恭命汝今亦应然</p><p>慈母鞠养恩尽寿报罔极</p><p>如牛失其犊悲呼忘眠食</p><p>汝今应速还以救我<a href=\"/remen/shengming.html\" class=\"keylink\" target=\"_blank\">生命</a></p><p>孤鸟离群哀龙象独游苦</p><p>凭依者失荫当思为救护</p><p>一子孩幼孤遭苦莫知告</p><p>勉彼茕茕苦如人救月蚀</p><p>举国诸士女别离苦炽然</p><p>叹息烟冲天熏慧眼令闇</p><p>唯求见汝水灭火目开明</p><p>菩萨闻父王切教苦备至</p><p>端坐正思惟随宜逊顺答</p><p>我亦知父王慈念心过厚</p><p>畏生老病死故违罔极恩</p><p>谁不重所生以终别离故</p><p>正使生相守死至莫能留</p><p>是故知所重长辞而出家</p><p>闻父王忧悲增恋切我心</p><p>但如梦暂会倏忽归无常</p><p>汝当决定知众生性不同</p><p>忧苦之所生不必子与亲</p><p>所以生离苦皆从痴惑生</p><p>如人随路行中道暂相逢</p><p>须臾各分析乖理本自然</p><p>合会暂成亲<a href=\"/remen/suiyuan.html\" class=\"keylink\" target=\"_blank\">随缘</a>理自分</p><p>深达亲假合不应生忧悲</p><p>此世违亲爱他世更求亲</p><p>暂亲复乖离处处无非亲</p><p>常合而常散散散何足哀</p><p>处胎渐渐变分分死更生</p><p>一切时有死山林何非时</p><p>侍时受五欲求财时亦然</p><p>一切时死故除死法无时</p><p>欲使我为王慈爱法难违</p><p>如病服非药是故我不堪</p><p>高位愚痴处放逸随爱憎</p><p>终身常畏怖思虑形神疲</p><p>顺众心违法智者所不为</p><p>七宝妙宫殿于中盛火然</p><p>天厨百味饭于中有杂毒</p><p>莲华清凉池于中多毒虫</p><p>位高为灾宅慧者所不居</p><p>古昔先胜王见居国多愆</p><p>楚毒加众生厌患而出家</p><p>故知王正苦不如行法安</p><p>宁处于山林食草同禽兽</p><p>不堪处深宫黑蛇同其穴</p><p>舍王位五欲任苦游山林</p><p>此则为随顺乐法渐增明</p><p>今弃闲静林还家受五欲</p><p>日夜苦法增此则非所应</p><p>名族大丈夫乐法而出家</p><p>永背名称族建大丈夫志</p><p>毁形被法服乐法游山林</p><p>今复弃法服有违惭愧心</p><p>天王尚不可况归人胜宅</p><p>已吐贪恚痴而复还服食</p><p>如人反食吐此苦安可堪</p><p>如世舍被烧方便驰走出</p><p>须臾还复入此岂为黠夫</p><p>见生老死过厌患而出家</p><p>今当还复入愚痴与彼同</p><p>处宫修解脱则无有是处</p><p>解脱寂静生王者如楚罚</p><p>寂静废王威王正解脱乖</p><p>动静犹水火二理何得俱</p><p>决定修解脱亦不居王位</p><p>若言居王位兼修解脱者</p><p>此则非决定决定解亦然</p><p>既非决定心或出还复入</p><p>我今已决定断亲属钩饵</p><p>正方便出家云何还复入</p><p>大臣内思惟太子大丈夫</p><p>深识德随顺所说有<a href=\"/remen/yinyuan1.html\" class=\"keylink\" target=\"_blank\">因缘</a></p><p>而告太子言如王子所说</p><p>求法法应尔但今非是时</p><p>父王衰暮年念子增忧悲</p><p>虽曰乐解脱反更为非法</p><p>虽乐出无慧不思深细理</p><p>不见因求果徒舍现法欢</p><p>有言有后世又复有言无</p><p>有无既不判何为舍现乐</p><p>若当有后世应任其所得</p><p>若言后世无无即为解脱</p><p>有言有后世不说解脱因</p><p>如地坚火暖水湿风飘动</p><p>后世亦复然此则性自尔</p><p>有说净不净各从<a href=\"/remen/zixing.html\" class=\"keylink\" target=\"_blank\">自性</a>起</p><p>言可方便移此则愚痴说</p><p>诸根行境界自性皆决定</p><p>爱念与不念自性定亦然</p><p>老病死等苦谁方便使然</p><p>谓水能灭火火令水煎消</p><p>自性增相坏性和成众生</p><p>如人处胎中手足诸体分</p><p><a href=\"/remen/shenshi.html\" class=\"keylink\" target=\"_blank\">神识</a>自然成谁有为之者</p><p>蕀刺谁令利此则性自然</p><p>及种种禽兽无欲使尔者</p><p>诸有生天者自在天所为</p><p>及余造化者无自力方便</p><p>若有所由生彼亦能令灭</p><p>何须自方便而求于解脱</p><p>有言我令生亦复我令灭</p><p>有言无由生要方便而灭</p><p>如人生育子不负于祖宗</p><p>学仙人遗典奉天大祠祀</p><p>此三无所负则名为解脱</p><p>古今之所传此三求解脱</p><p>若以余方便徒劳而无实</p><p>汝欲求解脱唯习上方便</p><p>父王忧悲息解脱道得申</p><p>舍家游山林还归亦非过</p><p>昔奄婆梨王久处苦行林</p><p>舍徒众眷属还家居王位</p><p>国王子罗摩去国处山林</p><p>闻国风俗离还归维正化</p><p>娑楼婆国王名曰头楼摩</p><p>父子游山林终亦俱还国</p><p>婆私昼牟尼及与安低叠</p><p>山林修梵行父亦归本国</p><p>如是等先胜正法善名称</p><p>悉还王领国如灯照世间</p><p>是故舍山林正法化非过</p><p>太子闻大臣爱语<a href=\"/remen/154932.html\" class=\"keylink\" target=\"_blank\">饶益</a>说</p><p>以常理不乱无碍而庠序</p><p>固志安隐说而答于大臣</p><p>有无等犹豫二心疑惑增</p><p>而作有无说我不决定取</p><p>净智修苦行决定我自知</p><p>世间犹豫论展转相传习</p><p>无有真实义此则我不安</p><p>明人别真伪信岂由他生</p><p fx data-zshare></p><div class=\"bdsharebuttonbox bdshare-button-style0-16\"><a href=\"#\" class=\"bds_more\" data-cmd=\"more\">分享到:</a><a href=\"#\" class=\"bds_weixin\" data-cmd=\"weixin\" title=\"分享到微信\"></a><a href=\"#\" class=\"bds_tqf\" data-cmd=\"tqf\" title=\"分享到腾讯朋友\"></a><a href=\"#\" class=\"bds_tsina\" data-cmd=\"tsina\" title=\"分享到新浪微博\"></a><a href=\"#\" class=\"bds_sqq\" data-cmd=\"sqq\" title=\"分享到QQ好友\"></a><a href=\"#\" class=\"bds_qzone\" data-cmd=\"qzone\" title=\"分享到QQ空间\"></a></div><script src=\"https://www.hrfjw.com/statics/m_liaotuo/js/zshare.min.js\"></script></div>"
},{
    "title": "第三卷 佛所行赞经",
    "author": "马鸣菩萨 造",
    "html": "<div class=\"B1_text\"><p>　　卷第三 佛所行赞经</p><p>　　瓶沙王诣太子品第十</p><p>　　太子辞王师及<a href=\"/remen/zhengfa.html\" class=\"keylink\" target=\"_blank\">正法</a>大臣</p><p>　　冒浪济恒河路由灵鹫岩</p><p>　　藏根于五山特秀峙中亭</p><p>　　林木花果茂流泉温凉分</p><p>　　入彼五山城寂静犹升天</p><p>　　国人见太子容德深且明</p><p>　　少年身光泽无比丈夫形</p><p>　　悉起奇特想如见<a href=\"/remen/zizai.html\" class=\"keylink\" target=\"_blank\">自在</a>幢</p><p>　　横行为止足随后者速驰</p><p>　　先进悉回顾瞻目视无厌</p><p>　　四体诸相好随见目不移</p><p>　　恭敬来奉迎合掌礼问讯</p><p>　　咸皆大<a href=\"/remen/huanxi.html\" class=\"keylink\" target=\"_blank\">欢喜</a>随宜而<a href=\"/remen/gongyang.html\" class=\"keylink\" target=\"_blank\">供养</a></p><p>　　瞻仰尊胜颜俯愧种种形</p><p>　　政素轻躁仪寂默加肃敬</p><p>　　结恨心永解慈和情顿增</p><p>　　士女公私业一时悉休废</p><p>　　敬形宗其德随观尽忘归</p><p>　　眉间白毫相修广绀青目</p><p>　　举体金光曜清净网缦手</p><p>　　虽为<a href=\"/remen/chujia.html\" class=\"keylink\" target=\"_blank\">出家</a>形有应圣王相</p><p>　　王舍城士女长幼悉不安</p><p>　　此人尚出家我等何俗欢</p><p>　　尔时瓶沙王处于高观上</p><p>　　见彼诸士女惶惶异常仪</p><p>　　敕召一外人备问何<a href=\"/remen/yinyuan1.html\" class=\"keylink\" target=\"_blank\">因缘</a></p><p>　　恭跪王楼下具白所见闻</p><p>　　昔闻释氏种殊特殊胜子</p><p>　　神慧超世表应王领八方</p><p>　　今出家在此众人悉奉迎</p><p>　　王闻心惊喜形留神已驰</p><p>　　敕使者速还伺候进趣宜</p><p>　　奉教密随从瞻察所施为</p><p>　　澄静端目视庠步显真仪</p><p>　　入里行乞食为诸乞士光</p><p>　　敛形心不乱好恶靡不安</p><p>　　精粗随所得持钵归闲林</p><p>　　食讫漱清流乐静安白山</p><p>　　青林别高崖丹华殖其间</p><p>　　孔雀等众鸟翻飞而乱鸣</p><p>　　法服助鲜明如日照扶桑</p><p>　　使见安住彼次第具上闻</p><p>　　王闻心驰敬即敕严驾行</p><p>　　天冠佩花服师子王游步</p><p>　　简择诸宿重安静审谛士</p><p>　　导从百千众云腾升白山</p><p>　　见菩萨严仪寂静诸情根</p><p>　　端坐山岩室如月丽青天</p><p>　　妙色净端严犹若法<a href=\"/remen/huashen.html\" class=\"keylink\" target=\"_blank\">化身</a></p><p>　　虔心肃然发恭步渐亲近</p><p>　　犹如天帝释诣摩醯首罗</p><p>　　敛容执礼仪敬问彼和安</p><p>　　菩萨详而动随顺反相酬</p><p>　　时王劳问毕端坐清净石</p><p>　　瞪瞩瞻神仪颜和情交悦</p><p>　　伏闻名高族盛德相承袭</p><p>　　钦情久蕴积今欲决所疑</p><p>　　日光之元宗祚隆已万世</p><p>　　令德绍遗嗣弘广萃于今</p><p>　　贤明年幼少何故而出家</p><p>　　超世圣王子乞食不存荣</p><p>　　妙体应涂香何故服<a href=\"/remen/jiasha.html\" class=\"keylink\" target=\"_blank\">袈裟</a></p><p>　　手宜握天下反以受薄餐</p><p>　　若不代父王受禅享其土</p><p>　　吾今分半国庶望少留情</p><p>　　既免逼亲嫌时过随所从</p><p>　　当体我诚言贪德为良邻</p><p>　　或恃名胜族才德容貌兼</p><p>　　不欲降高节屈下受人恩</p><p>　　当给勇健士器仗随军资</p><p>　　自力广收罗天下孰不推</p><p>　　明人知时取法财五欲增</p><p>　　若不获三利终始徒劳勤</p><p>　　崇法舍财色财为一分人</p><p>　　富财舍法欲此则保财资</p><p>　　贫窭而忘法五欲孰能欢</p><p>　　是故三事俱德流而道宣</p><p>　　法财五欲备名世大丈夫</p><p>　　无令圆相身徒劳而无功</p><p>　　曼陀转轮王王领四天下</p><p>　　帝释分半坐力不能王天</p><p>　　今汝佣长臂足揽人天境</p><p>　　我不恃王力而欲强相留</p><p>　　见汝改形好爱着出家衣</p><p>　　既以敬其德矜苦惜其人</p><p>　　今见行乞求我愿奉其土</p><p>　　少壮受五欲中年习用财</p><p>　　年耆诸根熟是乃顺法时</p><p>　　壮年守法财必为欲所坏</p><p>　　老则气虚微随顺求寂默</p><p>　　耆年愧财欲行法举世宗</p><p>　　壮年心轻躁驰骋五欲境</p><p>　　畴侣契缠绵情交相感深</p><p>　　年宿寡绸缪顺法者所宗</p><p>　　五欲悉休废增长乐法心</p><p>　　具崇王者法大会奉天神</p><p>　　当乘神龙背受乐上升天</p><p>　　先胜诸圣王严身宝璎珞</p><p>　　祠祀设大会终归受天福</p><p>　　如是瓶沙王种种方便说</p><p>　　太子志坚固不动如须弥</p><p>　　答瓶沙王品第十一</p><p>　　瓶沙王随顺安慰劝请已</p><p>　　太子敬答谢深感于来言</p><p>　　善得<a href=\"/remen/shijian.html\" class=\"keylink\" target=\"_blank\">世间</a>宜所说不乖理</p><p>　　诃梨名族胄为人善知识</p><p>　　义怀心虚尽法应如是说</p><p>　　世间说凡品不能处仁义</p><p>　　薄德遇近情岂达名胜事</p><p>　　承习先胜宗崇礼修敬让</p><p>　　能于苦难中周济不相弃</p><p>　　是则为世间真善知识相</p><p>　　善友财通济是名牢固藏</p><p>　　守惜封己利是必速亡失</p><p>　　国财非常宝惠施为福业</p><p>　　兼施善知识虽散后无悔</p><p>　　既知汝厚怀不为违逆论</p><p>　　且今以所见率心而相告</p><p>　　畏生老病死欲求真<a href=\"/remen/jietuo.html\" class=\"keylink\" target=\"_blank\">解脱</a></p><p>　　舍亲离恩爱岂还习五欲</p><p>　　不畏盛毒蛇冻电猛盛火</p><p>　　唯畏五欲境<a href=\"/remen/liuzhuan.html\" class=\"keylink\" target=\"_blank\">流转</a>劳我心</p><p>　　五欲非常贼劫人善珍宝</p><p>　　诈伪虚非实犹若幻化人</p><p>　　暂思令人惑况常处其中</p><p>　　五欲为大碍永障寂灭法</p><p>　　天乐尚不可况处人间欲</p><p>　　五欲生渴爱终无满足时</p><p>　　犹盛风猛火投薪亦无足</p><p>　　世间诸非义莫过五欲境</p><p>　　<a href=\"/remen/zhongsheng.html\" class=\"keylink\" target=\"_blank\">众生</a>愚贪故乐着而不觉</p><p>　　智者畏五欲不堕于非义</p><p>　　王领四海内犹外更希求</p><p>　　爱欲如大海终无止足时</p><p>　　曼陀转轮王普天雨黄金</p><p>　　王领四天下复希忉利天</p><p>　　帝释分半座欲图致命终</p><p>　　农沙修苦行王三十三天</p><p>　　纵欲心高慢仙人挽步车</p><p>　　缘斯放逸行即堕蟒蛇中</p><p>　　挂罗转轮王游于忉利天</p><p>　　取天女为后赋敛仙人金</p><p>　　仙人忿如咒国灭而命终</p><p>　　波罗大帝释大帝释农沙</p><p>　　农沙归帝释天主岂有常</p><p>　　国土非坚固唯大力所居</p><p>　　被服于草衣食果饮流泉</p><p>　　长发如垂地寂默无所求</p><p>　　如是修苦行终为欲所坏</p><p>　　当知五欲境行道者怨家</p><p>　　千臂大力王勇健难为敌</p><p>　　罗摩仙人杀亦由贪欲故</p><p>　　况我刹利种不为欲所牵</p><p>　　少味境界欲子息长弥增</p><p>　　慧者之所恶欲毒谁服食</p><p>　　种种苦求利悉为贪所使</p><p>　　若无贪欲者勤苦则不生</p><p>　　慧者见苦过灭除于贪欲</p><p>　　世间谓为善即皆是恶法</p><p>　　众生所贪乐生诸放逸故</p><p>　　放逸反自伤死当堕恶趣</p><p>　　勤方便所得而方便所护</p><p>　　不勤自亡失非方便能留</p><p>　　犹若假借物智者不贪着</p><p>　　贪欲勤苦求得以增爱着</p><p>　　非常离散时益复增苦恼</p><p>　　执炬还自烧智者所不着</p><p>　　愚痴卑贱人悭贪毒烧心</p><p>　　终身长受苦未曾得安乐</p><p>　　贪恚如蛇毒智者何由近</p><p>　　勤苦啮枯骨无味不充饱</p><p>　　徒自困牙齿智者所不尝</p><p>　　王贼水火分恶子等共财</p><p>　　亦如臭叚肉一聚群鸟争</p><p>　　贪财亦如是智者所不欣</p><p>　　有财所集处多起于怨憎</p><p>　　昼夜自守卫如人畏重怨</p><p>　　东市杀标下人情所憎恶</p><p>　　贪恚痴长标智者常远离</p><p>　　入山林河海多败而少安</p><p>　　如树高条果贪取多堕死</p><p>　　贪欲境如是虽见难可取</p><p>　　苦方便求财难集而易散</p><p>　　犹如梦所得智者岂保持</p><p>　　如伪覆火坑蹈者必烧死</p><p>　　贪欲火如是智者所不游</p><p>　　如彼鸠罗步弼瑟腻难陀</p><p>　　弥郗利檀茶如屠家刀机</p><p>　　爱欲形亦然智者所不为</p><p>　　束身投水火或投于高岩</p><p>　　而求于天乐徒苦不获利</p><p>　　孙陶钵孙陶阿修轮兄弟</p><p>　　同生相爱念为欲相残杀</p><p>　　身死名俱灭皆由贪欲故</p><p>　　贪爱令人贱鞭杖驱策苦</p><p>　　爱欲卑希望长夜形神疲</p><p>　　麋鹿贪声死飞鸟随色贪</p><p>　　渊鱼贪钩饵悉为欲所困</p><p>　　观察资生具非为自在法</p><p>　　食以疗饥患除渴故饮水</p><p>　　衣被却风寒卧以治睡眠</p><p>　　行疲故求乘立惓求床座</p><p>　　除垢故沐浴皆为息苦故</p><p>　　是故应当知五欲非自在</p><p>　　如人得热病求诸冷治药</p><p>　　贪求止苦患愚夫谓自在</p><p>　　而彼资生具亦非定止苦</p><p>　　又令苦法增故非自在法</p><p>　　温衣非常乐时过亦生苦</p><p>　　月光夏则凉冬则增寒苦</p><p>　　乃至世八法悉非决定相</p><p>　　苦乐相不定奴王岂有间</p><p>　　教令众奉用以王为胜者</p><p>　　教令即是苦犹担能任重</p><p>　　普铨世轻重众苦集其身</p><p>　　为王多怨憎虽亲或成患</p><p>　　无亲而独立此复有何欢</p><p>　　虽王四天下用皆不过一</p><p>　　营求于万事唐苦何益身</p><p>　　未若止贪求息事为大安</p><p>　　居王五欲乐不王闲寂欢</p><p>　　欢乐既同等何用王位为</p><p>　　汝勿作方便导我于五欲</p><p>　　我情之所期清凉虚通道</p><p>　　汝欲相<a href=\"/remen/154932.html\" class=\"keylink\" target=\"_blank\">饶益</a>助成我所求</p><p>　　我不畏怨家不求生天乐</p><p>　　心不怀俗利而舍于天冠</p><p>　　是故违汝情不从于来旨</p><p>　　如免毒蛇口岂复还执持</p><p>　　执炬而自烧何能不速舍</p><p>　　有目羡盲人已解复求缚</p><p>　　富者愿贫穷智者习愚痴</p><p>　　世有如此人则我应乐国</p><p>　　欲度生老死节身行乞食</p><p>　　寡欲守空闲后世免恶道</p><p>　　是则二世安汝今勿哀我</p><p>　　当哀为王者其心常虚渴</p><p>　　今世不获安后世受苦报</p><p>　　汝以名胜族大丈夫礼义</p><p>　　厚怀处于我乐同世欢娱</p><p>　　我亦应报德劝汝同我利</p><p>　　若习三品乐是名世丈夫</p><p>　　此亦为非义常求无足故</p><p>　　若无生老死乃名大丈夫</p><p>　　汝言少轻躁老则应出家</p><p>　　我见年耆者力劣无所堪</p><p>　　不如盛壮时志猛心决定</p><p>　　死贼执剑随常伺求其便</p><p>　　岂听至年老遂志而出家</p><p>　　<a href=\"/remen/wuchang.html\" class=\"keylink\" target=\"_blank\">无常</a>为猎师老弓病利箭</p><p>　　于<a href=\"/remen/shengsi.html\" class=\"keylink\" target=\"_blank\">生死</a>旷野常伺众生鹿</p><p>　　得便断其命孰听终年寿</p><p>　　夫人之所为若生若灭事</p><p>　　少长及中年悉应勤方便</p><p>　　祠祀修大会是皆愚痴故</p><p>　　应当崇正法反杀以祠天</p><p>　　害生而求福此则无慈人</p><p>　　害生果有常犹尚不应杀</p><p>　　况复求无常而害生祠祀</p><p>　　若无戒闻慧修禅寂静者</p><p>　　不应从世间祠祀设大会</p><p>　　<a href=\"/remen/shasheng.html\" class=\"keylink\" target=\"_blank\">杀生</a>得现乐慧者不应杀</p><p>　　况复杀众生而求后世福</p><p>　　<a href=\"/remen/sanjie.html\" class=\"keylink\" target=\"_blank\">三界</a>有为果悉非我所乐</p><p>　　诸趣流动法如<a href=\"/remen/fengshui.html\" class=\"keylink\" target=\"_blank\">风水</a>[漂*寸]草</p><p>　　是故我远来为求真解脱</p><p>　　闻有阿罗灆善说解脱道</p><p>　　今当往诣彼大仙牟尼所</p><p>　　诚言苦抑断我今诲谢汝</p><p>　　愿汝国安隐善护如帝释</p><p>　　慧明照天下犹如盛日光</p><p>　　殊胜大地主端心护其命</p><p>　　正化护其子以法王天下</p><p>　　水雪火为怨缘火烟幢起</p><p>　　烟幢成浮云浮云兴大雨</p><p>　　有鸟于空中饮雨不雨身</p><p>　　杀重怨为宅居宅怨重杀</p><p>　　有杀重怨者汝今应伏彼</p><p>　　令其得解脱如饮不雨身</p><p>　　时王即叉手敬德心欢喜</p><p>　　如汝之所求愿令果速成</p><p>　　汝速成果已当还摄受我</p><p>　　菩萨心内许要令随汝愿</p><p>　　交辞而随路往诣阿罗蓝</p><p>　　王与诸群属合掌自随送</p><p>　　咸起奇特想而还王舍城</p><p>　　阿罗蓝郁头蓝品第十二</p><p>　　甘蔗月光胄到彼寂静林</p><p>　　敬诣于牟尼大仙阿罗蓝</p><p>　　迦蓝玄族子远见菩萨来</p><p>　　高声遥赞叹安慰言善来</p><p>　　合掌交恭敬相问安吉不</p><p>　　相劳问毕已庠序而就坐</p><p>　　梵志见太子容貌审谛仪</p><p>　　沐浴伏其德如渴饮<a href=\"/remen/ganlu.html\" class=\"keylink\" target=\"_blank\">甘露</a></p><p>　　举手告太子久知汝出家</p><p>　　断亲爱缠锁犹如象脱羁</p><p>　　深智觉慧明能免斯毒果</p><p>　　古昔明胜王舍位付其子</p><p>　　如人佩花鬘朽故而弃舍</p><p>　　未若汝盛年不受圣王位</p><p>　　观汝深固志堪为正<a href=\"/remen/faqi.html\" class=\"keylink\" target=\"_blank\">法器</a></p><p>　　当乘<a href=\"/remen/zhihui.html\" class=\"keylink\" target=\"_blank\">智慧</a>舟<a href=\"/remen/chaodu.html\" class=\"keylink\" target=\"_blank\">超度</a>生死海</p><p>　　凡人诱来学审才而后教</p><p>　　我今已知汝坚固决定志</p><p>　　但当任意学终无隐于子</p><p>　　太子闻其教欢喜而报言</p><p>　　汝以平等心善诲无爱憎</p><p>　　但当虚心受所愿便已获</p><p>　　夜行得炬火迷方者蒙导</p><p>　　度海得轻舟我今亦如是</p><p>　　今已蒙哀许敢问心所疑</p><p>　　生老病死患云何而可免</p><p>　　尔时阿罗蓝闻太子所问</p><p>　　自以诸经论略为其解说</p><p>　　汝是机悟士聪中之第一</p><p>　　今当听我说生死起灭义</p><p>　　性变生老死此五为众生</p><p>　　性者为纯净转变者五大</p><p>　　我觉及与见随境根名变</p><p>　　色声香味触是等名境界</p><p>　　手足语二道是五名业根</p><p>　　眼耳鼻舌身是名为觉根</p><p>　　意根兼二义亦业亦名觉</p><p>　　性转变为因知因者为我</p><p>　　迦毗罗仙人及<a href=\"/remen/dizi.html\" class=\"keylink\" target=\"_blank\">弟子</a>眷属</p><p>　　于此我要义修学得解脱</p><p>　　彼迦毗罗者今波阇波提</p><p>　　觉知生老死是说名为见</p><p>　　与上相违者说名为不见</p><p>　　愚痴业爱欲是说为转轮</p><p>　　若住此三种是众生不离</p><p>　　不信我疑滥不别无方便</p><p>　　境界深计着缠绵于我所</p><p>　　不信颠倒转异作亦异解</p><p>　　我说我知觉我去来我住</p><p>　　如是等计我是名我作转</p><p>　　于诸性犹豫是非不得实</p><p>　　如是不决定是说名为疑</p><p>　　若<a href=\"/remen/shuofa.html\" class=\"keylink\" target=\"_blank\">说法</a>是我说彼即是意</p><p>　　亦说觉与业诸数复说我</p><p>　　如是不分别是说名总揽</p><p>　　愚黠性变等不了名不别</p><p>　　<a href=\"/remen/libai.html\" class=\"keylink\" target=\"_blank\">礼拜</a>诵诸典杀生祀天祠</p><p>　　水火等为净而作解脱想</p><p>　　如是种种见是名无方便</p><p>　　愚痴所计着意言语觉业</p><p>　　及境界计着是说名为着</p><p>　　诸物悉我所是名为摄受</p><p>　　如此八种惑弥沦于生死</p><p>　　诸世间愚夫摄受于五节</p><p>　　闇痴与大痴嗔恚与恐怖</p><p>　　懒惰名为闇生死名为痴</p><p>　　爱欲名大痴大<a href=\"/remen/rensheng.html\" class=\"keylink\" target=\"_blank\">人生</a>惑故</p><p>　　怀恨名嗔恚心惧名恐怖</p><p>　　此愚痴凡夫计着于五欲</p><p>　　生死大苦本轮转五道生</p><p>　　<a href=\"/remen/zhuansheng.html\" class=\"keylink\" target=\"_blank\">转生</a>我见闻我知我所作</p><p>　　缘斯计我故随顺生死流</p><p>　　此因非性者果亦非有性</p><p>　　谓彼正思惟四法向解脱</p><p>　　黠慧与愚闇显现不显现</p><p>　　若知此四法能离生老死</p><p>　　生老死既尽逮得无尽处</p><p>　　世间<a href=\"/remen/poluomen.html\" class=\"keylink\" target=\"_blank\">婆罗门</a>皆悉依此义</p><p>　　<a href=\"/remen/xiuxing.html\" class=\"keylink\" target=\"_blank\">修行</a>于梵行亦为人广说</p><p>　　太子闻斯说复问阿罗蓝</p><p>　　云何为方便究竟至何所</p><p>　　行何等梵行复应齐几时</p><p>　　何故修梵行法应至何所</p><p>　　如是诸要义为我具足说</p><p>　　时彼阿罗蓝如其经论说</p><p>　　自以慧方便更为略分别</p><p>　　初离俗出家依倚于乞食</p><p>　　广集诸威仪奉持于正戒</p><p>　　少欲知足止精粗任所得</p><p>　　乐独修闲居勤习诸经论</p><p>　　见贪欲怖畏及离欲清凉</p><p>　　摄诸根聚落安心于寂默</p><p>　　离欲恶不善欲界诸<a href=\"/remen/fannao.html\" class=\"keylink\" target=\"_blank\">烦恼</a></p><p>　　远离生喜乐得初觉观禅</p><p>　　既得初禅乐及与觉观心</p><p>　　而生奇特想愚痴心乐着</p><p>　　心依远离乐命终生梵天</p><p>　　慧者能自知方便止觉观</p><p>　　精勤求上进第二禅相应</p><p>　　味着彼喜乐得生光音天</p><p>　　方便离喜乐增修第三禅</p><p>　　安乐不求胜生于遍净天</p><p>　　舍彼意乐者逮得第四禅</p><p>　　苦乐已俱息或生解脱想</p><p>　　任彼四禅报得生广果天</p><p>　　以彼久寿故名之为广果</p><p>　　于彼<a href=\"/remen/chanding.html\" class=\"keylink\" target=\"_blank\">禅定</a>起见有身为过</p><p>　　增进修智慧厌离第四禅</p><p>　　决定增进求方便除<a href=\"/remen/seyu.html\" class=\"keylink\" target=\"_blank\">色欲</a></p><p>　　始自身诸窍渐次修虚解</p><p>　　终则坚固分悉成于空观</p><p>　　略空观境界进观无量识</p><p>　　善于内寂静离我及我所</p><p>　　观察无所有是无所有处</p><p>　　文闇皮骨离野鸟离樊笼</p><p>　　远离于境界解脱亦复然</p><p>　　是上婆罗门离形常不尽</p><p>　　慧者应当知是为真解脱</p><p>　　汝所问方便及求解脱者</p><p>　　如我上所说深信者当学</p><p>　　林只沙仙人及与阇那伽</p><p>　　毗陀波罗沙及余求道者</p><p>　　悉从于此道而得真解脱</p><p>　　太子闻彼说思惟其义趣</p><p>　　发其先宿缘而复重请问</p><p>　　闻汝胜智慧微妙深细义</p><p>　　于知因不舍则非究竟道</p><p>　　性转变知因说言解脱者</p><p>　　我观是生法亦为种子法</p><p>　　汝谓我清净则是真解脱</p><p>　　若遇因缘会则应还复缚</p><p>　　犹如彼种子时地水火风</p><p>　　离散生理乖遇缘种复生</p><p>　　无知业因爱舍则名解者</p><p>　　存我诸众生无毕竟解脱</p><p>　　处处舍三种而复得三胜</p><p>　　以我常有故彼则微细随</p><p>　　微细过随故心则离方便</p><p>　　<a href=\"/remen/shouming.html\" class=\"keylink\" target=\"_blank\">寿命</a>得长久汝谓真解脱</p><p>　　汝言离我所离者则无有</p><p>　　众数既不离云何离求那</p><p>　　是故有求那当知非解脱</p><p>　　求尼与求那义异而体一</p><p>　　若言相离者终无有是处</p><p>　　暖色离于火别火不可得</p><p>　　譬如身之前则无有身者</p><p>　　如是求那前亦无有求尼</p><p>　　是故先解脱然后为身缚</p><p>　　又知因离身或知或无知</p><p>　　若言有知者则应有所知</p><p>　　若有所知者则非为解脱</p><p>　　若言无知者我则无所用</p><p>　　离我而有知我即同木石</p><p>　　具知其精粗背粗而崇微</p><p>　　若能一切舍所作则毕竟</p><p>　　于阿罗蓝说不能悦其心</p><p>　　知非一切智应行更求胜</p><p>　　往诣郁陀仙彼亦计有我</p><p>　　虽观细微境见想不想过</p><p>　　离想非想住更无有出涂</p><p>　　以众生至彼必当还退转</p><p>　　菩萨求出故复舍郁陀仙</p><p>　　更求胜妙道进登伽阇山</p><p>　　城名苦行林五<a href=\"/remen/biqiu.html\" class=\"keylink\" target=\"_blank\">比丘</a>先住</p><p>　　见彼五比丘善摄诸情根</p><p>　　持戒修苦行居彼苦行林</p><p>　　尼连禅河侧寂静甚可乐</p><p>　　菩萨即于彼一处静思惟</p><p>　　五比丘知彼精心求解脱</p><p>　　尽心加供养如敬自在天</p><p>　　<a href=\"/remen/qianbei.html\" class=\"keylink\" target=\"_blank\">谦卑</a>而师事进止常不离</p><p>　　犹如修<a href=\"/remen/xingzhe.html\" class=\"keylink\" target=\"_blank\">行者</a>诸根随心转</p><p>　　菩萨勤方便当度老病死</p><p>　　专心修苦行节身而忘餐</p><p>　　净心守斋戒行人所不堪</p><p>　　寂默而禅思遂经历六年</p><p>　　日食一麻米形体极消羸</p><p>　　欲求度未度重惑逾更沈</p><p>　　道由慧解成不食非其因</p><p>　　四体虽微劣慧心转增明</p><p>　　神虚体轻微名德普流闻</p><p>　　犹如月初生鸠牟头华敷</p><p>　　溢国胜名流士女竞来观</p><p>　　苦形如枯木垂满于六年</p><p>　　怖畏生死苦专求正觉因</p><p>　　自惟非由此离欲寂观生</p><p>　　未若我先时于阎浮树下</p><p>　　所得未曾有当知彼是道</p><p>　　道非羸身得要须身力求</p><p>　　饮食充诸根根悦令心安</p><p>　　心安顺寂静静为禅定筌</p><p>　　由禅知圣法法力得难得</p><p>　　寂静离老死第一离诸垢</p><p>　　如是等妙法悉由饮食生</p><p>　　思惟斯义已澡浴尼连滨</p><p>　　浴已欲出池羸劣莫能起</p><p>　　天神按树枝举手攀而出</p><p>　　时彼山林侧有一牧牛长</p><p>　　长女名难陀净居天来告</p><p>　　菩萨在林中汝应往供养</p><p>　　难陀婆罗阇欢喜到其所</p><p>　　手贯白珂钏身服青染衣</p><p>　　青白相映发如水净沈漫</p><p>　　<a href=\"/remen/xinxing1.html\" class=\"keylink\" target=\"_blank\">信心</a>增踊跃稽首菩萨足</p><p>　　敬奉香乳糜惟垂哀愍受</p><p>　　菩萨受而食彼得现法果</p><p>　　食已诸根悦堪受于<a href=\"/remen/puti.html\" class=\"keylink\" target=\"_blank\">菩提</a></p><p>　　身体蒙光泽德问转崇高</p><p>　　如百川增海初月日增明</p><p>　　五比丘见已惊起嫌怪想</p><p>　　谓其道心退舍而择善居</p><p>　　如人得解脱五大悉远离</p><p>　　菩萨独游行诣彼吉祥树</p><p>　　当于彼树下成等正觉道</p><p>　　其地广平正柔泽软草生</p><p>　　安祥师子步步步地震动</p><p>　　地动感盲龙欢喜目开明</p><p>　　言曾见先佛地动相如今</p><p>　　牟尼德尊长大地所不胜</p><p>　　步步足履地轰轰震动声</p><p>　　妙光照天下犹若朝日明</p><p>　　五百群青雀右绕空中旋</p><p>　　柔软清凉风随顺而回转</p><p>　　如斯诸瑞相悉同过去佛</p><p>　　以是知菩萨当成正觉道</p><p>　　从彼获草人得净柔软草</p><p>　　<a href=\"/remen/bushi.html\" class=\"keylink\" target=\"_blank\">布施</a>于树下正身而安坐</p><p>　　加趺不倾动如龙绞缚身</p><p>　　要不起斯坐究竟其所作</p><p>　　发斯真誓言天龙悉欢喜</p><p>　　清凉微风起草木不鸣条</p><p>　　一切诸禽兽寂静悉无声</p><p>　　斯皆是菩萨必成觉道相</p><p>　　破魔品第十三</p><p>　　仙王族大仙于菩提树下</p><p>　　建立坚固誓要成解脱道</p><p>　　鬼龙诸天众悉皆大欢喜</p><p>　　法怨魔天王独忧而不悦</p><p>　　五欲自在王具诸战斗艺</p><p>　　憎嫉解脱者故名为波旬</p><p>　　魔王有三女美貌善仪容</p><p>　　种种惑人术天女中第一</p><p>　　第一名欲染次名能悦人</p><p>　　三名可爱乐三女俱时进</p><p>　　白父波旬言不审何忧戚</p><p>　　父具以其事写情告诸女</p><p>　　世有大牟尼身被大誓铠</p><p>　　执持大我弓智慧刚利箭</p><p>　　欲战伏众生破坏我境界</p><p>　　我一旦不如众生信于彼</p><p>　　悉归解脱道我土则空虚</p><p>　　譬如人犯戒其身则空虚</p><p>　　及慧眼未开我国犹得安</p><p>　　当往坏其志断截其桥梁</p><p>　　执弓持五箭男女眷属俱</p><p>　　诣彼吉安林愿众生不安</p><p>　　见牟尼静默欲度三有海</p><p>　　左手执强弓右手弹利箭</p><p>　　而告菩萨言汝刹利速起</p><p>　　死甚可怖畏当修汝自法</p><p>　　舍离解脱法习战施福会</p><p>　　调伏诸世间终得生天乐</p><p>　　此道善名称先胜之所行</p><p>　　仙王高宗胄乞士非所应</p><p>　　今若不起者且当安汝意</p><p>　　慎莫舍要誓试我一放箭</p><p>　　挂罗月光孙亦由我此箭</p><p>　　小触如风吹其心发狂乱</p><p>　　寂静苦行仙闻我此箭声</p><p>　　心即大恐怖惛迷失本性</p><p>　　况汝末世中望脱我此箭</p><p>　　汝今速起者幸可得安全</p><p>　　此箭毒炽盛慷慨而战掉</p><p>　　计力堪箭者自安犹尚难</p><p>　　况汝不堪箭云何能不惊</p><p>　　魔说如斯事迫胁于菩萨</p><p>　　菩萨心怡然不疑亦不怖</p><p>　　魔王即放箭兼进三玉女</p><p>　　菩萨不视箭亦不顾三女</p><p>　　魔王惕然疑心口自相语</p><p>　　曾为雪山女射魔醯首罗</p><p>　　能令其心变而不动菩萨</p><p>　　非复以此箭及天三玉女</p><p>　　所能移其心令起于爱恚</p><p>　　当更合军众以力强逼迫</p><p>　　作此思惟时魔军忽然集</p><p>　　种种各异形执戟持刀剑</p><p>　　戟树捉金杵种种战斗具</p><p>　　猪鱼驴马头驼牛兕虎形</p><p>　　师子龙象首及余禽兽类</p><p>　　或一身多头或面各一目</p><p>　　或复众多眼或大腹长身</p><p>　　或羸瘦无腹或长脚大膝</p><p>　　或大脚肥[跳-兆+專]或长牙利爪</p><p>　　或无头目面或两足多身</p><p>　　或大面傍面或作灰土色</p><p>　　或似明星光或身放烟火</p><p>　　或象耳负山或被发裸身</p><p>　　或被服皮革面色半赤白</p><p>　　或着虎皮衣或复着蛇皮</p><p>　　或腰带大铃或萦发螺髻</p><p>　　或散发被身或吸人精气</p><p>　　或夺人<a href=\"/remen/shengming.html\" class=\"keylink\" target=\"_blank\">生命</a>或超掷大呼</p><p>　　或奔走相逐迭自相打害</p><p>　　或空中旋转或飞腾树间</p><p>　　或呼叫吼唤恶声震天地</p><p>　　如是诸恶类围绕菩提树</p><p>　　或欲擘裂身或复欲吞啖</p><p>　　四面放火然烟焰盛冲天</p><p>　　狂风四激起山林普震动</p><p>　　风火烟尘合黑闇无所见</p><p>　　爱法诸<a href=\"/remen/tianren.html\" class=\"keylink\" target=\"_blank\">天人</a>及诸龙鬼等</p><p>　　悉皆忿魔众嗔恚血泪流</p><p>　　净居诸天众见魔乱菩萨</p><p>　　离欲无嗔心哀愍而伤彼</p><p>　　悉来见菩萨端坐不倾动</p><p>　　无量魔围绕恶声动天地</p><p>　　菩萨安靖默光颜无异相</p><p>　　犹如师子王处于群兽中</p><p>　　皆叹呜呼呼奇特未曾有</p><p>　　魔众相驱策各进其威力</p><p>　　迭共相催切须臾令摧灭</p><p>　　裂目而切齿乱飞而超摧</p><p>　　菩萨默然观如看童儿戏</p><p>　　众魔益忿恚倍增战斗力</p><p>　　抱石不能举举者不能下</p><p>　　飞矛戟利槊凝虚而不下</p><p>　　雷震雨大雹化成五色花</p><p>　　恶龙蛇噀毒化成香风气</p><p>　　诸种种形类欲害菩萨者</p><p>　　不能令倾动随事还自伤</p><p>　　魔王有姊妹名弥伽迦利</p><p>　　手执髑髅器在于菩萨前</p><p>　　作种种异仪淫惑乱菩萨</p><p>　　如是等魔众种种丑类身</p><p>　　作种种恶声欲恐怖菩萨</p><p>　　不能动一毛诸魔悉忧戚</p><p>　　空中负多神隐身出音声</p><p>　　我见大牟尼心无怨恨想</p><p>　　众魔恶毒心无怨处生怨</p><p>　　愚痴诸恶魔徒劳无所为</p><p>　　当舍恚害心寂静默然住</p><p>　　汝不能口气吹动须弥山</p><p>　　火冷水炽然地性平软濡</p><p>　　不能坏菩萨历劫修善果</p><p>　　菩萨正思惟<a href=\"/remen/jingjin.html\" class=\"keylink\" target=\"_blank\">精进</a>勤方便</p><p>　　净智慧光明慈悲于一切</p><p>　　此四妙<a href=\"/remen/gongde.html\" class=\"keylink\" target=\"_blank\">功德</a>无能中断截</p><p>　　而为作留难不成正觉道</p><p>　　如日千光明必除世间闇</p><p>　　钻木而得火掘地而得水</p><p>　　精勤正方便无求而不获</p><p>　　世间无救护中贪恚痴毒</p><p>　　哀愍众生故求智慧良药</p><p>　　为世除苦患汝云何恼乱</p><p>　　世间诸痴惑悉皆着邪径</p><p>　　菩萨习正路欲引导众生</p><p>　　恼乱<a href=\"/remen/shizun.html\" class=\"keylink\" target=\"_blank\">世尊</a>师是则大不可</p><p>　　如大旷野中欺诳商人导</p><p>　　众生堕大冥莫知所至处</p><p>　　为燃智慧灯云何欲令灭</p><p>　　众生悉漂没生死之大海</p><p>　　为修智慧舟云何欲令没</p><p>　　忍辱为法芽固志为法根</p><p>　　<a href=\"/remen/lvyi.html\" class=\"keylink\" target=\"_blank\">律仪</a>戒为地觉正为枝干</p><p>　　智慧之大树无上法为果</p><p>　　荫护诸众生云何而欲伐</p><p>　　贪恚痴枷锁轭缚于众生</p><p>　　长劫修苦行为解众生缚</p><p>　　决定成于今于此正基坐</p><p>　　如过去诸佛坚竖金刚台</p><p>　　诸方悉轻动惟此地安隐</p><p>　　能堪受妙定非汝所能坏</p><p>　　但当轻下心除诸憍慢意</p><p>　　应修智识想忍辱而奉事</p><p>　　魔闻空中声见菩萨安静</p><p>　　惭愧离憍慢复道还天上</p><p>　　魔众悉忧戚崩溃失威武</p><p>　　斗战诸器仗纵横弃林野</p><p>　　如人杀怨主怨党悉摧碎</p><p>　　众魔既退散菩萨心虚静</p><p>　　日光倍增明尘雾悉除灭</p><p>　　月明众星朗无复诸闇障</p><p>　　空中雨天花以供养菩萨</p><p>　　阿惟三菩提品第十四</p><p>　　菩萨降魔已志固心安隐</p><p>　　求尽第一义入于深妙禅</p><p>　　自在诸<a href=\"/remen/sanmei.html\" class=\"keylink\" target=\"_blank\">三昧</a>次第现在前</p><p>　　初夜入正受忆念过去生</p><p>　　从某处某名而来生于此</p><p>　　如是百千万死生悉了知</p><p>　　受生死无量一切众生类</p><p>　　悉曾为亲属而起大悲心</p><p>　　大悲心念已又观彼众生</p><p>　　<a href=\"/remen/lunhui.html\" class=\"keylink\" target=\"_blank\">轮回</a>六趣中生死无穷极</p><p>　　虚伪无坚固如芭蕉梦幻</p><p>　　即于中夜时逮得净天眼</p><p>　　见一切众生如观镜中像</p><p>　　众生生生死贵贱与贫富</p><p>　　清净不净业随受苦乐报</p><p>　　观察恶业者当生恶趣中</p><p>　　修习善业者生于人天中</p><p>　　若生<a href=\"/remen/diyu.html\" class=\"keylink\" target=\"_blank\">地狱</a>者受无量种苦</p><p>　　吞饮于洋铜铁枪贯其体</p><p>　　投之沸镬汤驱入盛火聚</p><p>　　长牙群犬食利嘴鸟啄脑</p><p>　　畏火赴<a href=\"/remen/conglin.html\" class=\"keylink\" target=\"_blank\">丛林</a>剑叶截其体</p><p>　　利刀解其身或利斧斫剉</p><p>　　受斯极苦毒业行不令死</p><p>　　乐修不净业极苦受其报</p><p>　　味着须臾顷苦报甚久长</p><p>　　戏笑种祸因号泣而受罪</p><p>　　恶业诸众生若见自报者</p><p>　　气脉则应断恐怖崩血死</p><p>　　造诸畜生业业种种各异</p><p>　　死堕<a href=\"/remen/chushengdao.html\" class=\"keylink\" target=\"_blank\">畜生道</a>种种各异身</p><p>　　或为皮肉死毛角骨尾羽</p><p>　　更互相残杀亲戚还相啖</p><p>　　负重而抱轭鞭策钩锥刺</p><p>　　伤体脓血流饥渴莫能解</p><p>　　展转相残杀无有自在力</p><p>　　<a href=\"/remen/xukong.html\" class=\"keylink\" target=\"_blank\">虚空</a>水陆中逃死亦无处</p><p>　　悭贪增上者生于饿鬼趣</p><p>　　巨身如大山咽孔犹针鼻</p><p>　　饥渴火毒然还自烧其身</p><p>　　求者悭不与或遮人惠施</p><p>　　生彼饿鬼中求食不能得</p><p>　　不净人所弃欲食而变失</p><p>　　若人闻悭贪苦报如是者</p><p>　　割肉以施人如彼尸毗王</p><p>　　或生人道中身处于行厕</p><p>　　动转极大苦出胎生恐怖</p><p>　　软身触外物犹如刀剑截</p><p>　　任彼宿业分无时不有死</p><p>　　勤苦而求生得生长受苦</p><p>　　乘福生天者渴爱常烧身</p><p>　　福尽命终时衰死五相至</p><p>　　犹如树华萎枯悴失光泽</p><p>　　眷属存亡分悲苦莫能留</p><p>　　宫殿廓然空玉女悉远离</p><p>　　坐卧尘土中悲泣相恋慕</p><p>　　生者哀堕落死者恋生悲</p><p>　　精勤修苦行贪求生天乐</p><p>　　既有如此苦鄙哉何可贪</p><p>　　大方便所得不免别离苦</p><p>　　呜呼诸天人修短无差别</p><p>　　积劫修苦行永离于爱欲</p><p>　　谓决定长存而今悉堕落</p><p>　　地狱受众苦畜生相残杀</p><p>　　饿鬼饥渴逼人间疲渴爱</p><p>　　虽云诸天乐别离最大苦</p><p>　　迷惑生世间无一苏息处</p><p>　　呜呼生死海轮转无穷已</p><p>　　众生没长流漂泊无所依</p><p>　　如是净天眼观察于五道</p><p>　　虚伪不坚固如芭蕉泡沫</p><p>　　即彼第三夜入于深正受</p><p>　　观察诸世间轮转苦<a href=\"/remen/zixing.html\" class=\"keylink\" target=\"_blank\">自性</a></p><p>　　数数生老死其数无有量</p><p>　　贪欲痴闇障莫知所由出</p><p>　　<a href=\"/remen/zhengnian.html\" class=\"keylink\" target=\"_blank\">正念</a>内思惟生死何从起</p><p>　　决定知老死必由生所致</p><p>　　如人有身故则有身痛随</p><p>　　又观生何因见从诸有业</p><p>　　天眼观有业非自在天生</p><p>　　非自性非我亦复非无因</p><p>　　如破竹初节余节则无难</p><p>　　既见生死因渐次见真实</p><p>　　有业从取生犹如火得薪</p><p>　　取以爱为因如小火焚山</p><p>　　知爱从受生觉苦乐求安</p><p>　　饥渴求饮食受生爱亦然</p><p>　　诸受触为因三等苦乐生</p><p>　　钻燧加人功则得火为用</p><p>　　触从六入生盲无明觉故</p><p>　　六入名色起如芽长茎叶</p><p>　　名色由识生如种芽叶生</p><p>　　识还从名色展转更无余</p><p>　　缘识生名色缘名色生识</p><p>　　犹人船俱进水陆更相运</p><p>　　如识生名色名色生诸根</p><p>　　诸根生于触触复生于受</p><p>　　受生于爱欲爱欲生于取</p><p>　　取生于业有有则生于生</p><p>　　生生于老死轮回周无穷</p><p>　　众生因缘起正觉悉觉知</p><p>　　决定正觉已生尽老死灭</p><p>　　有灭则生灭取灭则有灭</p><p>　　爱灭则取灭受灭则爱灭</p><p>　　触灭则受灭六入灭触灭</p><p>　　一切入灭尽由于名色灭</p><p>　　识灭名色灭行灭则识灭</p><p>　　痴灭则行灭大仙正觉成</p><p>　　如是正觉<a href=\"/remen/chengfo.html\" class=\"keylink\" target=\"_blank\">成佛</a>则兴世间</p><p>　　<a href=\"/remen/zhengjian.html\" class=\"keylink\" target=\"_blank\">正见</a>等八道坦然平直路</p><p>　　毕竟<a href=\"/remen/wuwo.html\" class=\"keylink\" target=\"_blank\">无我</a>所如薪尽火灭</p><p>　　所作者已作得先正觉道</p><p>　　究竟第一义入大仙人室</p><p>　　闇谢明相生动静悉寂默</p><p>　　逮得无尽法一切智明朗</p><p>　　大仙德淳厚地为普震动</p><p>　　宇宙悉清明天龙神云集</p><p>　　空中奏天乐以供养于法</p><p>　　微风清凉起无云雨香雨</p><p>　　妙华非时敷甘果违节熟</p><p>　　摩诃曼陀罗种种天宝花</p><p>　　从空而乱下供养牟尼尊</p><p>　　异类诸众生各慈心相向</p><p>　　恐怖悉消除无诸恚慢心</p><p>　　一切诸世间皆同漏尽人</p><p>　　诸天乐解脱恶道暂安宁</p><p>　　烦恼暂休息智月渐增明</p><p>　　甘蔗族仙人诸有生天者</p><p>　　见佛出兴世欢喜充满身</p><p>　　即于天宫殿雨花以供养</p><p>　　诸天神鬼龙同声叹佛德</p><p>　　世人见供养及闻赞叹声</p><p>　　一切皆<a href=\"/remen/suixi.html\" class=\"keylink\" target=\"_blank\">随喜</a>踊跃不自胜</p><p>　　唯有魔天王心生大忧苦</p><p>　　佛于彼七日禅思心清净</p><p>　　观察菩提树瞪视目不瞬</p><p>　　我依于此处得遂宿心愿</p><p>　　安住无我法佛眼观众生</p><p>　　发上哀愍心欲令得清净</p><p>　　贪恚痴邪见飘流没其心</p><p>　　解脱甚深妙何由能得宣</p><p>　　舍离勤方便安住于默然</p><p>　　顾惟本誓愿复生说法心</p><p>　　观察诸众生烦恼孰增微</p><p>　　梵天知其念法应请而转</p><p>　　普放梵光明为度苦众生</p><p>　　来见牟尼尊说法大人相</p><p>　　妙义悉显现安住实智中</p><p>　　离于留难过无诸虚伪心</p><p>　　恭敬心欢喜合掌劝请言</p><p>　　世间何福庆遭遇大世尊</p><p>　　一切众生类尘秽滓杂心</p><p>　　或有重烦恼或烦恼轻微</p><p>　　世尊已免度生死大<a href=\"/remen/kuhai.html\" class=\"keylink\" target=\"_blank\">苦海</a></p><p>　　愿当济度彼沉溺诸众生</p><p>　　如世间义士得利与物同</p><p>　　世尊得法利唯应济众生</p><p>　　凡人多自利彼我兼利难</p><p>　　唯愿垂慈悲为世难中难</p><p>　　如是劝请已奉辞还梵天</p><p>　　佛以梵天请心悦嘉其诚</p><p>　　长养大悲心增其说法情</p><p>　　念当行乞食四王咸奉钵</p><p>　　如来为法故受四合成一</p><p>　　时有商人<a href=\"/remen/xingshan.html\" class=\"keylink\" target=\"_blank\">行善</a>友天神告</p><p>　　大仙牟尼尊在彼山林中</p><p>　　世间良<a href=\"/remen/futian.html\" class=\"keylink\" target=\"_blank\">福田</a>汝应往供养</p><p>　　闻命大欢喜奉施于初饭</p><p>　　食已顾思惟谁应先闻法</p><p>　　唯有阿罗蓝郁头罗摩子</p><p>　　彼堪受正法而今已命终</p><p>　　次有五比丘应闻初说法</p><p>　　欲说寂灭法如日光除冥</p><p>　　行诣波罗奈古仙人住处</p><p>　　牛王目平视安庠师子步</p><p>　　为度众生故往诣迦尸城</p><p>　　步步兽王顾顾瞻菩提林</p><p>　　转法轮品第十五</p><p>　　如来善寂静光明显照曜</p><p>　　严仪独游步犹若大众随</p><p>　　道逢一梵志其名忧波迦</p><p>　　执持比丘仪恭立于路傍</p><p>　　欣遇未曾有合掌而启问</p><p>　　群生皆染着而有无著容</p><p>　　世间心动摇而独静诸根</p><p>　　光颜如满月似味甘露津</p><p>　　容貌大人相慧力自在王</p><p>　　所作必已办为宗禀何师</p><p>　　答言我无师无宗无所胜</p><p>　　自悟甚深法得人所不得</p><p>　　人之所应觉举世无觉者</p><p>　　我今悉<a href=\"/remen/zijue.html\" class=\"keylink\" target=\"_blank\">自觉</a>是故名正觉</p><p>　　烦恼如怨家伏以智慧剑</p><p>　　是故世所称名之为最胜</p><p>　　当诣波罗奈击甘露法鼓</p><p>　　无慢不存名亦不求利乐</p><p>　　唯为宣正法拔济苦众生</p><p>　　以昔发弘誓度诸未度者</p><p>　　誓果成于今当遂其本愿</p><p>　　当财自供已不称名义士</p><p>　　兼利于天下乃名大丈夫</p><p>　　临危不济溺岂云勇健士</p><p>　　疾病不救疗何名为良医</p><p>　　见迷不示路孰云善导师</p><p>　　如灯照幽冥<a href=\"/remen/wuxin.html\" class=\"keylink\" target=\"_blank\">无心</a>而自明</p><p>　　如来然慧灯无诸求欲情</p><p>　　钻燧必得火穴中风自然</p><p>　　穿地必得水此皆理自然</p><p>　　一切诸牟尼成道必伽耶</p><p>　　亦同迦尸国而转正法轮</p><p>　　梵志忧波迦呜呼叹奇特</p><p>　　随心先所期从路各分乖</p><p>　　计念未曾有步步顾踟蹰</p><p>　　如来渐前行至于迦尸城</p><p>　　其地胜<a href=\"/remen/zhuangyan.html\" class=\"keylink\" target=\"_blank\">庄严</a>如天帝释宫</p><p>　　恒河波罗奈二水双流间</p><p>　　林木花果茂禽兽同群游</p><p>　　闲寂无喧俗古仙人所居</p><p>　　如来光照耀倍增其鲜明</p><p>　　憍邻如族子次十力迦葉</p><p>　　三名婆涩波四阿湿波誓</p><p>　　五名跋陀罗习苦乐山林</p><p>　　远见如来至集坐共议言</p><p>　　瞿昙染世乐放舍诸苦行</p><p>　　今复还至此慎勿起奉迎</p><p>　　亦莫礼问讯供给其所须</p><p>　　已坏本誓故不应受供养</p><p>　　凡人见来宾应修先后宜</p><p>　　且为设床座任彼之所安</p><p>　　作此要言已各各正基坐</p><p>　　如来渐次至不觉违要言</p><p>　　有请让其坐有为摄衣钵</p><p>　　有为洗摩足有请问所须</p><p>　　如是等种种尊敬师奉事</p><p>　　唯不舍其族犹称瞿昙名</p><p>　　世尊告彼言莫称我本性</p><p>　　于阿罗呵所而生[蓺/衣]慢言</p><p>　　于敬不敬者我心悉平等</p><p>　　汝等心不恭当自招其罪</p><p>　　佛能度世间是故称为佛</p><p>　　于一切众生等心如子想</p><p>　　而称本名字如得慢父罪</p><p>　　佛以大悲心哀愍而告彼</p><p>　　彼率愚騃心不信正真觉</p><p>　　言先修苦行犹尚无所得</p><p>　　今恣身口乐何因得成佛</p><p>　　如是等疑惑不信得佛道</p><p>　　究竟真实义一切智具足</p><p>　　如来即为彼略说其要道</p><p>　　愚夫习苦行乐行悦诸根</p><p>　　见彼二差别斯则为大过</p><p>　　非是正真道以违解脱故</p><p>　　疲身修苦行其心犹驰乱</p><p>　　尚不生世智况能超诸根</p><p>　　如以水燃灯终无破闇期</p><p>　　疲身<a href=\"/remen/xiuhui.html\" class=\"keylink\" target=\"_blank\">修慧</a>灯不能坏愚痴</p><p>　　朽木而求火徒劳而弗获</p><p>　　钻鐩人方便即得火为用</p><p>　　求道非苦身而得甘露法</p><p>　　着欲为非义愚痴障慧明</p><p>　　尚不了经论况得离欲道</p><p>　　如人得重病食不随病食</p><p>　　无知之重病着欲岂能除</p><p>　　放火于旷野干草增猛风</p><p>　　火盛孰能灭贪爱火亦然</p><p>　　我已离二边心存于中道</p><p>　　众苦毕竟息安静离诸过</p><p>　　正见踰日光平等觉观佛</p><p>　　正语为舍宅游戏正业林</p><p>　　正命为丰姿方便正修涂</p><p>　　正念为城郭正定为床座</p><p>　　八道坦平正</p><p>　　免脱生死苦从此涂出者</p><p>　　所作已究竟不堕于此彼</p><p>　　二世苦数中三界纯苦聚</p><p>　　唯此道能灭本所未曾闻</p><p>　　正法清净眼等见解脱道</p><p>　　唯我今始超生老病死苦</p><p>　　爱离怨憎会所求事不果</p><p>　　及余种种苦离欲未离欲</p><p>　　有身及无身离净功德者</p><p>　　略说斯皆苦犹如盛火息</p><p>　　虽微不舍热寂静微细我</p><p>　　大苦性犹存贪等诸烦恼</p><p>　　及种种业过是则为苦因</p><p>　　舍离则苦灭犹如诸种子</p><p>　　离于地水等众缘不和合</p><p>　　芽叶则不生有有性相续</p><p>　　从天至恶趣轮回而不息</p><p>　　斯由贪欲生软中上差降</p><p>　　种种业为因若灭于贪等</p><p>　　则无有相续种种业尽者</p><p>　　差别苦长息此有则彼有</p><p>　　此灭则彼灭无生老病死</p><p>　　无地水火风亦无初中边</p><p>　　亦非欺诳法贤圣之所住</p><p>　　无尽之寂灭所说八正道</p><p>　　是方便非余世间所不见</p><p>　　彼彼长迷惑我知苦断集</p><p>　　证灭修正道观此四<a href=\"/remen/zhendi.html\" class=\"keylink\" target=\"_blank\">真谛</a></p><p>　　遂成等正觉</p><p>　　谓我已知苦已断有漏因</p><p>　　已灭尽作证已修八正道</p><p>　　已知四真谛清净<a href=\"/remen/fayan.html\" class=\"keylink\" target=\"_blank\">法眼</a>成</p><p>　　于此四真谛未生平等眼</p><p>　　不名得解脱不言作已作</p><p>　　亦不言一切真实知觉成</p><p>　　已知真谛故自知得解脱</p><p>　　自知作已作自知等正觉</p><p>　　说是真实时憍怜族姓子</p><p>　　八万诸天众究竟真实义</p><p>　　远离诸尘垢清净法眼成</p><p>　　天人师知彼所作事已作</p><p>　　欢喜师子吼问憍怜如来</p><p>　　憍怜即白佛已知大师法</p><p>　　以彼知法故名阿若憍怜</p><p>　　于<a href=\"/remen/fodizi.html\" class=\"keylink\" target=\"_blank\">佛弟子</a>中最先第一悟</p><p>　　彼知正法声闻于诸地神</p><p>　　咸共举声唱善哉见深法</p><p>　　如来于今日转未曾所转</p><p>　　普为诸天人广开甘露门</p><p>　　净戒为众辐调伏寂定齐</p><p>　　坚固智为辋惭愧楔其间</p><p>　　正念以为毂成真实法轮</p><p>　　正真出三界不退从邪师</p><p>　　如是地神唱虚空神传称</p><p>　　诸天转赞叹乃至彻梵天</p><p>　　三界诸天神始闻大仙说</p><p>　　展转惊相告普闻佛兴世</p><p>　　广为群生类转寂静法轮</p><p>　　风霁云雾除空中雨天华</p><p>　　诸天奏天乐嘉叹未曾有</p></div>"
},{
    "title": "第四卷 佛所行赞经",
    "author": "马鸣菩萨 造",
    "html": "<div class=\"B1_text\"><p>第四卷 佛所行赞经</p><p>瓶沙王诸<a href=\"/remen/dizi.html\" class=\"keylink\" target=\"_blank\">弟子</a>品第十六</p><p>时彼五<a href=\"/remen/biqiu.html\" class=\"keylink\" target=\"_blank\">比丘</a>阿湿波誓等</p><p>闻彼知法声慨然而自愧</p><p>合掌而加敬仰瞻于尊颜</p><p>如来善方便次令入<a href=\"/remen/zhengfa.html\" class=\"keylink\" target=\"_blank\">正法</a></p><p>前后五比丘得道调诸根</p><p>犹五星丽天列侍于明月</p><p>时彼鸠尸城长者子耶舍</p><p>夜睡忽<a href=\"/remen/juewu.html\" class=\"keylink\" target=\"_blank\">觉悟</a>自见其眷属</p><p>男女身裸卧即生厌离心</p><p>念此<a href=\"/remen/fannao.html\" class=\"keylink\" target=\"_blank\">烦恼</a>本诳惑于愚夫</p><p>严服佩璎珞<a href=\"/remen/chujia.html\" class=\"keylink\" target=\"_blank\">出家</a>诣山林</p><p>寻路而普唱恼乱恼乱乱</p><p>如来夜经行闻唱恼乱声</p><p>即命汝善来此有安隐处</p><p><a href=\"/remen/niepan.html\" class=\"keylink\" target=\"_blank\">涅槃</a>极清凉寂灭离诸恼</p><p>耶舍闻<a href=\"/\" class=\"keylink\" target=\"_blank\">佛教</a>心中大<a href=\"/remen/huanxi.html\" class=\"keylink\" target=\"_blank\">欢喜</a></p><p>乘本厌离心圣慧冷然开</p><p>如入清凉池肃然至佛所</p><p>其身犹俗容心已得漏尽</p><p>宿殖善根力疾成罗汉果</p><p>净智理潜明闻法能即悟</p><p>犹若鲜素缯易为染其色</p><p>彼已<a href=\"/remen/zijue.html\" class=\"keylink\" target=\"_blank\">自觉</a>知所应作已作</p><p>顾身犹<a href=\"/remen/zhuangyan.html\" class=\"keylink\" target=\"_blank\">庄严</a>而生惭愧心</p><p>如来知彼念而为说偈言</p><p>严饰以璎珞心调伏诸根</p><p>平等观<a href=\"/remen/zhongsheng.html\" class=\"keylink\" target=\"_blank\">众生</a>行法不计形</p><p>身被出家服其心累未忘</p><p>处林贪世荣是则为俗人</p><p>形虽表俗仪心栖高胜境</p><p>在家同山林则离于我所</p><p>缚解存于心形岂有定相</p><p>佩钾衣重袍谓能制强敌</p><p>改形着染衣为伏烦恼怨</p><p>即命比丘来应声俗容废</p><p>具足出家仪皆成于<a href=\"/remen/shamen.html\" class=\"keylink\" target=\"_blank\">沙门</a></p><p>先有俗游朋其数五十四</p><p>寻善友出家随次入正法</p><p>斯由宿善业妙果成于今</p><p>淳灰洽已久经水速鲜明</p><p>上行诸声闻六十阿罗汉</p><p>悉如罗汉法随顺而教诫</p><p>汝今已济度<a href=\"/remen/shengsi.html\" class=\"keylink\" target=\"_blank\">生死</a>河<a href=\"/remen/bian.html\" class=\"keylink\" target=\"_blank\">彼岸</a></p><p>所作已毕竟堪受一切供</p><p>各应游诸国度诸未度者</p><p>众生苦炽然久无救护者</p><p>汝等各独游哀愍而摄受</p><p>吾今亦独行还彼伽阇山</p><p>彼有大仙人王仙及梵仙</p><p>悉皆在于彼举世之所宗</p><p>迦葉苦行仙国人悉奉事</p><p>受学者甚众我今往度之</p><p>时六十比丘奉教广宣法</p><p>各从其宿缘随意诣诸方</p><p><a href=\"/remen/shizun.html\" class=\"keylink\" target=\"_blank\">世尊</a>独游步往诣伽阇山</p><p>入空静法林诣迦葉仙人</p><p>彼有事火窟恶龙之所居</p><p>山林极清旷处处无不安</p><p>世尊为<a href=\"/remen/jiaohua.html\" class=\"keylink\" target=\"_blank\">教化</a>告彼而请宿</p><p>迦葉白佛言无有宿止处</p><p>唯有事火窟善清净可居</p><p>而有恶龙止必能伤害人</p><p>佛言但见与且一宿止住</p><p>迦葉种种难世尊请不已</p><p>迦葉复白<a href=\"/remen/foxin.html\" class=\"keylink\" target=\"_blank\">佛心</a>不欲相与</p><p>谓我有吝惜且自随所乐</p><p>佛即入火室端坐正思惟</p><p>时恶龙见佛嗔恚纵毒火</p><p>举室洞炽然而不触<a href=\"/remen/foshen.html\" class=\"keylink\" target=\"_blank\">佛身</a></p><p>舍尽火自灭世尊犹安坐</p><p>犹如劫火起梵天宫洞然</p><p>梵王正基坐不恐亦不畏</p><p>恶龙见世尊光颜无异相</p><p>毒息<a href=\"/remen/shanxin.html\" class=\"keylink\" target=\"_blank\">善心</a>生稽首而归依</p><p>迦葉夜见火叹呜呼怪哉</p><p>如此<a href=\"/remen/daode.html\" class=\"keylink\" target=\"_blank\">道德</a>人而为龙火烧</p><p>迦葉及眷属晨朝悉来看</p><p>佛已降恶龙置在于钵中</p><p>彼知佛<a href=\"/remen/gongde.html\" class=\"keylink\" target=\"_blank\">功德</a></p><p>而生奇特想憍慢久习故</p><p>犹言我道尊佛以随时宜</p><p>现种种神变察其心所念</p><p>变化而应之令彼心柔软</p><p>堪为正<a href=\"/remen/faqi.html\" class=\"keylink\" target=\"_blank\">法器</a>自知其道浅</p><p>不及于世尊决定谦下心</p><p>随顺受正法郁毗罗迦葉</p><p>弟子五百人随师善调伏</p><p>次第受正法迦葉并徒众</p><p>悉受正化已仙人资生物</p><p>并诸事火具悉弃于水中</p><p>漂没随流迁那提伽阇等</p><p>二弟居下流见被服诸物</p><p>随流而乱下谓其遭大变</p><p>忧怖不自安二众五百人</p><p>寻江而求兄见兄已出家</p><p>诸弟子亦然知得未曾法</p><p>而起奇特想兄今已服道</p><p>我等亦当随彼兄弟三人</p><p>及弟子眷属世尊为<a href=\"/remen/shuofa.html\" class=\"keylink\" target=\"_blank\">说法</a></p><p>即以事火譬愚痴黑烟起</p><p>乱想钻燧生贪欲嗔恚火</p><p>焚烧于众生如是烦恼火</p><p>炽然不休息弥沦于生死</p><p>苦火亦常然能见二种火</p><p>炽然无依怗云何有心人</p><p>而不生厌离厌离除贪欲</p><p>贪尽得<a href=\"/remen/jietuo.html\" class=\"keylink\" target=\"_blank\">解脱</a>若已得解脱</p><p>解脱知见生观察生死流</p><p>而举于梵行一切作已作</p><p>更不受后有如是千比丘</p><p>闻世尊说法诸漏永不起</p><p>一切心解脱佛为迦葉等</p><p>千比丘说法所作者已作</p><p>净慧妙庄严诸功德眷属</p><p>施戒净诸根大德仙从道</p><p>苦行林失荣如人舍戒德</p><p>空身而徒生世尊大眷属</p><p>进诣王舍城忆念摩竭王</p><p>先所修要誓世尊既至已</p><p>止住于杖林瓶沙王闻之</p><p>与大眷属俱举国士女从</p><p>往诣世尊所远见如来坐</p><p>降心伏诸根除去诸俗容</p><p>下车而步进犹如天帝释</p><p>往诣梵天王前顶<a href=\"/remen/lifo.html\" class=\"keylink\" target=\"_blank\">礼佛</a>足</p><p>敬问体和安佛还慰劳毕</p><p>命令一面坐时王心默念</p><p>释迦大威力胜德迦葉等</p><p>今皆为弟子佛知众心念</p><p>而问于迦葉汝见何福利</p><p>而弃事火法迦葉闻佛命</p><p>惊起大众前胡跪而合掌</p><p>高声白佛言修福事火神</p><p><a href=\"/remen/guobao.html\" class=\"keylink\" target=\"_blank\">果报</a>悉轮迥生死烦恼增</p><p>是故我弃舍精勤奉事火</p><p>为求五欲境爱欲增无穷</p><p>是故我弃舍</p><p>事火修咒术离解脱受生</p><p>受生为苦本故舍更求安</p><p>我本谓苦行祠祀设大会</p><p>为最第一胜而更违正道</p><p>是故今弃舍更求胜寂灭</p><p>离生老病死无尽清凉处</p><p>以知此义故放舍事火法</p><p>世尊闻迦葉说自知见事</p><p>欲令诸<a href=\"/remen/shijian.html\" class=\"keylink\" target=\"_blank\">世间</a>普生净信故</p><p>而告迦葉言汝大士善来</p><p>分别种种法而从于胜道</p><p>今于大众前显汝胜功德</p><p>如巨富长者开现于宝藏</p><p>令贫苦众生增其厌离心</p><p>善哉奉尊教即于大众前</p><p>敛身入正受飘然升<a href=\"/remen/xukong.html\" class=\"keylink\" target=\"_blank\">虚空</a></p><p>经行住坐卧或举身洞然</p><p>左右出水火不烧亦不濡</p><p>从身出云雨雷电动天地</p><p>举世悉瞻仰纵目观无厌</p><p>异口而同音称叹未曾有</p><p>然后摄<a href=\"/remen/shentong.html\" class=\"keylink\" target=\"_blank\">神通</a>敬礼世尊足</p><p>佛为我大师我为尊弟子</p><p>奉教闻斯行所作已毕竟</p><p>举世普见彼迦葉为弟子</p><p>决定知世尊真实一切智</p><p>佛知诸会众堪为受法器</p><p>而告瓶沙王汝今善谛听</p><p>心意及诸根斯皆生灭法</p><p>了知生灭过是则平等观</p><p>如是平等观是则为知身</p><p>知身生灭法无取亦无受</p><p>如身诸根觉<a href=\"/remen/wuwo.html\" class=\"keylink\" target=\"_blank\">无我</a>无我所</p><p>纯一苦积聚苦生而苦灭</p><p>已知诸身相无我无我所</p><p>是则之第一无尽清凉处</p><p>我见等烦恼系缚诸世间</p><p>既见无我所诸缚悉解脱</p><p>不实见所缚见实则解脱</p><p>世间摄<a href=\"/remen/shoujie.html\" class=\"keylink\" target=\"_blank\">受戒</a>则为邪摄受</p><p>若彼有我者或常或<a href=\"/remen/wuchang.html\" class=\"keylink\" target=\"_blank\">无常</a></p><p>生死二边见其过最尤甚</p><p>若使无常者<a href=\"/remen/xiuxing.html\" class=\"keylink\" target=\"_blank\">修行</a>则无果</p><p>亦不受后身无功而解脱</p><p>若使有常者无死生中间</p><p>则应同虚空无生亦无灭</p><p>若使有我者则应一切同</p><p>一切皆有我无业果自成</p><p>若有我作者不应苦修行</p><p>彼有<a href=\"/remen/zizai.html\" class=\"keylink\" target=\"_blank\">自在</a>主何须造作为</p><p>若我则有常理不容变异</p><p>见有苦乐相云何言有常</p><p>知生则解脱远离诸尘垢</p><p>一切悉有常何用解脱为</p><p>无我不唯言理实无实性</p><p>不见我作事云何说我作</p><p>我既无所作亦无作我者</p><p>无此二事故真实无有我</p><p>无作者知者无主而常迁</p><p>生死日夜流汝今听我说</p><p>六根六境界<a href=\"/remen/yinyuan1.html\" class=\"keylink\" target=\"_blank\">因缘</a>六识生</p><p>三事会生触心念业随转</p><p>阳珠遇干草缘日火随生</p><p>诸根境界识士夫生亦然</p><p>芽因种子生种非即是芽</p><p>不即亦不异众生生亦然</p><p>世尊说真实平等第一义</p><p>瓶沙王欢喜离垢<a href=\"/remen/fayan.html\" class=\"keylink\" target=\"_blank\">法眼</a>生</p><p>王眷属人民百千诸鬼神</p><p>闻说<a href=\"/remen/ganlu.html\" class=\"keylink\" target=\"_blank\">甘露</a>法亦随离诸尘</p><p>大弟子出家品第十七</p><p>尔时瓶沙王稽首请世尊</p><p>迁住于竹林哀受故默然</p><p>王已见<a href=\"/remen/zhendi.html\" class=\"keylink\" target=\"_blank\">真谛</a>奉拜而还宫</p><p>世尊与大众徙居安竹园</p><p>为度众生故建立慧灯明</p><p>以梵住天住贤圣住而住</p><p>时阿湿波誓调心御诸根</p><p>时至行乞食入于王舍城</p><p>容貌世挺特威仪安序庠</p><p>城中诸士女见者莫不欢</p><p><a href=\"/remen/xingzhe.html\" class=\"keylink\" target=\"_blank\">行者</a>为住步前迎后风驰</p><p>迦毗罗仙人广度诸弟子</p><p>第一胜多闻其名<a href=\"/remen/sheli.html\" class=\"keylink\" target=\"_blank\">舍利</a>弗</p><p>见比丘庠序闲雅静诸根</p><p>蹰路而待至举手请问言</p><p>年少静仪容我所未曾见</p><p>得何胜妙法为宗事何师</p><p>师教何所说愿告决所疑</p><p>比丘欣彼问和颜逊辞答</p><p>一切智具足甘蔗胜族生</p><p><a href=\"/remen/tianren.html\" class=\"keylink\" target=\"_blank\">天人</a>中最尊是则我大师</p><p>我年既幼稚学日又初浅</p><p>岂能宣大师甚深微妙义</p><p>今当以浅智略说师教法</p><p>一切有法生皆从因缘起</p><p>生灭法悉灭说道为方便</p><p>二生忧波提随听心内融</p><p>远离诸尘垢清净法眼生</p><p>先所修决定知因及无因</p><p>一切无所作皆由自在天</p><p>令闻因缘法无我智开明</p><p>增微诸烦恼无能究竟除</p><p>唯有如来教永尽而无遗</p><p>非摄受我所而能离吾我</p><p>明因日灯兴熟能令无光</p><p>如断莲花茎微丝犹连绵</p><p>佛教除烦恼犹断石无余</p><p>敬礼比丘足退辞而还家</p><p>比丘乞食已亦还归竹园</p><p>舍利弗还家貌色甚和雅</p><p>善友大目连同体闻才均</p><p>遥见舍利弗颜仪甚熙怡</p><p>告言今见汝而有异常容</p><p>素性至沉隐欢相见于今</p><p>必得甘露法此相非无因</p><p>答言如来告实获未曾法</p><p>即请而为说闻则心开解</p><p>诸尘垢亦除随生正法眼</p><p>久殖妙<a href=\"/remen/yinguo.html\" class=\"keylink\" target=\"_blank\">因果</a>如观掌中灯</p><p>得佛不动信俱行诣佛所</p><p>与徒众弟子二百五十人</p><p>佛遥见二贤而告诸众言</p><p>彼来者二人吾上首弟子</p><p>一<a href=\"/remen/zhihui.html\" class=\"keylink\" target=\"_blank\">智慧</a>无双二神足第一</p><p>以深净<a href=\"/remen/fanyin.html\" class=\"keylink\" target=\"_blank\">梵音</a>即命汝善来</p><p>此有清凉法出家究竟道</p><p>手执三掎杖萦发持澡瓶</p><p>闻佛善来声即变成沙门</p><p>二师及弟子悉成比丘仪</p><p>稽首世尊足却坐于一面</p><p>随顺为说法皆得罗汉道</p><p>尔时有二生迦葉族明灯</p><p>多闻身相具财盈妻极贤</p><p>厌舍而出家志求解脱道</p><p>路由多子塔忽遇释迦文</p><p>光仪显明耀犹若祠天幢</p><p>肃然举身敬稽首<a href=\"/remen/dl.html\" class=\"keylink\" target=\"_blank\">顶礼</a>足</p><p>尊为我大师我是尊弟子</p><p>久远积痴冥愿为作灯明</p><p>佛知彼二生心乐崇解脱</p><p>清净软和音命之以善来</p><p>闻命心融泰形神疲劳息</p><p>心栖胜解脱寂静离诸尘</p><p>大悲随所应略为其解说</p><p>领解诸深法成四无碍辩</p><p>大德普流闻故名大迦葉</p><p>本见身我异或见我即身</p><p>有我及我所斯见已永除</p><p>唯见众苦聚离苦则无余</p><p>持戒修苦行非因而见因</p><p>平等见苦性永无他聚心</p><p>若有若见无二见生犹豫</p><p>平等见真谛决定无复疑</p><p>染着于财色迷醉贪欲生</p><p>无常不净想贪爱永已乖</p><p>慈心平等念怨亲无异想</p><p>哀愍于一切则消嗔恚毒</p><p>依色诸有对种种杂想生</p><p>思惟坏色想则断色于爱</p><p>虽生无色天命亦要之尽</p><p>愚于四正受而生解脱想</p><p>寂灭离诸想无色贪永除</p><p>动乱心变逆犹狂风鼓浪</p><p>深入坚固定寂止掉乱心</p><p>观法无我所生灭不坚固</p><p>不见软中上我慢心自忘</p><p>炽然智慧灯离诸痴冥闇</p><p>见尽无尽法无明悉无余</p><p>思惟十功德十种烦恼灭</p><p>苏息作已作深感仰尊颜</p><p>离三而得三三弟子除三</p><p>犹三星布列三十三司弟</p><p>列侍于三五三侍佛亦然</p><p>化给孤独品第十八</p><p>时有大长者名曰给孤独</p><p>巨富财无量广施济贫乏</p><p>远从于北方憍萨罗国来</p><p>止一知识舍主人名首罗</p><p>闻佛兴于世近住于竹园</p><p>承名重其德即夜诣彼林</p><p>如来已知彼根熟净信生</p><p>随宜称其实而为说法言</p><p>汝已乐正法净<a href=\"/remen/xinxing1.html\" class=\"keylink\" target=\"_blank\">信心</a>虚渴</p><p>能减于睡眠而来敬礼我</p><p>今日当为汝具设初宾仪</p><p>汝宿殖德本坚固净其望</p><p>闻佛名欢喜堪为正法器</p><p>虚怀广行惠周给于贫穷</p><p>名德普流闻果成由宿因</p><p>今当行法施至心精诚施</p><p>时施寂静施兼<a href=\"/remen/shouchi.html\" class=\"keylink\" target=\"_blank\">受持</a>净戒</p><p>戒为庄严具能转于恶趣</p><p>令人上升天报以天五乐</p><p>诸求为大苦爱欲集诸过</p><p>当修远离恶离欲寂静乐</p><p>知老病死苦世间之大患</p><p>正观察世间离生老病死</p><p>既见于人间有老病死苦</p><p>生天亦复然无有常存者</p><p>无常则是苦苦则无有我</p><p>无常苦非我何有我我所</p><p>知苦即是苦集者则为集</p><p>苦灭即寂静道即安隐处</p><p>群生流动性当知是苦本</p><p>厌末塞其源不愿有非有</p><p>生老死盛火世间普炽然</p><p>见生死动摇当习于无想</p><p>三摩提究竟甘露寂静处</p><p>空无我我所世间悉如幻</p><p>当观于此身诸大众行聚</p><p>长者闻说法即得于初果</p><p>生死海消灭唯有一滴余</p><p>空闲修离欲第一有无身</p><p>不如今俗人见谛真解脱</p><p>不离诸苦行种种异见网</p><p>虽至第一有不见真实义</p><p>邪想着天福有爱缚转深</p><p>长者闻说法阴盖焕然开</p><p>逮得于<a href=\"/remen/zhengjian.html\" class=\"keylink\" target=\"_blank\">正见</a>诸邪见永除</p><p>犹如秋厉风飘散于重云</p><p>不计自在因亦非邪因生</p><p>亦复非无因而生于世间</p><p>若自在天生无长幼先后</p><p>亦无五道轮生者不应灭</p><p>亦不应灾患为恶亦非过</p><p>净与不净业斯由自在天</p><p>若自在天生世间不应疑</p><p>如子从父生孰不识其尊</p><p>人遭穷苦时不应反怨天</p><p>悉应宗自在不应奉余神</p><p>自在是作者不应名自在</p><p>以其是作故彼则应常作</p><p>常作则自劳何名为自在</p><p>若<a href=\"/remen/wuxin.html\" class=\"keylink\" target=\"_blank\">无心</a>而作如婴儿所为</p><p>若有心而作有心非自在</p><p>苦乐由众生则非自在作</p><p>自在生苦乐彼应有爱憎</p><p>已有爱憎故不应称自在</p><p>若复自在作众生应默然</p><p>任彼自在力何用修善为</p><p>正复修<a href=\"/remen/shane.html\" class=\"keylink\" target=\"_blank\">善恶</a>不应有业报</p><p>自在若业生一切则共业</p><p>若是共业者皆应称自在</p><p>自在若无因一切亦应无</p><p>若因余自在自在应无穷</p><p>是故诸众生悉无有作者</p><p>当知自在义于此论则坏</p><p>一切义相违无说则有过</p><p>若复<a href=\"/remen/zixing.html\" class=\"keylink\" target=\"_blank\">自性</a>生其过亦如是</p><p>诸明因论者未曾如是说</p><p>无所依无因而能有所作</p><p>彼彼皆由因犹如依种子</p><p>是故知一切则非自性生</p><p>一切诸所作非唯一因生</p><p>而说一自性是故则非因</p><p>若言彼自性周满一切处</p><p>若周满一切亦无能所作</p><p>既无能所作是则非为因</p><p>若遍一切处一切有作者</p><p>是则一切时常应有所作</p><p>若言常作者无待时生物</p><p>是故应当知非自性为因</p><p>又说彼自性离一切求那</p><p>一切所作事亦应离求那</p><p>一切诸世间悉见有求那</p><p>是故知自性亦复非为因</p><p>若说彼自性异于求那者</p><p>以常为因故其性不应异</p><p>众生求那异故自性非因</p><p>自性若常者事亦不应坏</p><p>以自性为因因果理应同</p><p>世间见坏故当知别有因</p><p>若彼自性因不应求解脱</p><p>以有自性故应任彼生灭</p><p>假令得解脱自性还生缚</p><p>若自性不见为见法因者</p><p>此亦非为因因果理殊故</p><p>世间诸见事因果悉俱见</p><p>若自性无心不应有心因</p><p>如见烟知火因果类相求</p><p>非彼因不见而生于见事</p><p>犹金造器服始终不离金</p><p>自性是事因始终岂得殊</p><p>若使时作者不应求解脱</p><p>以彼时常故应任彼时节</p><p>世间无有边时节亦复然</p><p>是故修行者不应方便求</p><p>陀罗骠求那世间一异论</p><p>虽有种种说当知非一因</p><p>若说我作者应随欲而生</p><p>而今不随欲云何说我作</p><p>不欲而更得欲者反更违</p><p>苦乐不自在云何言我作</p><p>若使我作者应无恶趣业</p><p>种种业果生故知非我作</p><p>言我随时作时应唯作善</p><p>善恶<a href=\"/remen/suiyuan.html\" class=\"keylink\" target=\"_blank\">随缘</a>生故知非我作</p><p>若使无因作不应修方便</p><p>一切自然定修因何所为</p><p>世间种种业而获种种果</p><p>是故知一切非为无因作</p><p>有心及无心悉从因缘起</p><p>世间一切法非无因生者</p><p>长者心开解通达胜妙义</p><p>一相实智生决定了真谛</p><p>敬礼世尊足合掌而启请</p><p>居在舍婆提土地丰安乐</p><p>波斯匿大王师子元族胄</p><p>福德名称流远近所宗敬</p><p>欲造立精舍唯愿哀愍受</p><p>知佛心平等所居不求安</p><p>愍彼众生故不违我所请</p><p>佛知长者心大施发于今</p><p>无染无所著善护众生心</p><p>汝已见真谛素心好行施</p><p>钱财非常宝宜应速施为</p><p>如藏库被烧已出者为珍</p><p>明人知无常出财广行惠</p><p>悭贪者守惜恐尽不受用</p><p>亦不畏无常徒失增忧悔</p><p>应时应器施如健夫临敌</p><p>能施而能战是则勇慧士</p><p>施者众所爱善称广流闻</p><p>良善乐为友命终心常欢</p><p>无悔亦无怖不生饿鬼趣</p><p>此则为花报其果难思议</p><p><a href=\"/remen/lunhui.html\" class=\"keylink\" target=\"_blank\">轮回</a>六趣中良伴无过施</p><p>若生天人中为众所奉事</p><p>生于<a href=\"/remen/chushengdao.html\" class=\"keylink\" target=\"_blank\">畜生道</a>施报随受乐</p><p>智慧修寂定无依无有数</p><p>虽获甘露道犹资施以成</p><p>缘彼惠施故修八大人念</p><p>随念欢喜心决定三摩提</p><p><a href=\"/remen/sanmei.html\" class=\"keylink\" target=\"_blank\">三昧</a>增智慧能正观生灭</p><p>正观生灭已次第得解脱</p><p>舍财惠施者蠲除于贪着</p><p>慈悲恭敬与兼除嫉恚慢</p><p>明见惠施果无施痴见除</p><p>诸结烦恼灭斯由于惠施</p><p>当知惠施者则为解脱因</p><p>犹如人种栽为荫花果故</p><p><a href=\"/remen/bushi.html\" class=\"keylink\" target=\"_blank\">布施</a>亦如是报乐大涅槃</p><p>不坚固财施获报坚固果</p><p>施食唯得力施衣得好色</p><p>若建立精舍众果具足成</p><p>或施求五欲或贪求大财</p><p>或为名闻施有求生天乐</p><p>或为免贫苦唯汝无想施</p><p>施中之最上无利而不获</p><p>汝心有所弘宜令速成就</p><p>痴爱心来游清净眼开还</p><p>长者受佛教惠心转增明</p><p>请优波低舍贤友而同归</p><p>还彼憍萨罗周行择良墟</p><p>见太子祇园林流极清闲</p><p>往诣太子所请求买其田</p><p>太子甚宝惜元无出卖心</p><p>设布黄金满犹尚地不迁</p><p>长者心欢喜即遍布黄金</p><p>只言我不与汝云何布金</p><p>长者言不与何言满黄金</p><p>二人共诤讼延及断事官</p><p>众皆叹奇特只亦知其诚</p><p>广问其因缘辞言立精舍</p><p><a href=\"/remen/gongyang.html\" class=\"keylink\" target=\"_blank\">供养</a>于如来并及比丘僧</p><p>太子闻佛名其心即开悟</p><p>唯取其半金求和同建立</p><p>汝地我树林共以供养佛</p><p>长者地祇林以付舍利弗</p><p>经始立精舍昼夜勤速成</p><p>高显胜庄严犹四天王宫</p><p>随法顺道宜称如来所应</p><p>世间未曾有增晖舍卫城</p><p>如来现神荫众圣集安居</p><p>无侍者哀降有侍资道宜</p><p>长者乘斯福寿尽上升天</p><p>子孙继其业历世种<a href=\"/remen/futian.html\" class=\"keylink\" target=\"_blank\">福田</a></p><p>父子相见品第十九</p><p>佛于摩竭国化种种异道</p><p>悉从一味法如日映众星</p><p>出彼五山城与千弟子俱</p><p>前后眷属从往诣尼金山</p><p>近伽维罗卫而生报恩心</p><p>当修法供养以奉于父王</p><p>王师及大臣先遣伺候人</p><p>常寻从左右瞻察其进止</p><p>知佛欲还国驱驰而先白</p><p>太子远游学愿满今来还</p><p>王闻大欢喜严驾即出迎</p><p>举国诸士庶悉皆从王行</p><p>渐近遥见<a href=\"/remen/foguang.html\" class=\"keylink\" target=\"_blank\">佛光</a>相倍昔容</p><p>处于大众中犹如梵天王</p><p>下车而徐进恐为法留难</p><p>瞻颜内欣踊口莫知所言</p><p>顾贪居俗累子超然登仙</p><p>虽子居道尊未知称何名</p><p>自惟久思渴今日无由宣</p><p>子今默然坐安隐不改容</p><p>久别无<a href=\"/remen/ganqing.html\" class=\"keylink\" target=\"_blank\">感情</a>令我心独悲</p><p>如人久虚渴路逢清冷泉</p><p>奔驰而欲饮临泉忽枯渴</p><p>今我见其子犹是本光颜</p><p>心疏气高绝都无荫流心</p><p>抑情虚望断如渴对枯泉</p><p>未见繁想驰对目则无欢</p><p>如人念离亲忽见画形像</p><p>应王四天下犹若曼陀王</p><p>汝今行乞食斯道何足荣</p><p>安静如须弥光相如日明</p><p>庠行牛王步<a href=\"/remen/wuwei.html\" class=\"keylink\" target=\"_blank\">无畏</a>师子吼</p><p>不受四天封乞求而养身</p><p>佛知父王心犹存于子想</p><p>为开其心故并哀一切众</p><p>神足升虚空两手捧日月</p><p>游行于空中种种作异变</p><p>或分身无量还复合为一</p><p>或入水如地或入地如水</p><p>石壁不碍身左右出水火</p><p>父王大欢喜父子情悉除</p><p>空中莲花座而为王说法</p><p>知王心慈念为子增忧悲</p><p>缠绵爱念子宜应速除灭</p><p>息爱静其心受我子养法</p><p>人子所未奉今以奉父王</p><p>父未从子得今从子得之</p><p>人王之奇特天王亦希有</p><p>胜妙甘露道今以奉大王</p><p>自业业受生业依业果报</p><p>当知业因果勤习度世业</p><p>谛观于世间唯业为良朋</p><p>亲戚及与身深爱相恋慕</p><p>命终神独往唯业良朋随</p><p>轮回于五趣三业三种生</p><p>爱欲为其因种种类差别</p><p>今当竭其力净治身口业</p><p>昼夜勤修习息乱心寂然</p><p>唯此为己利离此悉非我</p><p>当知<a href=\"/remen/sanjie.html\" class=\"keylink\" target=\"_blank\">三界</a>有犹若海涛波</p><p>难乐难习近当修第四业</p><p>生死五道轮犹众星旋转</p><p>诸天亦迁变人中岂得常</p><p>涅槃为最安禅寂乐中胜</p><p>人王五欲乐危险多恐怖</p><p>犹毒蛇同居何有须臾欢</p><p>明人见世间如盛火围绕</p><p>恐怖无暂安求离生老死</p><p>无尽寂静处慧者之所居</p><p>不须利器仗象马以兵车</p><p>调伏贪恚痴天下敌无胜</p><p>知苦断苦因证灭修方便</p><p>正觉四真谛恶趣恐怖除</p><p>先现妙神通令王心欢喜</p><p>信乐情已深堪为正法器</p><p>合掌而赞叹奇哉誓果成</p><p>奇哉大苦离奇哉<a href=\"/remen/154932.html\" class=\"keylink\" target=\"_blank\">饶益</a>我</p><p>虽先增忧悲缘悲故获利</p><p>奇哉我今日生子果报成</p><p>宜舍胜妙乐宜精勤习苦</p><p>宜离亲族荣宜割恩<a href=\"/remen/aiqing.html\" class=\"keylink\" target=\"_blank\">爱情</a></p><p>古昔诸仙王唐苦而无功</p><p>清凉安隐处汝今悉已获</p><p>自安而安彼大悲济众生</p><p>昔本住世间为转轮王者</p><p>无自在神通令我心开解</p><p>亦无此妙法使我今日欢</p><p>设为转轮王生死绪不绝</p><p>今已绝生死轮回大苦灭</p><p>能为众生类广说甘露法</p><p>如此妙神通智慧甚深广</p><p>永灭生死苦为天人之上</p><p>虽居圣王位终不获斯利</p><p>如是赞叹已法爱增恭敬</p><p>居王父尊位<a href=\"/remen/qianbei.html\" class=\"keylink\" target=\"_blank\">谦卑</a>稽首礼</p><p>国中诸人民睹佛神通力</p><p>闻说深妙法兼见王敬重</p><p>合掌头面礼悉生奇特想</p><p>厌患居俗累咸生出家心</p><p>释种诸王子心悟<a href=\"/remen/daoguo.html\" class=\"keylink\" target=\"_blank\">道果</a>成</p><p>悉厌世荣乐舍亲爱出家</p><p>阿难陀难陀金毗阿那律</p><p>难图跋难陀及军荼陀那</p><p>如是等上首及余释种子</p><p>悉从于佛教受法为弟子</p><p>匡国大臣子优陀夷为首</p><p>与诸王子俱随次而出家</p><p>又阿低梨子名曰优波离</p><p>见彼诸王子大臣子出家</p><p>心感情开解亦受出家法</p><p>父王见其子神力诸功德</p><p>自亦入清流甘露正法门</p><p>舍王位国土禅一甘露饭</p><p>闲居修静默处宫习王仙</p><p>如来悉随摄本族知识已</p><p>道中颜和悦亲戚欢喜随</p><p>时至应乞食入迦维罗卫</p><p>城中诸士女惊喜举声唱</p><p>悉达阿罗陀学道成而归</p><p>内外转相告巨细驰出看</p><p>门户窗牖中比肩而侧目</p><p>见佛身相好光明甚晖曜</p><p>外着<a href=\"/remen/jiasha.html\" class=\"keylink\" target=\"_blank\">袈裟</a>衣身光内彻照</p><p>犹如日圆轮内外相映发</p><p>观者心悲喜合掌涕泪流</p><p>见佛庠序步敛形摄诸根</p><p>妙身显法仪敬惜增悲叹</p><p>剃发毁形好身被染色衣</p><p>堂堂仪雅容束身视地行</p><p>应戴羽宝盖手揽飞龙辔</p><p>如何冒游尘执钵而行乞</p><p>艺足伏怨敌貌足婇女欢</p><p>华服冠天冠黎民咸首阳</p><p>如何屈茂容拘心制其形</p><p>舍妙欲光服素身着染衣</p><p>见何相何求与世五欲怨</p><p>舍贤妻爱子乐独而孤游</p><p>难哉彼贤妃长夜抱忧思</p><p>而今闻出家性命犹能全</p><p>不审净饭王竟见此子不</p><p>见其妙相身毁形而出家</p><p>怨家犹痛惜父见岂能安</p><p>爱子罗睺罗泣涕常悲恋</p><p>见无抚慰心用学此道为</p><p>诸明相法者咸言太子生</p><p>具足大人相应享食四海</p><p>观今之所为斯则皆虚谈</p><p>如是比众多纷纭而乱说</p><p>如来心无著无欣亦无戚</p><p>慈悲愍众生欲令脱贫苦</p><p>增长彼善根并为当来世</p><p>显其少欲迹兼除俗尘谤</p><p>入贫里乞食精粗任所得</p><p>巨细不择门满钵归山林</p><p>受只桓精舍品第二十</p><p>世尊已开化迦维罗卫人</p><p>随缘度已毕与大众俱行</p><p>往憍萨罗国诣波斯匿王</p><p>只桓已庄严堂舍悉周备</p><p>流泉相灌注花果悉敷荣</p><p>水陆众奇鸟随类群和鸣</p><p>众美世无比若稽罗山宫</p><p>给孤独长者眷属寻路迎</p><p>散花烧名香奉请入只桓</p><p>手执金龙瓶躬跪注长水</p><p>以只桓精舍奉施十方僧</p><p>世尊咒愿受镇国令久安</p><p>给孤独长者福庆流无穷</p><p>时波斯匿王闻世尊已至</p><p>严驾出只桓敬礼世尊足</p><p>却坐于一面合掌白佛言</p><p>不图卑小国忽成大吉祥</p><p>恶逆多殃灾岂能感大人</p><p>今得睹圣颜沐浴饮清化</p><p>鄙虽处凡品蒙圣入胜流</p><p>如风拂香林气合成薰飙</p><p>众鸟集须弥异色齐金光</p><p>得与明人会蒙荫而同荣</p><p>野夫供仙<a href=\"/remen/rensheng.html\" class=\"keylink\" target=\"_blank\">人生</a>为三足星</p><p fx data-zshare></p><div class=\"bdsharebuttonbox bdshare-button-style0-16\"><a href=\"#\" class=\"bds_more\" data-cmd=\"more\">分享到:</a><a href=\"#\" class=\"bds_weixin\" data-cmd=\"weixin\" title=\"分享到微信\"></a><a href=\"#\" class=\"bds_tqf\" data-cmd=\"tqf\" title=\"分享到腾讯朋友\"></a><a href=\"#\" class=\"bds_tsina\" data-cmd=\"tsina\" title=\"分享到新浪微博\"></a><a href=\"#\" class=\"bds_sqq\" data-cmd=\"sqq\" title=\"分享到QQ好友\"></a><a href=\"#\" class=\"bds_qzone\" data-cmd=\"qzone\" title=\"分享到QQ空间\"></a></div><script src=\"https://www.hrfjw.com/statics/m_liaotuo/js/zshare.min.js\"></script></div>"
},{
    "title": "第五卷 佛所行赞经",
    "author": "马鸣菩萨 造",
    "html": "<div class=\"B1_text\"><p>第五卷 佛所行赞经</p><p>神力住寿品第二十三</p><p>尔时鞞舍离诸离车长者</p><p>闻<a href=\"/remen/shizun.html\" class=\"keylink\" target=\"_blank\">世尊</a>入国住庵摩罗园</p><p>有乘素车舆素盖素衣服</p><p>青赤黄绿色其众各异仪</p><p>导从翼前后争涂竞路前</p><p>天冠衮花服宝饰以<a href=\"/remen/zhuangyan.html\" class=\"keylink\" target=\"_blank\">庄严</a></p><p>威容盛明曜增晖彼园林</p><p>除舍五威仪下车而步进</p><p>息慢而形恭<a href=\"/remen/dl.html\" class=\"keylink\" target=\"_blank\">顶礼</a>于佛足</p><p>大众围绕佛如日重轮光</p><p>离车名师子为诸离车长</p><p>德貌如师子位居师子臣</p><p>灭除师子慢受诲释师子</p><p>汝等大威德名族美色容</p><p>能除世憍慢受法以增明</p><p>财色香花饰不如戒庄严</p><p>国土丰安乐唯以汝等荣</p><p>荣身而安民在于调御心</p><p>加以乐法情令德转崇高</p><p>非薄土群鄙而能集众贤</p><p>当日新其德抚养于万民</p><p>导众以明正如牛王涉津</p><p>若人能自念今世及后世</p><p>唯当修正戒福利二世安</p><p>为众所敬重名称普流闻</p><p>仁者乐为友德流永无疆</p><p>山林宝玉石皆依地而生</p><p>戒德亦如地众善之所由</p><p>无翅欲腾虚渡河无良舟</p><p>人而无戒德济苦为实难</p><p>如树美花果针刺难可攀</p><p>多闻美色力<a href=\"/remen/pojie.html\" class=\"keylink\" target=\"_blank\">破戒</a>者亦然</p><p>端坐胜堂阁王心自庄严</p><p>净戒<a href=\"/remen/gongde.html\" class=\"keylink\" target=\"_blank\">功德</a>具随大仙而征</p><p>染服衣毛羽螺髻剃须发</p><p>不修于戒德方涉众苦难</p><p>日夜三沐浴奉火修苦行</p><p>遗身秽野兽赴水火投岩</p><p>食果饵草根吸风饮恒水</p><p>服气以绝粮远离于正戒</p><p>习斯禽兽道非为<a href=\"/remen/zhengfa.html\" class=\"keylink\" target=\"_blank\">正法</a>器</p><p>毁戒招诽谤仁者所不亲</p><p>心常怀恐怖恶名如影随</p><p>现世无利益后世岂获安</p><p>是故<a href=\"/remen/zhihui.html\" class=\"keylink\" target=\"_blank\">智慧</a>士当修于净戒</p><p>于<a href=\"/remen/shengsi.html\" class=\"keylink\" target=\"_blank\">生死</a>旷野戒为善导师</p><p>持戒由自力此则不为难</p><p>净戒为梯蹬令人上升天</p><p>建立净戒者斯由<a href=\"/remen/fannao.html\" class=\"keylink\" target=\"_blank\">烦恼</a>微</p><p>诸过坏其心丧失善功德</p><p>先当离我所我所覆诸善</p><p>犹灰覆火上足蹈而觉烧</p><p>憍慢覆其心如日隐重云</p><p>慢怠灭惭愧忧悲弱强志</p><p>老病坏壮容我慢灭诸善</p><p>诸天阿修罗贪嫉兴诤讼</p><p>丧失诸功德悉由我慢怀</p><p>我于胜中胜我德胜者同</p><p>我于胜小劣斯则为愚夫</p><p>色族悉<a href=\"/remen/wuchang.html\" class=\"keylink\" target=\"_blank\">无常</a>动摇不暂停</p><p>终为磨灭法何用憍慢为</p><p>贪欲为巨患诈亲而密怨</p><p>猛火从内发贪火亦复然</p><p>贪欲之炽燃甚于世界火</p><p>火盛水能灭贪爱难可消</p><p>猛火焚旷野草尽还复生</p><p>贪欲火焚心正法生则难</p><p>贪欲求世乐乐增不净业</p><p>恶业堕恶道怨无过贪欲</p><p>贪则生于爱爱则习诸欲</p><p>习欲招众苦元恶无过贪</p><p>贪则为大病智药愚夫止</p><p>邪觉不正思能令贪欲增</p><p>无常苦不净<a href=\"/remen/wuwo.html\" class=\"keylink\" target=\"_blank\">无我</a>无我所</p><p>智慧真实观能灭彼邪贪</p><p>是故于境界当修真实观</p><p>真实观已生贪欲得<a href=\"/remen/jietuo.html\" class=\"keylink\" target=\"_blank\">解脱</a></p><p>见德生贪欲见过起嗔恚</p><p>德过二俱忘贪恚得除灭</p><p>嗔恚改素容能坏端正色</p><p>嗔恚翳明目害法义欲闻</p><p>断绝亲爱义为世所轻贱</p><p>是故当舍恚勿随于嗔心</p><p>能制狂恚心是名善御者</p><p>世称善调驷是为摄绳容</p><p>纵恚不自禁忧悔火随烧</p><p>若人起嗔恚先自烧其心</p><p>然后加于彼或烧或不烧</p><p>生老病死苦逼迫于<a href=\"/remen/zhongsheng.html\" class=\"keylink\" target=\"_blank\">众生</a></p><p>复加于恚害多怨复增怨</p><p>见世众苦迫应起慈悲心</p><p>众生起烦恼增微无量差</p><p>如来善方便随病而略说</p><p>譬如世良医随病而投药</p><p>尔时诸离车闻佛所<a href=\"/remen/shuofa.html\" class=\"keylink\" target=\"_blank\">说法</a></p><p>即起<a href=\"/remen/lifo.html\" class=\"keylink\" target=\"_blank\">礼佛</a>足<a href=\"/remen/huanxi.html\" class=\"keylink\" target=\"_blank\">欢喜</a>而顶受</p><p>请佛及大众明日设薄供</p><p>佛告诸离车庵摩罗已请</p><p>离车怀感愧彼何夺我利</p><p>知<a href=\"/remen/foxin.html\" class=\"keylink\" target=\"_blank\">佛心</a>平等而起<a href=\"/remen/suixi.html\" class=\"keylink\" target=\"_blank\">随喜</a>心</p><p>如来善随宜安慰令心悦</p><p>伏化纯熟归如蛇被严咒</p><p>夜过明相生佛与大众俱</p><p>诣庵摩罗舍受彼<a href=\"/remen/gongyang.html\" class=\"keylink\" target=\"_blank\">供养</a>毕</p><p>往诣毗纽村于彼夏安居</p><p>三月安居竟复还鞞舍离</p><p>住猕猴池侧坐于林树间</p><p>普放大光明以感魔波旬</p><p>来诣于佛所合掌劝请言</p><p>昔尼连禅侧已发真实要</p><p>我所作事毕当入于<a href=\"/remen/niepan.html\" class=\"keylink\" target=\"_blank\">涅槃</a></p><p>今所作已作当遂于本心</p><p>时佛告波旬灭度时不远</p><p>却后三月满当入于涅槃</p><p>时魔知如来灭度已有期</p><p>情愿既已满欢喜还天宫</p><p>如来坐树下正受三摩提</p><p>放舍业报寿神力住命存</p><p>以如来舍寿大地普震动</p><p>十方<a href=\"/remen/xukong.html\" class=\"keylink\" target=\"_blank\">虚空</a>境周遍大火然</p><p>须弥顶崩颓天雨飞砾石</p><p>狂风四激起树木悉摧折</p><p>天乐发哀声<a href=\"/remen/tianren.html\" class=\"keylink\" target=\"_blank\">天人</a>心忘欢</p><p>佛从<a href=\"/remen/sanmei.html\" class=\"keylink\" target=\"_blank\">三昧</a>起普告诸众生</p><p>我今已舍寿三昧力存身</p><p>身如朽败车无复往来因</p><p>已脱于三有如鸟破卵生</p><p>离车辞别品第二十四</p><p>尊者阿难陀<a href=\"/remen/jiandi.html\" class=\"keylink\" target=\"_blank\">见地</a>普天动</p><p>心惊身毛竖问佛何<a href=\"/remen/yinyuan1.html\" class=\"keylink\" target=\"_blank\">因缘</a></p><p>佛告阿难陀我住三月寿</p><p>余命行悉舍是故地大动</p><p>阿难闻<a href=\"/\" class=\"keylink\" target=\"_blank\">佛教</a>悲感泪交流</p><p>犹如大力象摇彼栴檀树</p><p>扰动理迫迮香汁泪流下</p><p>亲重大师尊恩深未离欲</p><p>惟此四事故悲苦不自胜</p><p>今我闻世尊涅槃决定教</p><p>举体悉萎消迷方失常音</p><p>所闻法悉忘荒悸亡天地</p><p>怪哉救世主灭度一可驶</p><p>遭寒水垂死遇火忽复灭</p><p>于烦恼旷野迷乱失其方</p><p>忽遇善导师未度忽复失</p><p>如人涉长漠热渴久乏水</p><p>忽遇清凉池奔趣悉枯竭</p><p>绀睫瞪睛目明鉴于三世</p><p>智慧照幽冥昏冥一何速</p><p>犹如旱地苗云兴仰希雨</p><p>暴风云速灭望绝守空田</p><p>无智大闇冥群生悉迷方</p><p>如来燃慧灯忽灭莫由出</p><p>佛闻阿难说酸诉情悲切</p><p>软语安慰言为说真实法</p><p>若人知<a href=\"/remen/zixing.html\" class=\"keylink\" target=\"_blank\">自性</a>不应处忧悲</p><p>一切诸有为悉皆磨灭法</p><p>我已为汝说合会性别离</p><p>恩爱理不常当舍悲恋心</p><p>有为流动法生灭不<a href=\"/remen/zizai.html\" class=\"keylink\" target=\"_blank\">自在</a></p><p>欲令长存者终无有是处</p><p>有为若常存无有迁变者</p><p>此则为解脱</p><p>于何而更求汝及余众生</p><p>今于我何求汝等所应得</p><p>我以为说竟何用我此身</p><p>妙法身长存我住我寂静</p><p>所要唯在此然我于众生</p><p>未曾有所惓当修厌离想</p><p>善住于自洲当知自洲者</p><p>专精勤方便独静修闲居</p><p>不从于他信当知法洲者</p><p>决定明慧灯能灭除痴闇</p><p>观察四境界逮得于胜法</p><p>离我离我所骨竿皮肉涂</p><p>血浇以筋缠谛观悉不净</p><p>云何乐此身诸受从缘生</p><p>犹如水上泡生灭无常苦</p><p>远离于乐想<a href=\"/remen/xinshi.html%09\" class=\"keylink\" target=\"_blank\">心识</a>生住灭</p><p>新新不暂停思惟于寂灭</p><p>常想永已乖众行因缘起</p><p>聚散不常俱愚痴生我想</p><p>慧者无我所于此四境界</p><p>思惟正观察此则一乘道</p><p>众苦悉皆灭若能住于此</p><p>真实正观者<a href=\"/remen/foshen.html\" class=\"keylink\" target=\"_blank\">佛身</a>之存亡</p><p>此法常无尽佛说此妙法</p><p>安慰阿难时诸离车闻之</p><p>惶怖咸来集悉舍俗威仪</p><p>驱驰至佛所礼毕一面坐</p><p>欲问不能宣佛已知其心</p><p>逆为方便说我今观察汝</p><p>心有异常想放舍俗缘务</p><p>唯念法为情汝今欲从我</p><p>所闻所知者于我存亡际</p><p>慎莫生忧悲无常有为性</p><p>躁动变易法不坚非利益</p><p>无有久住相古昔诸仙王</p><p>婆私吒仙等曼陀转轮王</p><p>其比亦众多如是诸先胜</p><p>力如自在天悉已久磨灭</p><p>无一存于今日月天帝释</p><p>其数亦甚众悉皆归磨灭</p><p>无有长存者过去世诸佛</p><p>数如恒边沙智慧照<a href=\"/remen/shijian.html\" class=\"keylink\" target=\"_blank\">世间</a></p><p>悉皆如灯灭未来世诸佛</p><p>将灭亦复然我今岂独异</p><p>当入于涅槃彼有应度者</p><p>今宜进前行毗舍离快乐</p><p>汝等且自安世间无依怙</p><p><a href=\"/remen/sanjie.html\" class=\"keylink\" target=\"_blank\">三界</a>不足欢当止忧悲苦</p><p>而生离欲心决断长别已</p><p>而游于北方靡靡涉长路</p><p>如日傍西山</p><p>尔时诸离车悲吟逐路随</p><p>仰天而哀叹呜呼何怪哉</p><p>形如真金山众相具庄严</p><p>不久将崩坏无常何无慈</p><p>生死久虚渴如来智慧母</p><p>而今顿放舍无救苦奈何</p><p>众生久闇冥假明慧以行</p><p>如何智慧日忽然而潜光</p><p>无智为迅流漂浪诸众生</p><p>如何法桥梁一旦忽然摧</p><p>慈悲大医王无上智良药</p><p>疗治众生苦如何忽远逝</p><p>慈悲妙天幢智慧以庄严</p><p>金刚心绞络世间观无厌</p><p>祠祀严胜幢云何一旦崩</p><p>众生何薄福<a href=\"/remen/lunhui.html\" class=\"keylink\" target=\"_blank\">轮回</a>生尽流</p><p>解脱门忽闭长苦无出期</p><p>如来善安慰割情而长辞</p><p>制心忍悲恋如萎迦尼花</p><p>徘徊而迟迟怅怏随路行</p><p>如人丧其亲葬毕长诀还</p><p>涅槃品第二十五</p><p>佛至涅槃处鞞舍离空虚</p><p>犹如夜云冥星月失光明</p><p>国土先安乐而今顿凋悴</p><p>犹如丧慈父孤女常独悲</p><p>如端正无闻聪明而薄德</p><p>心辩而口吃明慧而乏才</p><p><a href=\"/remen/shentong.html\" class=\"keylink\" target=\"_blank\">神通</a>无威仪慈悲心虚伪</p><p>高胜而无力威仪而无法</p><p>鞞舍离亦然素荣而今悴</p><p>犹如秋田苗失水悉枯萎</p><p>或断火灭烟或对食忘餐</p><p>悉废公私业不修诸俗缘</p><p><a href=\"/remen/nianfo.html\" class=\"keylink\" target=\"_blank\">念佛</a><a href=\"/remen/ganen.html\" class=\"keylink\" target=\"_blank\">感恩</a>深默默各不言</p><p>时师子离车强忍其忧悲</p><p>垂泣发哀声以表眷恋心</p><p>破坏诸邪径显示于正法</p><p>已降诸外道遂往不复还</p><p>世绝离世道无常为大病</p><p>世尊入大寂无依无有救</p><p>方便最胜尊潜光究竟处</p><p>我等失强志如火绝其薪</p><p>世尊舍世荫群生甚可悲</p><p>如人失神力举世共哀之</p><p>逃暑投凉池遭寒以凭火</p><p>一旦悉廓然群生何所归</p><p>通达殊胜法为世陶铸师</p><p>世间失宰正人丧道则亡</p><p>老病死自在道丧非道通</p><p>能坏大苦机世间何有双</p><p>猛热极焰盛大云雨令消</p><p>贪欲火炽然其谁能令灭</p><p>坚固能担者已舍世重任</p><p>复何智慧力能为不请友</p><p>如彼临刑囚为死而醉酒</p><p>众生迷惑识惟为死受生</p><p>利锯以解材无常解世间</p><p>痴闇为深水爱欲为巨浪</p><p>烦恼为浮沫邪见摩竭鱼</p><p>唯有智慧船能度斯大海</p><p>众病为树花衰老为纤条</p><p>死为树深根有业为其芽</p><p>智慧刚利刀能断三有树</p><p>无明为钻燧贪欲为炽焰</p><p>五欲境界薪灭之以智水</p><p>具足殊胜法已坏于痴冥</p><p>见安隐正路究竟诸烦恼</p><p>慈悲化众生怨亲无异相</p><p>一切智通达而今悉弃舍</p><p>软美清净音方身纤长臂</p><p>大仙而有边何人得无穷</p><p>当觉时迁速应勤求正法</p><p>如崄道遇水时饮速进路</p><p>非常甚暴逆普坏无贵贱</p><p>正观存于心虽眠亦常觉</p><p>时离车师子常念佛智慧</p><p>厌离于生死叹慕人师子</p><p>不存世恩爱深崇离欲德</p><p>折伏轻躁意栖心寂静处</p><p>勤<a href=\"/remen/xiuxing.html\" class=\"keylink\" target=\"_blank\">修行</a>惠施远离于憍慢</p><p>乐独修闲居思惟真实法</p><p>尔时一切智圆身师子顾</p><p>瞻彼鞞舍离而说长辞偈</p><p>是吾之最后游此鞞舍离</p><p>往力士生地当入于涅槃</p><p>渐次第游行至彼蒲加城</p><p>安住坚固林教诫诸<a href=\"/remen/biqiu.html\" class=\"keylink\" target=\"_blank\">比丘</a></p><p>吾今以中夜当入于涅槃</p><p>汝等当依法是则尊胜处</p><p>不入修多罗亦不慎<a href=\"/remen/lvyi.html\" class=\"keylink\" target=\"_blank\">律仪</a></p><p>真实义相违则不应摄受</p><p>非法亦非律又非我所说</p><p>是则为闇说汝等应速舍</p><p>执受于明说是则非颠倒</p><p>是则我所说<a href=\"/remen/rufa.html\" class=\"keylink\" target=\"_blank\">如法</a>如律教</p><p>如我法律受是则为可信</p><p>言我法律非是则不可信</p><p>不解微细义谬随于文字</p><p>是则为愚夫非法而妄说</p><p>不别其真伪无见而闇受</p><p>犹鋀金共肆诳惑于世间</p><p>愚夫习浅智不解真实义</p><p>受于相似法而作真法受</p><p>是故当审谛观察真法律</p><p>犹如炼金师烧打而取真</p><p>不知诸经论是则非黠慧</p><p>不应说所应应作不应见</p><p>当作平等受句义如说行</p><p>执剑无方便则反伤其手</p><p>辞句不巧便其义难了知</p><p>如夜行求室宅旷莫知处</p><p>失义则忘法忘法心驰乱</p><p>是故智慧士不违真实义</p><p>说斯教诫已至于波婆城</p><p>彼诸力士众设种种供养</p><p>时有长者子其名曰纯陀</p><p>请佛至其舍供设最后饭</p><p>饭食说法毕行诣鸠夷城</p><p>度于蕨蕨河及熙连二河</p><p>彼有坚固林安隐闲静处</p><p>入金河洗浴身若真金山</p><p>告敕阿难陀于彼双树间</p><p>扫洒令清净安置于绳床</p><p>吾今中夜时当入于涅槃</p><p>阿难闻佛教气塞而心悲</p><p>行泣而奉教布置讫还白</p><p>如来就绳床北首右胁卧</p><p>枕手累双足犹如师子王</p><p>毕苦后边身一卧永不起</p><p><a href=\"/remen/dizi.html\" class=\"keylink\" target=\"_blank\">弟子</a>众围绕哀叹世眼灭</p><p>风止林流静鸟兽寂无声</p><p>树木汁泪流华叶非时零</p><p>未离欲人天悉皆大惶怖</p><p>如人游旷泽道险未至村</p><p>但恐行不至心惧形匆匆</p><p>如来毕竟卧而告阿难陀</p><p>往告诸力士我涅槃时至</p><p>彼若不见我永恨生大苦</p><p>阿难受佛教悲泣而随路</p><p>告彼诸力士世尊已毕竟</p><p>诸力士闻之极生大恐怖</p><p>士女奔驰出号泣至佛所</p><p>弊衣而散发蒙尘身流汗</p><p>号恸诣彼林犹如天福尽</p><p>垂泪礼佛足忧悲身萎熟</p><p>如来安慰说汝等勿忧悴</p><p>今应随喜时不宜生忧戚</p><p>长劫之所规我今始获得</p><p>已度根境界无尽清凉处</p><p>离地水火风寂静不生灭</p><p>永除于忧患云何为我忧</p><p>我昔伽阇山欲舍于此身</p><p>以本因缘故存世至于今</p><p>守斯危脆身如毒蛇同居</p><p>今入于大寂众苦缘已毕</p><p>不复更受身未来苦长息</p><p>汝等不复应为我生恐怖</p><p>力士闻佛说入于大寂静</p><p>心乱而目冥如睹大黑闇</p><p>合掌白佛言佛离生死苦</p><p>永之寂灭乐我等实欣庆</p><p>犹如被烧舍亲从盛火出</p><p>诸天犹欢喜何况于世人</p><p>如来既灭后群生无所睹</p><p>永违于救护是故生忧悲</p><p>譬如商人众远涉于旷野</p><p>唯有一导师忽然中道亡</p><p>大众无所怙云何不忧悲</p><p>现世自证知睹一切知见</p><p>而不获胜利举世所应笑</p><p>譬如经宝山愚痴守贫苦</p><p>如是诸力士向佛而悲诉</p><p>犹如人一子悲诉于慈父</p><p>佛以善诱辞显示第一义</p><p>告诸力士众诚如汝所言</p><p>求道须精勤非但见我得</p><p>如我所说行得离众苦网</p><p>行道存于心不必由见我</p><p>犹如疾病人依方服良药</p><p>众病自然除不待见医师</p><p>不如我说行<a href=\"/remen/kongjian.html\" class=\"keylink\" target=\"_blank\">空见</a>我无益</p><p>虽与我相远行法为近我</p><p>同止不随法当知去我远</p><p>摄心莫放逸精勤修正业</p><p><a href=\"/remen/rensheng.html\" class=\"keylink\" target=\"_blank\">人生</a>于世间长夜众苦迫</p><p>扰动不自安犹若风中灯</p><p>时诸力士众闻佛慈悲教</p><p>内感而收泪强自抑止归</p><p>大般涅槃品第二十六</p><p>尔时有梵志名须跋陀罗</p><p>贤德悉备足净戒护众生</p><p>少禀于邪见修外道<a href=\"/remen/chujia.html\" class=\"keylink\" target=\"_blank\">出家</a></p><p>欲来见世尊告语阿难陀</p><p>我闻如来道厥义深难测</p><p>世间无上觉第一调御师</p><p>今欲般涅槃难复可再遇</p><p>难见见者难犹如镜中月</p><p>我今欲奉见无上善导师</p><p>为求免众苦度生死<a href=\"/remen/bian.html\" class=\"keylink\" target=\"_blank\">彼岸</a></p><p>佛日欲潜光愿令我暂见</p><p>阿难情悲感兼谓为讥论</p><p>或欣世尊灭不宜令佛见</p><p>佛知彼希望堪为正<a href=\"/remen/faqi.html\" class=\"keylink\" target=\"_blank\">法器</a></p><p>而告阿难言听彼外道前</p><p>我为度人生汝勿作留难</p><p>须跋陀罗闻心生大欢喜</p><p>乐法情转深加敬至佛前</p><p>应时随顺言软语而问讯</p><p>和颜合掌请今欲有所问</p><p>世有知法者如我比甚众</p><p>唯闻佛所得解脱异要道</p><p>愿为我略说沾润虚渴怀</p><p>不为论议故亦无胜负心</p><p>佛为彼梵志略说八正道</p><p>闻即虚心受犹迷得正路</p><p>觉知先所学非为究竟道</p><p>即得未曾闻舍离于邪径</p><p>兼背痴闇障思惟先所习</p><p>嗔恚痴冥俱长养不善业</p><p>爱恚痴等行能起诸善业</p><p>多闻慧<a href=\"/remen/jingjin.html\" class=\"keylink\" target=\"_blank\">精进</a>亦由有爱生</p><p>恚痴若断者则离于诸业</p><p>诸业既已除是名业解脱</p><p>诸业解脱者不与义相应</p><p>世间说一切悉皆有自性</p><p>有爱嗔恚痴而有自性者</p><p>此则应常存云何而解脱</p><p>正使恚痴灭有爱还复生</p><p>如水自性冷缘火故成热</p><p>热息归于冷以自性常故</p><p>当知有爱性闻慧进不增</p><p>不增亦不减云何是解脱</p><p>先谓彼生死本从性中生</p><p>今观于彼义无得解脱者</p><p>性者则<a href=\"/remen/changzhu.html\" class=\"keylink\" target=\"_blank\">常住</a>云何有究竟</p><p>譬如燃明灯何能令无光</p><p>佛道真实义缘爱生世间</p><p>爱灭则寂静因灭故果亡</p><p>本谓我异身不见无作者</p><p>今闻佛正教世间无有我</p><p>诸法因缘生无有自在故</p><p>因缘生故苦因缘灭亦然</p><p>观世因缘生则灭于断见</p><p>缘离世间灭则离于常见</p><p>悉舍本所见深见佛正法</p><p><a href=\"/remen/suming.html\" class=\"keylink\" target=\"_blank\">宿命</a>种善因闻法能即悟</p><p>已得善寂灭清凉无尽处</p><p>心开信增广仰瞻如来卧</p><p>不忍观如来舍世般涅槃</p><p>及佛未究竟我当先灭度</p><p>合掌礼圣颜一面正基坐</p><p>舍寿入涅槃如雨灭小火</p><p>佛告诸比丘我最后弟子</p><p>而今已涅槃汝等当供养</p><p>佛以初夜过月明众星朗</p><p>闲林静无声而兴大悲心</p><p>遗诫诸弟子吾般涅槃后</p><p>汝等当恭敬波罗提木叉</p><p>即是汝大师巨夜之明灯</p><p>贫人之大宝当所教诫者</p><p>汝等当随顺如事我无异</p><p>当净身口行离诸治生业</p><p>田宅畜众生积财及五谷</p><p>一切当远离如避大火坑</p><p>垦土截草木医疗治诸病</p><p>仰观于历数步推吉凶象</p><p>占相于利害此悉不应为</p><p>节身随时食不受使行术</p><p>不合和汤药远离诸谄曲</p><p>顺法资生具应当知量受</p><p>受则不积聚是则略说戒</p><p>为众戒之根亦为解脱本</p><p>依此法能生一切诸正受</p><p>一切真实智缘斯得究竟</p><p>是故当执持勿令其断坏</p><p>净戒不断故则有诸善法</p><p>无则无诸善以戒建立故</p><p>已住清净戒善摄诸情根</p><p>犹如善牧牛不令其纵暴</p><p>不摄诸根马纵逸于六境</p><p>现世致殃祸将坠于恶道</p><p>譬如不调马令人堕坑陷</p><p>是故明智者不应纵诸根</p><p>诸根甚凶恶为人之重怨</p><p>众生爱诸根还为彼伤害</p><p>深怨盛毒蛇暴虎及猛火</p><p>世间之甚恶慧者所不畏</p><p>唯畏轻躁心将人入恶道</p><p>以彼乐小恬不观深险故</p><p>狂象失利钩猿猴得树林</p><p>轻躁心如是慧者当摄持</p><p>放心令自在终不得寂灭</p><p>是故当制心速之安静处</p><p>饭食知节量当如服药法</p><p>勿因于饭食而生贪恚心</p><p>饭食止饥渴如膏朽败车</p><p>譬如蜂采花不坏其色香</p><p>比丘行乞食勿伤彼<a href=\"/remen/xinxing1.html\" class=\"keylink\" target=\"_blank\">信心</a></p><p>若人开心施当推彼所堪</p><p>不筹量牛力重载令其伤</p><p>朝中晡三时次第修正业</p><p>初后二夜分亦莫着睡眠</p><p>中夜端心卧系念在明相</p><p>勿终夜睡眠令身命空过</p><p>时火常烧身云何长睡眠</p><p>烦恼众怨家乘虚而随害</p><p>心惛于睡寐死至孰能觉</p><p>毒蛇藏于宅善咒能令出</p><p>黑虺居其心明觉善咒除</p><p>无术而长眠是则无惭人</p><p>惭愧为严服惭为制象钩</p><p>惭愧令心定无惭丧善根</p><p>惭愧世称贤无惭禽兽伦</p><p>若人以利刀节节解其身</p><p>不应怀恚恨口不加恶言</p><p>恶念而恶言自伤不害彼</p><p>节身修苦行无过忍辱胜</p><p>唯有行忍辱难伏坚固力</p><p>是故勿怀恨恶言以加人</p><p>嗔恚坏正法亦坏端正色</p><p>丧失美名称嗔火自烧心</p><p>嗔为功德怨爱德勿怀恨</p><p>在家多诸恼嗔恚故非怪</p><p>出家而怀嗔是则与理乖</p><p>犹如冷水中而有盛火燃</p><p>憍慢心若生当自手摩顶</p><p>剃发服染衣手持乞食器</p><p>边生裁自活何为生憍慢</p><p>俗人衣色族憍慢亦为过</p><p>何况出家人志求解脱道</p><p>而生憍慢心此则大不可</p><p>曲直性相违不俱犹霜炎</p><p>出家修直道谄曲非所应</p><p>谄伪幻虚诈唯法不欺诳</p><p>多求则为苦少欲则安隐</p><p>为安应少欲况求真解脱</p><p>悭吝畏多求恐损其财宝</p><p>好施者亦畏愧财不供足</p><p>是故当小欲施彼<a href=\"/remen/wuwei.html\" class=\"keylink\" target=\"_blank\">无畏</a>心</p><p>由此少欲心则得解脱道</p><p>若欲求解脱亦应习知足</p><p>知足常欢喜欢喜即是法</p><p>资生具虽陋知足故常安</p><p>不知足之人虽得生天乐</p><p>以不知足故苦火常烧心</p><p>富而不知足是亦为贫苦</p><p>虽贫而知足是则第一富</p><p>其不知足者五欲境弥广</p><p>犹更求无厌长夜驰骋苦</p><p>汲汲怀忧虑反为知足哀</p><p>不多受眷属其心常安隐</p><p>安隐寂静故人天悉奉事</p><p>是故当舍离亲疏二眷属</p><p>如旷泽孤树众鸟多集栖</p><p>多畜众亦然长夜受众苦</p><p>多众多缠累如老象溺泥</p><p>若人勤精进无利而不获</p><p>是故当昼夜精勤不<a href=\"/remen/xiedai.html\" class=\"keylink\" target=\"_blank\">懈怠</a></p><p>山谷微流水常流故决石</p><p>钻火不精进徒劳而不获</p><p>是故当精进如壮夫钻火</p><p>善友虽为良不及于<a href=\"/remen/zhengnian.html\" class=\"keylink\" target=\"_blank\">正念</a></p><p>正念存于心众恶悉不入</p><p>是故修<a href=\"/remen/xingzhe.html\" class=\"keylink\" target=\"_blank\">行者</a>常当念其身</p><p>于身若失念一切善则忘</p><p>譬如勇猛将被钾御强敌</p><p>正念为重铠能制六境贼</p><p>正定捡觉心观世间生灭</p><p>是故修行者当习三摩提</p><p>三昧已寂静能灭一切苦</p><p>智慧能照明远离于摄受</p><p>等观内思惟随顺趣正法</p><p>在家及出家斯应由此路</p><p>生老死大海智慧为轻舟</p><p>无明大闇冥智慧为明灯</p><p>诸缠结垢病智慧为良药</p><p>烦恼棘刺林智慧为利斧</p><p>痴爱駃水流智慧为桥梁</p><p>是故当勤习<a href=\"/remen/wensixiu.html\" class=\"keylink\" target=\"_blank\">闻思修</a>生慧</p><p>成就三种慧虽盲慧眼通</p><p>无慧心虚伪是则非出家</p><p>是故当觉知离诸虚伪法</p><p>逮得微妙乐寂静安隐处</p><p>遵崇不放逸放逸为善怨</p><p>若人不放逸得生帝释处</p><p>纵心放逸者则堕阿修罗</p><p>安慰慈悲业所应我已毕</p><p>汝等当精勤善自修其业</p><p>山林空闲处增长寂静心</p><p>当自勤劝勉勿令后悔恨</p><p>犹如世良医应病说方药</p><p>抱病而不服是非良医过</p><p>我已说真实显示平等路</p><p>闻而不奉用此非说者咎</p><p>于四<a href=\"/remen/zhendi.html\" class=\"keylink\" target=\"_blank\">真谛</a>义有所不了者</p><p>汝今悉应问勿复隐所怀</p><p>世尊哀愍教众会默然住</p><p>时阿那律陀观察诸大众</p><p>默然无所疑合掌而白佛</p><p>月温日光冷风静地性动</p><p>如是四种惑世间悉已无</p><p>苦集灭道谛真实未曾违</p><p>如世尊所说众会悉无疑</p><p>唯世尊涅槃一切悉悲感</p><p>不于世尊说起不究竟想</p><p>正使新出家情未深解者</p><p>闻今殷勤教疑惑悉已除</p><p>已度生死海无欲无所求</p><p>今皆生悲恋叹佛灭何速</p><p>佛以阿那律种种忧悲说</p><p>复以慈愍心安慰而告言</p><p>正使经劫住终归当别离</p><p>异体而和合理自不常俱</p><p>自他利已毕空住何所为</p><p>天人应度者悉已得解脱</p><p>汝等诸弟子展转维正法</p><p>知有必磨灭勿复生忧悲</p><p>当自勤方便到不别离处</p><p>我已燃智灯照除世闇冥</p><p>世皆不牢固汝等当随喜</p><p>如亲遭重病疗治脱苦患</p><p>已舍于苦器逆生死海流</p><p>永离众苦患是亦应随喜</p><p>汝等善自护勿生于放逸</p><p>有者悉归灭我今入涅槃</p><p>言语从是断此则最后教</p><p>入初禅三昧次第九正受</p><p>逆次第正受还入于初禅</p><p>复从初禅起入于第四禅</p><p>出定心无寄便入于涅槃</p><p>以佛涅槃故大地普震动</p><p>空中普雨火无薪而自焰</p><p>又复从地起八方俱炽燃</p><p>乃至诸天宫炽燃亦如是</p><p>雷霆动天地霹雳震山川</p><p>犹天阿修罗击鼓战斗声</p><p>狂风四激起山崩雨灰尘</p><p>日月无光晖清流悉沸涌</p><p>坚固林萎悴华叶非时零</p><p>飞龙乘黑云垂五首泪流</p><p>四王及眷属含悲兴供养</p><p>净居天来下虚空中列侍</p><p>观察无常变无忧亦无喜</p><p>叹世违天师眼灭一何速</p><p>八部诸天神遍满虚空中</p><p>散华以供养戚戚心不欢</p><p>唯有魔王喜奏乐以自娱</p><p>阎浮提失荣犹山颓巅崩</p><p>大象素牙折牛王双角摧</p><p>虚空无日月莲花遭严霜</p><p>如来般涅槃世间悴亦然</p><p>叹涅槃品第二十七</p><p>时有一天子乘千白鹄宫</p><p>于上虚空<a href=\"/remen/zhongguan.html\" class=\"keylink\" target=\"_blank\">中观</a>佛般涅槃</p><p>普为诸天众广说无常偈</p><p>一切性无常速生而速灭</p><p>生则与苦俱唯寂灭为乐</p><p>行业薪积聚智慧火炽燃</p><p>名称烟冲天时雨雨令灭</p><p>犹如劫火起水灾之所灭</p><p>复有梵仙天犹第一义仙</p><p>处天胜妙乐而不染天报</p><p>叹如来寂灭心定而口言</p><p>观察三世法始终无不坏</p><p>第一义通达世间无比士</p><p>慧知见之士救护世间者</p><p>悉为无常坏何人得长存</p><p>哀哉举世间群生堕邪径</p><p>时阿那律陀于世不律陀</p><p>已灭不律陀生死尼律陀</p><p>叹如来寂灭群生悉盲冥</p><p>诸行聚无常犹若轻云浮</p><p>速起而速灭慧者不保持</p><p>无常金刚杵坏牟尼山王</p><p>鄙哉世轻躁破坏不坚固</p><p>无常暴师子害龙象大仙</p><p>如来金刚幢犹为非常坏</p><p>何况未离欲而不生怖畏</p><p>六种子一芽一水之所雨</p><p>四引之深根二觚五种果</p><p>三际同一体烦恼之大树</p><p fx data-zshare></p><div class=\"bdsharebuttonbox bdshare-button-style0-16\"><a href=\"#\" class=\"bds_more\" data-cmd=\"more\">分享到:</a><a href=\"#\" class=\"bds_weixin\" data-cmd=\"weixin\" title=\"分享到微信\"></a><a href=\"#\" class=\"bds_tqf\" data-cmd=\"tqf\" title=\"分享到腾讯朋友\"></a><a href=\"#\" class=\"bds_tsina\" data-cmd=\"tsina\" title=\"分享到新浪微博\"></a><a href=\"#\" class=\"bds_sqq\" data-cmd=\"sqq\" title=\"分享到QQ好友\"></a><a href=\"#\" class=\"bds_qzone\" data-cmd=\"qzone\" title=\"分享到QQ空间\"></a></div><script src=\"https://www.hrfjw.com/statics/m_liaotuo/js/zshare.min.js\"></script></div>"
}]