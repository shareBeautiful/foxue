[{
    "title": "第一卷 阿毗达磨法蕴足论",
    "author": "大目乾连 造",
    "html": "<div class=\"B1_text\"><p>　　第一卷 阿毗达磨法蕴足论</p><p>　　学处品第一</p><p>　　稽首<a href=\"/remen/fofa.html\" class=\"keylink\" target=\"_blank\">佛法</a>僧真净无价宝 今集诸法蕴普施诸群生</p><p>　　阿毘达磨如大海大山大地大<a href=\"/remen/xukong.html\" class=\"keylink\" target=\"_blank\">虚空</a> 具摄无边圣法财今我正勤略显示</p><p>　　嗢拖南曰：</p><p>　　学支净果行圣种正胜足念谛静虑 无量无色定觉支杂根处蕴界缘起</p><p>　　一时，薄伽梵，在室罗筏，住逝多林给孤独园。尔时，<a href=\"/remen/shizun.html\" class=\"keylink\" target=\"_blank\">世尊</a>，告苾刍众，诸有于彼五怖罪怨不寂静者，彼于现世，为诸圣贤同所诃厌，名为犯戒自损伤者，有罪有贬，生多非福，身坏命终，堕险恶趣，生<a href=\"/remen/diyu.html\" class=\"keylink\" target=\"_blank\">地狱</a>中。</p><p>　　何等为五？</p><p>　　谓<a href=\"/remen/shasheng.html\" class=\"keylink\" target=\"_blank\">杀生</a>者，杀生缘故，生怖罪怨，不离杀生，是名第一；</p><p>　　不与取者，劫盗缘故，生怖罪怨，不离劫盗，是名第二；</p><p>　　欲邪<a href=\"/remen/xingzhe.html\" class=\"keylink\" target=\"_blank\">行者</a>，邪行缘故，生怖罪怨，不离邪行，是名第三；</p><p>　　虚诳语者，虚诳缘故，生怖罪怨，不离虚诳，是名第四；</p><p>　　饮味诸酒放逸处者，饮味诸酒放逸处缘故，生怖罪怨，不离饮酒诸放逸处，是名第五。</p><p>　　有于如是五怖罪怨不寂静者，彼于现世，为诸圣贤同所诃厌，名为犯戒自损伤者，有罪有贬，生多非福，身坏命终，堕险恶趣，生地狱中。</p><p>　　诸有于彼五怖罪怨能寂静者，彼于现世，为诸圣贤同所钦叹，名为持戒自防护者，无罪无贬，生多胜福，身坏命终，升安善趣，生于天中。</p><p>　　何等为五？</p><p>　　谓离杀生者，离杀生缘故，灭怖罪怨，能离杀生，是名第一；</p><p>　　离不与取者，离劫盗缘故，灭怖罪怨，能离劫盗，是名第二；</p><p>　　离欲邪行者，离邪行缘故，灭怖罪怨，能离邪行，是名第三；</p><p>　　离虚诳语者，离虚诳缘故，灭怖罪怨，能离虚诳，是名第四；</p><p>　　离饮诸酒放逸处者，离饮诸酒放逸处缘故，灭怖罪怨，能离饮酒诸放逸处，是名第五。</p><p>　　有于如是五怖罪怨能寂静者，彼于现世，为诸圣贤同所钦叹，名为持戒自防护者，无罪无贬，生多胜福，身坏命终，升安善趣，生于天中。“</p><p>　　尔时，世尊，为摄前义，而说颂曰：</p><p>　　诸行杀盗婬虚诳耽诸酒 五怖罪怨缚圣贤所诃厌</p><p>　　名犯戒自伤有罪招非福 死堕险恶趣生诸地狱中</p><p>　　诸离杀盗婬虚诳耽诸酒 五怖罪怨脱圣贤所钦叹</p><p>　　名持戒自防无罪感胜福 死升安善趣生诸天界中</p><p>　　齐何名曰邬波索迦？</p><p>　　谓诸在家白衣男子，男根成就，归佛法僧，起殷净心，发诚谛语，自称：我是邬波索迦，愿尊忆持慈悲护念，齐是名曰邬波索迦。</p><p>　　此何名为能学一分？</p><p>　　谓前所说邬波索迦，归佛法僧，发诚言已，唯能离杀，不离余四，如是名为能学一分。</p><p>　　复何名为能学少分？</p><p>　　谓如前说邬波索迦，归佛法僧，发诚言已，能离杀盗，不离余三，如是名为能学少分。</p><p>　　复何名为能学多分？</p><p>　　谓前所说邬波索迦，归佛法僧，发诚言已，离杀盗婬，不离余二，如是名为能学多分。</p><p>　　复何名为能学满分？</p><p>　　谓前所说邬波索迦，归佛法僧，发诚言已，具能离五，如是名为能学满分。</p><p>　　成就五法邬波索迦，唯能自利不能利他。何等为五？</p><p>　　谓前所说邬波索迦，自离杀生乃至饮酒诸放逸处，不能劝他令离杀生乃至饮酒诸放逸处，如是名为成就五法邬波索迦，唯能自利不能利他。</p><p>　　成就十法邬波索迦，能利自他不能广利。何等为十？</p><p>　　谓前所说邬波索迦，自离杀生乃至饮酒诸放逸处，亦能劝他令离杀生乃至饮酒诸放逸处，不能见余能离杀等<a href=\"/remen/huanxi.html\" class=\"keylink\" target=\"_blank\">欢喜</a>庆慰，如是名为成就十法邬波索迦，能利自他不能广利。</p><p>　　成就十五法邬波索迦，能利自他，亦能广利，何等十五？</p><p>　　谓前所说邬波索迦，自离杀生乃至饮酒诸放逸处，亦能劝他令离杀生乃至饮酒诸放逸处，及能见余离杀生等，欢喜庆慰，如是名为成就十五法邬波索迦，能利自他亦能广利。</p><p>　　成就八法邬波索迦，唯能自利，不能利他，何等为八？</p><p>　　谓前所说邬波索迦，自具净信，不能劝他令具净信；自具净戒，不能劝他令具净戒；自具惠舍，不能劝他令具惠舍；自能策励，数往伽蓝，礼觐有德诸苾刍众，不能劝他令其策励数往伽蓝，礼觐有德诸苾刍众；自能至诚听闻<a href=\"/remen/zhengfa.html\" class=\"keylink\" target=\"_blank\">正法</a>，不能劝他令其至诚听闻正法；自闻法已能持不忘，不能劝他令持不忘；自持法已能思择义，不能劝他令思择义；自思择已，为证法义，能正勤修法随法行，成和敬行，随法行者，不能劝他令正勤修，法随法行，成和敬行，随法行者，如是名为成就八法邬波索迦唯能自利，不能利他。</p><p>　　成就十六法邬波索迦，能利自他不能广利，何等十六？</p><p>　　谓前所说邬波索迦，自具净信，亦能劝他令具净信，广说乃至自思择已，为证法义，能正勤修法随法行成和敬行随法行者，亦能劝他令正勤修法随法行成和敬行随法行者，不能见余具净信等欢喜庆慰，如是名为成就十六法邬波索迦，能利自他，不能广利。</p><p>　　成就二十四法邬波索迦，能利自他，亦能广利，何等名为二十四法？</p><p>　　谓前所说邬波索迦；自具净信，亦能劝他令具净信，广说乃至自思择已，为证法义，能正勤修法随法行成和敬行随法行者，亦能劝他令正勤修法随法行成和敬行随法行者，及能见余具净信等，欢喜庆慰，如是名为成就二十四法邬波索迦，能利自他，亦能广利。</p><p>　　成就十法，身坏命终，堕险恶趣，生地狱中。何等为十？</p><p>　　一杀生，二不与取，三欲邪行，四虚诳语，五离间语，六麤恶语，七杂秽语，八贪欲，九瞋恚，十邪见，若有成就如是十法，身坏命终，堕险恶趣，生地狱中。</p><p>　　成就十法，身坏命终，升安善趣，生于天中。何等为十？</p><p>　　一离杀生，二离不与取，三离欲邪行，四离虚诳语，五离离间语，六离麤恶语，七离杂秽语，八无贪，九无瞋，十<a href=\"/remen/zhengjian.html\" class=\"keylink\" target=\"_blank\">正见</a>，若有成就如是十法，身坏命终，升安善趣，生于天中。</p><p>　　成就二十法，身坏命终，堕险恶趣，生地狱中，何等二十？</p><p>　　谓<a href=\"/remen/zisha.html\" class=\"keylink\" target=\"_blank\">自杀</a>生，亦劝他杀，广说乃至自起邪见，亦复劝他令起邪见，若有成就此二十法，身坏命终，堕诸恶趣，生地狱中。</p><p>　　成就二十法，身坏命终，升安善趣，生于天中，何等二十？</p><p>　　谓自离杀，亦能劝他，令其离杀，广说乃至自起正见，亦能劝他令起正见，若有成就此二十法，身坏命终，升安善趣，生于天中。</p><p>　　成就三十法，身坏命终，堕险恶趣，生地狱中，何等三十？</p><p>　　谓自不离杀，劝他令杀，见不离杀，欢喜慰喻，广说乃至自起邪见，亦复劝他令起邪见，见起邪见，欢喜慰喻，若有成就此三十法，身坏命终，堕险恶趣，生地狱中。</p><p>　　成就三十法，身坏命终，升安善趣，生于天中，何等三十？</p><p>　　谓自离杀生，劝他离杀，见余离杀，欢喜慰喻，广说乃至自起正见，亦复劝他令起正见，见起正见，欢喜慰喻，若有成就此三十法，身坏命终，升安善趣，生于天中。</p><p>　　成就四十法，身坏命终，堕险恶趣，生地狱中，何等四十？</p><p>　　谓自不离杀，劝他令杀，见不离杀，欢喜慰喻，称扬赞叹杀生者事，广说乃至自起邪见，亦复劝他令起邪见，见起邪见，欢喜慰喻，称扬赞叹邪见者事，若有成就此四十法，身坏命终，堕险恶趣，生地狱中。</p><p>　　成就四十法，身坏命终，升安善趣，生于天中，何等四十？</p><p>　　谓自离杀生，劝他离杀，见余离杀，欢喜慰喻，称扬赞叹离杀者事，广说乃至自起正见亦复劝他令起正见，见起正见，欢喜慰喻，称扬赞叹正见者事，若有成就此四十法，身坏命终，升安善趣，生于天中。</p><p>　　邬波索迦，有五学处，何等为五？</p><p>　　乃至命终，远离杀生，是名第一；</p><p>　　乃至命终，离不与取，是名第二；</p><p>　　乃至命终，离欲邪行，是名第三；</p><p>　　乃至命终，离虚诳语，是名第四；</p><p>　　乃至命终，离饮诸酒诸放逸处，是名第五。</p><p>　　于第一中，且何名为能杀生者？</p><p>　　如世尊说，有杀生者，暴恶血手，耽着杀害，于诸有情<a href=\"/remen/zhongsheng.html\" class=\"keylink\" target=\"_blank\">众生</a>胜类，无羞无愍，下至捃多比毕洛迦，皆不离杀，如是名为能杀生者。</p><p>　　何等名为有杀生者？</p><p>　　谓于杀生，不深厌患，不远不离，安住成就，如是名为有杀生者。</p><p>　　何名暴恶？</p><p>　　谓集种种弓刀杖等诸杀害具，是名暴恶。</p><p>　　何名血手？</p><p>　　谓诸屠羊、屠鸡、屠猪、捕鸟、捕鱼、猎师、劫盗、魁脍、缚龙、守狱、煮狗、施罝弶等，是名血手。</p><p>　　何故此等名为血手？</p><p>　　谓彼虽数沐浴涂香服鲜净衣首冠花鬘身饰严具，而名血手。所以者何？彼于恶事，不深厌患，不远不离，令有情血起等起、生等生积集流出，故名血手。</p><p>　　何等名为耽着杀害？</p><p>　　谓于众生，有害非杀，有害亦杀。</p><p>　　害非杀者？</p><p>　　谓以种种弓刀杖等诸杀害具，逼恼众生，未全断命，如是名为有害非杀。</p><p>　　害亦杀者？</p><p>　　谓以种种弓刀杖等诸杀害具，逼恼众生，亦全断命，如是名为有害亦杀。</p><p>　　于杀害事，耽乐执着，如是名为耽着杀害。</p><p>　　何等名为于诸有情众生胜类无羞无愍？</p><p>　　且辩众生胜类差别？</p><p>　　谓诸异生，说名众生，世尊<a href=\"/remen/dizi.html\" class=\"keylink\" target=\"_blank\">弟子</a>，说名胜类；</p><p>　　又诸有情，有贪瞋痴，说名众生，若诸有情，离贪瞋痴，说名胜类；</p><p>　　又诸有情，有爱有取，说名众生，若诸有情，离爱离取，说名胜类；</p><p>　　又诸有情，有顺无违，说名众生，若诸有情，无顺有违，说名胜类；</p><p>　　又诸有情，无聪慧有无明，说名众生，若诸有情，聪慧有明，说名胜类；</p><p>　　又诸有情，未离欲贪，说名众生，若诸有情，已离欲贪，说名胜类；</p><p>　　又诸有情，已离欲贪，非<a href=\"/remen/fodizi.html\" class=\"keylink\" target=\"_blank\">佛弟子</a>，说名众生，若诸有情，已离欲贪，是佛弟子，说名胜类。</p><p>　　今此义中，若诸异生，说名众生，世尊弟子，说名胜类。所以者何？</p><p>　　胜谓<a href=\"/remen/niepan.html\" class=\"keylink\" target=\"_blank\">涅槃</a>，彼能获得成就触证，故名胜类。如有颂言：</p><p>　　普随顺<a href=\"/remen/shijian.html\" class=\"keylink\" target=\"_blank\">世间</a>周遍历方邑 欲求于胜我无所证无依</p><p>　　故此义中，若诸异生，说名众生，世尊弟子，说名胜类。</p><p>　　于此有情众生胜类，应羞应愍，而于其中，无惭无羞，无愧无耻，无哀无愍，无伤无念，如是名为于诸有情众生胜类无羞无愍。</p><p>　　何等名为下至捃多比毕洛迦皆不离杀？</p><p>　　言捃多者，谓蚊蚋等诸小虫类；比毕洛迦，即诸蚁子。下至此类微碎众生，皆起恶心，欲兴杀害，是故名为能杀生者。</p><p>　　即于此中，何名为生，何名杀生，何等名为远离杀生而说名为乃至命终远离杀生邬波索迦第一学处？</p><p>　　所言生者，谓诸众生，有众生想；若诸有情，有有情想；若诸命者，有命者想；若诸养育，有养育想；若补特伽罗，有补特伽罗想，是名为生。</p><p>　　言杀生者，谓于众生，起众生想；于诸有情，起有情想；于诸命者，起命者想；于诸养育，起养育想；于补特伽罗，起补特伽罗想，复起恶心、不<a href=\"/remen/shanxin.html\" class=\"keylink\" target=\"_blank\">善心</a>、损心、害心、杀心现前，依如是业、如是加行、如是思惟、如是策励、如是勇猛，杀害众生，故思断命，由如是业、如是加行、如是思惟、如是策励、如是勇猛，杀害众生，故思断命，名为杀生。</p><p>　　即前所说邬波索迦，于此杀生，能善思择，厌患远离，止息防护，不作不为，不行不犯，弃舍堰塞，不拒不逆，不违不越，如是名为远离杀生，是故说名乃至命终远离杀生邬波索迦第一学处。</p><p>　　于第二中，且何名为不与取者？</p><p>　　如世尊说，有不与取者，或城邑中，成（疑是或）阿练若，不与物数，劫盗心取，不离劫盗，如是名为不与取者。</p><p>　　何等名为有不与取者？</p><p>　　谓于不与取，不深厌患，不远不离，安住成就，如是名为有不与取者。</p><p>　　何等名为或城邑中？</p><p>　　谓有城墙周匝围遶。</p><p>　　何等名为或阿练若，谓无城墙周匝围遶。</p><p>　　何名不与？</p><p>　　谓他摄受，不舍不弃不惠不施。</p><p>　　何等名物？</p><p>　　谓他摄受，有情无情，诸资生具，即此名为不与物数。</p><p>　　何等名为劫盗心取不离劫盗？</p><p>　　谓即所说，不与物数，怀贼心取，不厌远离，如是名为不与物数劫盗心取不离劫盗，是故名为不与取者。</p><p>　　即于此中，何名不与，何名不与取，何名离不与取而说名为乃至命终离不与取邬波索迦第二学处？</p><p>　　言不与者，谓他摄受有情无情，诸资生具，不舍不弃，不惠不施，是名不与。</p><p>　　不与取者，谓于他摄受诸资生具，起他摄受，及不与想，复起恶心不善心劫心盗心执心着心取心现前，依如是业如是加行如是思惟如是策励如是勇猛如是门如是路，于他摄受诸资生具，以执着取，劫盗故思，举离本处；由如是业如是加行如是思惟如是策励如是勇猛如是门如是路，于他摄受诸资生具，以执着取，劫盗故思，举离本处，名不与取。</p><p>　　即前所说邬波索迦，于不与取，能善思择，厌患远离，止息防护，不作不为，不行不犯，弃舍堰塞，不拒不逆，不违不越，如是名为离不与取，是故说名乃至命终离不与取邬波索迦第二学处。</p><p>　　于第三中，且何名为欲邪行者？</p><p>　　如世尊说，有欲邪行者，于他女妇他所摄受，谓彼父母兄弟姊妹舅姑亲眷宗族守护，有罚有障，有障罚俱，下至授掷花鬘等信，于是等类，起欲<a href=\"/remen/fannao.html\" class=\"keylink\" target=\"_blank\">烦恼</a>，招诱强抑，共为邪行，不离邪行，如是名为欲邪行者。</p><p>　　何等名为有欲邪行者？</p><p>　　谓于欲邪行，不深厌患，不远不离，安住成就，如是名为有欲邪行者。</p><p>　　他女妇者？</p><p>　　谓七种妇。</p><p>　　何等为七？</p><p>　　一授水妇，二财货妇，三军掠妇，四意乐妇，五衣食妇，六同活妇，七须臾妇。</p><p>　　授水妇者，谓女父母，授水与男，以女妻之，为彼家主，名授水妇。</p><p>　　财货妇者，谓诸丈夫，以少多财，贸易他女，将为己妇，名财货妇。</p><p>　　军掠妇者，谓有丈夫，因伐他国，抄掠他女，将为己妇。复有国王，因破敌国，取所欲已，余皆舍弃，有诸丈夫，力摄他女，将为己妇，如是等类，名军掠妇。</p><p>　　意乐妇者，谓有女人，于男子家，自信爱乐，愿住为妇，名意乐妇。</p><p>　　衣食妇者，谓有女人，于男子家，为衣食故，愿住为妇，名衣食妇。</p><p>　　同活妇者，谓有女人，诣男子家，谓男子曰：“我持此身，愿相付托，彼此所有，共为无二，互相存济，以尽余年，冀有子孙，殁后承祭。”名同活妇。</p><p>　　须臾妇者，谓有女人，乐与男子，暂时为妇，名须臾妇。</p><p>　　他摄受中，母守护者，谓有女人，其父或狂，或复心乱，或忧苦逼，或已<a href=\"/remen/chujia.html\" class=\"keylink\" target=\"_blank\">出家</a>，或远逃逝，或复命终，其母孤养，防守遮护，私诫女言：“诸有所作，必先白我。”然可得为，名母守护。</p><p>　　父守护者，谓有女人，其母或狂，或复心乱，广说乃至，或复命终，其父孤养，防守遮护，私诫如前，名父守护。</p><p>　　兄弟守护者，谓有女人，父母或狂，或复心乱，广说乃至，或复命终，兄弟孤养，防守遮护，私劝诫言：“诸有所作，必先告白。”然可得为，名兄弟守护。</p><p>　　姊妹守护者，谓有女人，父母或狂，或复心乱，广说乃至，或复命终，姊妹孤养，防守遮护，劝诫如前，名姊妹守护。</p><p>　　舅姑守护者，谓有女人，其夫或狂，或复心乱，广说乃至，或复命终，依舅姑居，舅姑喻曰：“尔勿愁恼，宜以自安，衣食之资，悉以相给，我当忧念，如子不殊。”舅姑恩恤，防守遮护，私诫之言：”诸有所作，必先谘白。”然可得为，名舅姑守护。</p><p>　　亲眷守护者，谓有女人，除母及夫，余异姓亲，名为亲眷，而此女人，为彼亲眷，防守遮护，名亲眷守护。</p><p>　　宗族守护者，谓有女人，除父兄等，余同姓亲，名为宗族，而此女人，为彼宗族，防守遮护，名宗族守护。</p><p>　　言有罚者，谓有女人，自无眷属，又非婬女，若有凌逼，为王所知，或杀或缚，或复驱摈，或夺资财，名为有罚。</p><p>　　言有障者，谓有女人，身居卑贱，虽无亲族，而有主碍，名为有障。</p><p>　　有障罚俱者，谓有女人，自无眷属，又非卑贱，依恃他居，为他所碍，若有陵逼所依恃者，便为加罚，名障罚俱。</p><p>　　又上所说，一切女人，随所依止，皆有障罚。所以者何？由诸女人法有拘碍，非礼行者，便遭杀缚，或夺资财，或被退毁，是故一切名障罚俱。</p><p>　　何等名为下至授掷花鬘等信？</p><p>　　谓有女人，已受男子，或花或鬘，或诸璎珞，或涂香末香，或随一信物，如是名为下至授掷花鬘等信。</p><p>　　何等名为于是等类？</p><p>　　谓诸男子，诸半择迦，诸修梵行。</p><p>　　何等名为修梵行者？</p><p>　　谓诸苾刍尼，正学勤策女，及邬波斯迦，出家外道女，下至在家修苦行女，谓有男子，舍自妻媵，告言：“善贤，放汝<a href=\"/remen/zizai.html\" class=\"keylink\" target=\"_blank\">自在</a>修诸梵行。”彼闻<a href=\"/remen/shouchi.html\" class=\"keylink\" target=\"_blank\">受持</a>，苦行无怠。</p><p>　　何等名为起欲烦恼广说乃至不离邪行？</p><p>　　谓起欲界婬贪现前，于不应行，招诱强抑，共为邪行，不厌远离，如是名为起欲烦恼广说乃至不离邪行，是故名为欲邪行者。</p><p>　　即于此中，何等名欲，何名欲邪行，何名离欲邪行，而说名为乃至命终离欲邪行邬波索迦第三学处？</p><p>　　所言欲者，谓是婬贪，或所贪境。</p><p>　　欲邪行者，谓于上说，所不应行，而暂交会，下至自妻，非分非礼，及非时、处，皆名欲邪行。</p><p>　　即前所说邬波索迦，于欲邪行，能善思择，厌患远离，止息防护，不作不为，不行不犯，弃舍堰塞，不拒不逆，不违不越，如是名为离欲邪行，是故说名乃至命终离欲邪行邬波索迦第三学处。</p><p>　　于第四中，且何名为虚诳语者？</p><p>　　如世尊说，有虚诳语者，或对平正，或对大众，或对王家，或对执理，或对亲族，同检问言：“咄哉男子，汝知当说，不知勿说，汝见当说，不见勿说。”彼得问已，不知言知，知言不知，见言不见，不见言见。彼或为己，或复为他，或为名利，故以正知，说虚诳语，不离虚诳，如是名为虚诳语者。</p><p>　　何等名为有虚诳语者？</p><p>　　谓于虚诳语，不深厌患，不远不离，安住成就，如是名为有虚诳语者。</p><p>　　何等名为或对平正？</p><p>　　平正有三，一村平正，二城平正，三国平正。此诸平正，聚集现前，同检问时，名对平正。</p><p>　　何等名为或对大众？</p><p>　　大众有四，一刹帝利众，二<a href=\"/remen/poluomen.html\" class=\"keylink\" target=\"_blank\">婆罗门</a>众，三<a href=\"/wenda/jushi/\" class=\"keylink\" target=\"_blank\">居士</a>众，四<a href=\"/remen/shamen.html\" class=\"keylink\" target=\"_blank\">沙门</a>众，此诸大众，聚集现前，同检问时，名对大众。</p><p>　　何等名为或对王家？</p><p>　　谓诸国王，及余宰辅，理公务者，彼若聚集，现前检问，名对王家。</p><p>　　何等名为或对执理？</p><p>　　谓闲法律，固正断者，此执理众，聚集现前，同检问时，名对执理。</p><p>　　何等名为或对亲族？</p><p>　　谓诸亲族聚集现前，同检问时，名对亲族。</p><p>　　何等名为同检问等？</p><p>　　谓或为证，或究其身，众集量宜，同检问曰：“咄哉男子，今对众前，应以诚言具款情实，若于是事，见闻觉知，宜当宣说施设摽示，若于是事，无见闻等，勿当宣说施设摽示。”如是名为同检问等。</p><p>　　何等名为不知言知？</p><p>　　谓为耳识曾受曾了，名为已闻。彼无耳识曾受曾了，隐藏如是想忍见乐，言我已闻，如是名为不知言知。</p><p>　　何等名为知言不知？</p><p>　　谓为耳识曾受曾了，名为已闻。彼有耳识曾受曾了，隐藏如是想忍见乐，言我不闻，如是名为知言不知。</p><p>　　何等名为不见言见？</p><p>　　谓为眼识曾受曾了，名为已见。彼无眼识曾受曾了，隐藏如是想忍见乐，言我已见，如是名为不见言见。</p><p>　　何等名为见言不见？</p><p>　　谓为眼识曾受曾了，名为已见。彼有眼识曾受曾了，隐覆如是想忍见乐，言我不见，如是名为见言不见。</p><p>　　何等名为彼或为己？</p><p>　　谓有一类，身行劫盗，王等执问：“汝为贼否？”彼得问已，窃自思惟：“若实答者，必为王等，或杀或缚，或复驱摈，或夺资财。我今宜应自隐自覆自藏实事，故以正知，说虚诳语。”既思惟已，答王等言：“我实不为不与取事。”是名为己。</p><p>　　何等名为或复为他？</p><p>　　谓有一类亲族知友，行于劫盗，王等为证，执问彼言：“汝知此人行劫盗否？”彼得问已，窃自思惟：“若实答者，我诸亲友，必为王等，或杀或缚，或复驱摈，或夺资财。我今宜应隐覆藏彼，故以正知，说虚诳语。”既思惟已，答王等言：“我知亲友，决定不为不与取事。”是名为他。</p><p>　　何等名为或为名利？</p><p>　　谓有一类，多有所欲，多有所思，多有所愿，作是思惟：“我当施设如是如是虚诳方便，必当获得可意色声香味触等。”既思惟已，方便追求，故以正知，说虚诳语，如是名为或为名利。</p><p>　　何等名为故以正知说虚诳语？</p><p>　　谓自隐藏想忍见乐故思明了，数数宣说施设摽示违想等事，如是名为故以正知说虚诳语。</p><p>　　即于此中，何名虚诳，何名虚诳语，何名离虚诳语，而说名为乃至命终离虚诳语邬波索迦第四学处？</p><p>　　言虚诳者，谓事不实，名虚想等，不实名诳，是名虚诳。</p><p>　　虚诳语者，以贪瞋痴，违事想说令他领解，名虚诳语。</p><p>　　即前所说邬波索迦，于虚诳语，能善思择，厌患远离，止息防护，不作不为，不行不犯，弃舍堰塞，不拒不逆，不违不越，如是名为离虚诳语，是故说名乃至命终离虚诳语邬波索迦第四学处。</p><p>　　于第五中，何名诸酒，何名饮诸酒，何名放逸处，何名离饮诸酒诸放逸处，而说名为乃至命终离饮诸酒诸放逸处邬波索迦第五学处？</p><p>　　言诸酒者，谓窣罗酒，迷丽耶酒，及末沱酒。</p><p>　　言窣罗者，谓米麦等，<a href=\"/remen/rufa.html\" class=\"keylink\" target=\"_blank\">如法</a>蒸煮，和麴‘薛/米’汁，投诸药物，酝酿具成，酒色香味，饮已惛醉，名窣罗酒。</p><p>　　迷丽耶者，谓诸根茎，叶花果汁，不和麴‘薛/米’酝酿具成，酒色香味，饮已惛醉，名迷丽耶酒。</p><p>　　言末沱者，谓蒲萄酒，或即窣罗迷丽耶酒，饮已令醉，总名末沱饮。</p><p>　　诸酒者，谓饮咽啜，如上诸酒，名饮诸酒。</p><p>　　放逸处者，谓上诸酒，饮已能令心生憍傲，惛醉狂乱，不识尊卑，重惑恶业，皆因此起，放逸所依，名放逸处。</p><p>　　即前所说邬波索迦，于饮诸酒，能善思择，厌患远离，止息防护，不作不为，不行不犯，弃舍堰塞，不拒不逆，不违不越，如是名为离饮诸酒诸放逸处，是故说名乃至命终离饮诸酒诸放逸处邬波索迦第五学处。</p><p>　　如是五种，云何名学，云何名处，言学处耶？</p><p>　　所言学者，谓于五处，未满为满，恒勤坚正，修习加行，故名为学。</p><p>　　所言处者，即离杀等，是学所依，故名为处。</p><p>　　又离杀等，即名为学，亦即名处，故名学处。</p><p>　　一切邬波索迦，皆归佛法僧耶？</p><p>　　除诸世俗邬波索迦，一切皆归佛法僧宝。有归佛法僧宝而非邬波索迦，谓苾刍苾刍尼，正学勤策勤策女邬波斯迦等。</p><p>　　一切邬波索迦，皆世尊弟子耶？</p><p>　　应作四句，有邬波索迦非世尊弟子，谓邬波索迦，未得见谛，于未来果，未能现观；</p><p>　　有世尊弟子非邬波索迦，谓苾刍苾刍尼，正学勤策勤策女邬波斯迦等，已得见谛，于未来果，已能现观；</p><p>　　有邬波索迦亦世尊弟子，谓邬波索迦，已得见谛，于未来果，已能现观；</p><p>　　有非邬波索迦非世尊弟子，谓苾刍苾刍尼，正学勤策勤策女邬波斯迦，未得见谛，于未来果，未能现观，及余异生未见谛者。</p><p>　　一切堕僧宝摄，皆得僧和敬耶？</p><p>　　应作四句，有堕僧宝摄非得僧和敬，谓正学勤策勤策女邬波索迦等，已得见谛，于未来果，已能现观；</p><p>　　有得僧和敬非堕僧宝摄，谓苾刍苾刍尼，未得见谛，于未来果，未能现观；</p><p>　　有堕僧宝摄亦得僧和敬，谓苾刍苾刍尼，已得见谛，于未来果，已能现观；</p><p>　　有非堕僧宝摄非得僧和敬，谓正学勤策勤策女邬波索迦邬波斯迦未得见谛，于未来果，未能现观及余异生未见谛者。</p><p>　　预流支品第二</p><p>　　一时，薄伽梵在室罗筏，住逝多林给孤独园。尔时，世尊告苾刍众：“有四种法，若正勤修是人名为多有所作。何等为四？谓亲近善士，听闻正法，如理作意，法随法行。汝等苾刍，应如是学，我当亲近<a href=\"/remen/gongyang.html\" class=\"keylink\" target=\"_blank\">供养</a>善士，恭敬一心听闻正法，如理观察甚深妙义，<a href=\"/remen/jingjin.html\" class=\"keylink\" target=\"_blank\">精进</a><a href=\"/remen/xiuxing.html\" class=\"keylink\" target=\"_blank\">修行</a>法随法行。”尔时，世尊，为摄前义，而说颂曰：</p><p>　　善哉见善士能断疑增慧 令愚成智人慧者应亲近</p><p>　　善士应亲近以亲近彼时 令疑断慧增使愚成智故</p><p>　　云何为善士？</p><p>　　谓佛及弟子，又诸所有补特伽罗，具戒、具德，离诸瑕秽，成调善法，堪绍师位，成就胜德，知羞悔过，善守好学，具知具见；乐思择爱称量，喜观察性聪敏，具觉慧息追求；有慧类，离贪、趣贪灭，离瞋、趣瞋灭，离痴、趣痴灭，调顺、趣调顺，寂静、趣寂静，<a href=\"/remen/jietuo.html\" class=\"keylink\" target=\"_blank\">解脱</a>、趣解脱，越度、趣越度，妙觉、趣妙觉，涅槃、趣涅槃，乐调、顺谛，离憍放逸；好慧、忍辱、柔和，升直道如见，专自调伏，专自寂静，专自涅槃；为才支身游诸国邑王都聚落求衣食等具，质直具、调顺具足、质直及调顺具，忍辱具、柔和具足、忍辱及柔和具，供养具、恭敬具足、供养及恭敬具，正行具、守根具足、正行及守根具，轨范具、所行具足、轨范及所行具，信尸罗及闻舍慧；自具净信，亦能劝励安立有情同具净信，自具尸罗及闻舍慧，亦能劝励安立有情同具尸罗及闻舍慧，是名善士。</p><p>　　何故名善士？</p><p>　　以所说善士，离非善法，成就善法，具足成就四念住、四正胜、四神足、五根、五力、七等觉支、八圣道支，故名善士。</p><p>　　若能于此所说善士，亲近承事恭敬供养，如是名为亲近善士。</p><p>　　云何名为听闻正法？</p><p>　　谓所亲近供养善士，未显了处为正显了，未开悟处为正开悟，以慧通达深妙句义，方便为其宣说施设安立开示，以无量门正为开示，苦真是苦，集真是集，灭真是灭，道真是道。</p><p>　　云何名为以无量门，正为开示，苦真是苦？</p><p>　　谓正开示生苦、老苦、病苦、死苦、怨憎会苦、爱别离苦、求不得苦，略说一切五取蕴苦。如有颂言：</p><p>　　诸蕴起为苦生及出亦苦 生已有老苦病苦与死苦</p><p>　　烦恼生为苦生已住亦苦 非聪敏悔苦不调伏死苦</p><p>　　无智有情苦增羯吒私苦 愚夫<a href=\"/remen/shengsi.html\" class=\"keylink\" target=\"_blank\">生死</a>苦多劫驰流苦</p><p>　　此等名为以无量门正为开示苦真是苦。</p><p>　　云何名为以无量门正为开示集真是集？</p><p>　　谓正开示，爱后有爱，喜俱行爱，彼彼喜爱，为去来今，众苦因本，道路由绪，能作生缘，起集等起，能起集等，起现法中诸苦身坏，后苦由是出生。如有颂言：</p><p>　　因爱弃良医痈本榛藤渴 未调伏一切数数感众苦</p><p>　　如树根未拔虽斫斫还生 未拔爱随眠数数感众苦</p><p>　　如毒箭在身损坏色力等 众生内有爱损坏诸善根</p><p>　　此等名为以无量门正为开示集真是集。</p><p>　　云何名为以无量门正为开示灭真是灭？</p><p>　　谓正开示，即上所说，爱后有爱，喜俱行爱，彼彼喜爱，无余永断，弃舍变吐，尽离染灭，寂静永没，名为舍宅，亦名洲渚，亦名救护，亦名归依，亦名所趣，亦名无忧，亦名无病，亦名无动，亦名无没，亦名无炽，亦名无热，亦名安隐，亦名惔怕，亦名善事，亦名吉祥，亦名涅槃。如有颂言：</p><p>　　究竟沙门果调伏所称赞 我慢灭无余永证<a href=\"/remen/ganlu.html\" class=\"keylink\" target=\"_blank\">甘露</a>迹</p><p>　　所归住趣宅胜宫佛所赞 惔怕灭无边<a href=\"/remen/bian.html\" class=\"keylink\" target=\"_blank\">彼岸</a>常安隐</p><p>　　所依尽苦灭脱无窟究竟 胜义旨应供智所习圣欣</p><p>　　都无老病死无愁叹苦忧 微难见无边灭谛无同类</p><p>　　此等名为以无量门正为开示灭真是灭。</p><p>　　云何名为以无量门正为开示道真是道？</p><p>　　谓正开示，此道此行，于去来今众苦，能断能弃，能吐能尽，能离染，能灭能寂静，能令永灭没。此复云何？谓八支圣道，正见、正思惟、正语、正业、正命、正精进、<a href=\"/remen/zhengnian.html\" class=\"keylink\" target=\"_blank\">正念</a>、正定。如有颂言：</p><p>　　此威猛一趣如鸟路清虚 牟尼定所行为众数宣说</p><p>　　哀愍说一趣见道尽生边 此道于瀑流去来今能度</p><p>　　能究竟调静能尽生死流 能通达多界能开明眼道</p><p>　　如殑伽驶流速趣于大海 开示广慧道速证于涅槃</p><p>　　哀愍一切众转未闻法轮 教导诸<a href=\"/remen/tianren.html\" class=\"keylink\" target=\"_blank\">天人</a>稽首度有海</p><p>　　此等名为以无量门正为开示道真是道。</p><p>　　若于此等所说正法，乐听乐闻，乐受持，乐究竟，乐解了，乐观察，乐寻思，乐推究，乐通达，乐触，乐证，乐作证；为闻法故，履艰险径，涉边表路，游平坦道，皆无忌难；为受持故，数以耳根，对<a href=\"/remen/shuofa.html\" class=\"keylink\" target=\"_blank\">说法</a>音，发胜耳识，如是名为听闻正法。</p><p>　　云何名为如理作意？</p><p>　　谓从善士，闻正法已，内自庆慰，欢喜踊跃：“奇哉！世尊，能说如是深妙正法！佛所说苦，实为真苦，佛所说集，实为真集，佛所说灭，实为真灭，佛所说道，实为真道！”彼由如是内自庆慰欢喜踊跃，引摄其心，随摄等摄，作意发意，审正观察深妙句义，如是名为如理作意。</p><p>　　云何名为法随法行？</p><p>　　谓彼旋环如理作意，审正观察深妙义已，便生出离远离所生五胜善法，谓信、精进及念、定、慧。彼于自内所生出离远离所生五胜善法，修习坚住，无间修习，增上加行，如是名为法随法行。</p><p>　　精进修行法随法行，便得趣入正性离生。所以得入正性离生？由精进修法随法行。所以能修法随法行？由如理观甚深妙义。所以能观甚深妙义？由能恭敬听闻正法。所以复能听闻正法？由能亲近供养善士。若能亲近供养善士，便闻正法；闻正法已，便能如理观深妙义；如理观察深妙义已，便能进修法随法行；既精进修法随法行，便得趣入正性离生。如山顶上，天雨霖霪，先溪涧满，溪涧满已，小沟渎满，小沟渎满已，大沟渎满，大沟渎满已，小河满，小河满已，大河满，大河满已，大海满，大海如是渐次方满；圣道大海，亦复如是，要先亲近供养善士，方闻正法，闻正法已，方能如理观深妙义，如理观察深妙义已，方能进修法随法行，精进修行法随法行得<a href=\"/remen/yuanman.html\" class=\"keylink\" target=\"_blank\">圆满</a>已，方得趣入正性离生，既得趣入正性离生，便名已生八支圣道，谓正见等，如前已说。如是四种，名预流支。由此四种，于圣道流，能获能得，能至随至，能办能满，能触能证，能作证故，名预流支；又此四种，于所求义，由修习多修习，能获能得，能至随至，能办能满，能触能证，能作证故，名预流支；又此四种，于圣道流，能随顺能增长能严饰，能磨莹，能为常安助资粮故，名预流支；又此四种，由语增语，由想等想施设言说，为预流支故，名预流支。</p></div>"
},{
    "title": "第二卷 阿毗达磨法蕴足论",
    "author": "大目乾连 造",
    "html": "<div class=\"B1_text\"><p>第二卷 阿毗达磨法蕴足论</p><p>证净品第三</p><p>一时,薄伽梵在室罗筏,住逝多林给孤独园。尔时,<a href=\"/remen/shizun.html\" class=\"keylink\" target=\"_blank\">世尊</a>告苾刍众:“若诸有情,于汝言教,<a href=\"/remen/xinxing1.html\" class=\"keylink\" target=\"_blank\">信心</a>听受,能奉<a href=\"/remen/xingzhe.html\" class=\"keylink\" target=\"_blank\">行者</a>,汝当哀愍方便劝励,安立令住四证净中。何等为四?谓佛证净、法证净、僧证净、圣所爱戒。所以者何?诸有地界水火风界,是四大种,容可改易,若有成就此四证净,诸圣<a href=\"/remen/dizi.html\" class=\"keylink\" target=\"_blank\">弟子</a>,必无改易。由此多闻诸圣弟子,成就如是四证净故,若堕<a href=\"/remen/diyu.html\" class=\"keylink\" target=\"_blank\">地狱</a>傍生鬼界,无有是处。是故若有于汝言教,信心听受能奉行者,汝当哀愍方便劝励安立,令住四证净中。”</p><p>云何佛证净?</p><p>如世尊言:“此圣弟子,以如是相,随念诸佛,谓此世尊,是如来、阿罗汉、正等觉、明行<a href=\"/remen/yuanman.html\" class=\"keylink\" target=\"_blank\">圆满</a>、善逝、<a href=\"/remen/shijian.html\" class=\"keylink\" target=\"_blank\">世间</a>解、无上丈夫、调御士、<a href=\"/remen/tianren.html\" class=\"keylink\" target=\"_blank\">天人</a>师、佛、薄伽梵。”</p><p>所言此者,谓此欲界,或此世界,此赡部洲;又言此者,谓即此身持等持,躯等躯,聚得自体;又言此者,谓此处生佛及弟子,诸仙牟尼,诸聪叡者,善调伏者,善调顺者;又言此者,谓即于此教授教诫善<a href=\"/remen/shuofa.html\" class=\"keylink\" target=\"_blank\">说法</a>中,是故言此。</p><p>言圣弟子者,圣谓<a href=\"/remen/fofa.html\" class=\"keylink\" target=\"_blank\">佛法</a>僧,归依佛法僧故,名圣弟子。</p><p>以如是相随<a href=\"/remen/nianfo.html\" class=\"keylink\" target=\"_blank\">念佛</a>者,谓以此相此门此理,于诸佛所,起念随念,专念忆念,不忘不失,不遗不漏,不失法性,心明记性,是故名为以如是相随念诸佛。</p><p>所言谓者,谓如是相,如是状,如是种,如是类,是故言谓。</p><p>所言此者,谓如是戒,如是法,如是慧,如是通,如是<a href=\"/remen/jietuo.html\" class=\"keylink\" target=\"_blank\">解脱</a>,如是多住,是故言此。</p><p>言世尊者,如后当释。</p><p>言如来者,如世尊言:“从菩萨证无上正等<a href=\"/remen/puti.html\" class=\"keylink\" target=\"_blank\">菩提</a>夜,乃至佛无余依般<a href=\"/remen/niepan.html\" class=\"keylink\" target=\"_blank\">涅槃</a>界夜,于其中间,诸有所说,宣畅敷演,一切皆如,无有虚妄,无有变异,谛实如理,无有颠倒,皆以如是如实正慧见已而说,故名如来。</p><p>阿罗汉者,略有二种阿罗汉性,一者有为,二者无为。</p><p>云何有为阿罗汉性?</p><p>谓彼果得,及彼得得,无学根力,无学尸罗,无学善根,十无学法,及彼种类诸无学法,是名有为阿罗汉性。</p><p>云何无为阿罗汉性?</p><p>谓贪瞋痴,一切<a href=\"/remen/fannao.html\" class=\"keylink\" target=\"_blank\">烦恼</a>皆悉永断超一切趣,断一切道,三火永静,焦渴永息,憍逸永离,窟宅永破,度四瀑流,无上究竟,无上寂静,无上爱尽,离灭涅槃,是名无为阿罗汉性。</p><p>如来具足圆满成就,如是所说有为、无为阿罗汉性,故名阿罗汉;又贪瞋痴,及余烦恼,皆悉应断,如来于彼,永断遍知,如多罗树永断根顶无复遗余,皆得当来永不生法,故名阿罗汉;又身语意三种恶行,皆应永断,如来于彼,永断遍知乃至广说,故名阿罗汉;又过去佛,皆已远离恶不善法,所有杂染,后有炽然,苦异熟果,皆得当来永不生法,今佛亦尔,故名阿罗汉;又佛世尊,成就最胜吉祥<a href=\"/remen/gongde.html\" class=\"keylink\" target=\"_blank\">功德</a>,应受上妙衣服、饮食、诸坐卧具、医药资缘种种<a href=\"/remen/gongyang.html\" class=\"keylink\" target=\"_blank\">供养</a>,故名阿罗汉。如有颂言:</p><p>世所应受用种种上妙物 如来皆应受故名阿罗汉</p><p>正等觉者,如世尊言:“诸所有法,一切正性,如来一切知见、解了、正等觉,故名正等觉;又等法者,谓四念住,四正胜,四神足,五根,五力,七等觉支,八圣道支,如来一切知见解了正等觉,故名正等觉;又于一切苦集灭道,能现观道,能证预流果、一来果、不还果、阿罗汉果道,能证神境智作,证通天耳智作,证通他心智作,证通宿住随念智作,证通死生智作,证通漏尽智作,证通道能尽贪瞋痴慢憍垢道,如来一切皆正等觉,至诚坚住,慇重作意,以因以门,以理以相正等觉故,名正等觉。</p><p>明行圆满者,何等为明?</p><p>谓佛所有无学三明,一者无学宿住随念智作证明,二者无学死生智作证明,三者无学漏尽智作证明,是谓为明。</p><p>何等为行?</p><p>谓佛所有无学身<a href=\"/remen/lvyi.html\" class=\"keylink\" target=\"_blank\">律仪</a>,语律仪,命清净,是谓为行;又佛所有上妙威仪,往来顾视,屈伸俯仰,服僧伽胝,执持衣悖?そ匝险??俏轿?小</p></div>"
},{
    "title": "第三卷 阿毗达磨法蕴足论",
    "author": "大目乾连 造",
    "html": "<div class=\"B1_text\"><p>第三卷 阿毗达磨法蕴足论</p><p>正胜品第七之一</p><p>一时,薄伽梵在室罗筏,住逝多林给孤独园。尔时,<a href=\"/remen/shizun.html\" class=\"keylink\" target=\"_blank\">世尊</a>告苾刍众:“有四正胜。何等为四?谓有苾刍,为令已生恶不善法断故,起欲发勤<a href=\"/remen/jingjin.html\" class=\"keylink\" target=\"_blank\">精进</a>,策心持心,是名第一;为令未生恶不善法不生故,起欲发勤精进,策心持心,是名第二;为令未生善法生故,起欲发勤精进,策心持心,是名第三;为令已生善法坚住不忘修满倍增,广大智作证故,起欲发勤精进,策心持心,是名第四。”尔时,世尊,为摄前义,而说颂曰:</p><p>初修正胜时已胜<a href=\"/remen/shengsi.html\" class=\"keylink\" target=\"_blank\">生死</a>有 若修至<a href=\"/remen/bian.html\" class=\"keylink\" target=\"_blank\">彼岸</a>能摧灭魔军</p><p>离尘垢诸德非恶缘所退 到彼岸<a href=\"/remen/niepan.html\" class=\"keylink\" target=\"_blank\">涅槃</a>证无余极乐</p><p>为令已生恶不善法断故,起欲发勤精进,策心持心者。</p><p>云何已生恶不善法?</p><p>谓过去现在五盖,一贪欲盖,二瞋恚盖,三惛沈睡眠盖,四掉举恶作盖,五疑盖。</p><p>云何为令已生恶不善法断故正胜?</p><p>谓有苾刍,为断已生贪欲盖故,如理思惟:“彼贪欲盖,多诸过患,谓是不善法,是下贱者信解<a href=\"/remen/shouchi.html\" class=\"keylink\" target=\"_blank\">受持</a>,佛及<a href=\"/remen/dizi.html\" class=\"keylink\" target=\"_blank\">弟子</a>贤贵善士共所诃厌,能为自害,能为他害,能为俱害,能灭<a href=\"/remen/zhihui.html\" class=\"keylink\" target=\"_blank\">智慧</a>,能碍彼类,能障涅槃;受持彼法,不生通慧,不引<a href=\"/remen/puti.html\" class=\"keylink\" target=\"_blank\">菩提</a>,不证涅槃。”如是思惟,发勤精进,勇健势猛,炽盛难制,励意不息,此道名为能令已生诸贪欲盖,永断正胜。彼于此道生已,修习多修习故,便断已生诸贪欲盖。</p><p>起欲者,谓为断已生贪欲盖故,便起等起及生等生,聚集出现,欲乐欣喜求趣悕望。彼由生起此诸欲故,便断已生诸贪欲盖。</p><p>发勤精进者,谓为断已生贪欲盖故,发勤精进,广说乃至,励意不息。彼由此故,便断已生诸贪欲盖。</p><p>策心者,谓为断已生贪欲盖故,精勤修习,喜俱行心,欣俱行心,策励俱行心,不下劣俱行心,不闇昧俱行心,舍俱行心,定俱行心。彼由修习如是心故,便断已生诸贪欲盖。</p><p>持心者,谓为断已生贪欲盖故,持心修习八支圣道,所谓<a href=\"/remen/zhengjian.html\" class=\"keylink\" target=\"_blank\">正见</a>,乃至正定。彼于此道,持心修习多修习故,便断已生诸贪欲盖。</p><p>复有苾刍,为断已生贪欲盖故,如理思惟<a href=\"/remen/chujia.html\" class=\"keylink\" target=\"_blank\">出家</a><a href=\"/remen/gongde.html\" class=\"keylink\" target=\"_blank\">功德</a>:“如是出家,是真善法,是尊胜者信解受持,佛及弟子贤贵善士共所欣赞,不为自害,不为他害,不为俱害,增长智慧,不碍彼类,不障涅槃,能生通慧,能引菩提,能证涅槃。”如是思惟,发勤精进,广说乃至,励意不息,此道名为能令已生,诸贪欲盖,永断正胜。彼于此道生已,修习多修习故,便断已生诸贪欲盖,起欲乃至策心持心,皆如前说。</p><p>复有苾刍,为断已生贪欲盖故,如理思惟:“彼贪欲盖,如病如痈,如箭恼害,<a href=\"/remen/wuchang.html\" class=\"keylink\" target=\"_blank\">无常</a>苦空非我转动,劳倦羸笃,是失坏法,迅速不停,衰朽非恒,不可保信,是变坏法。”如是思惟,发勤精进,广说乃至,励意不息,此道名为能令已生诸贪欲盖,永断正胜。彼于此道生已,修习多修习故,便断已生诸贪欲盖,起欲乃至策心持心,皆如前说。</p><p>复有苾刍,为断已生诸贪欲盖,如理思惟:“灭为寂静,道能出离。”如是思惟,发勤精进,广说乃至,励意不息,此道名为能令已生诸贪欲盖,永断正胜。彼于此道生已,修习多修习故,便断已生诸贪欲盖,起欲乃至策心持心,皆如前说。</p><p>如贪欲盖,余四亦尔,有差别者,应说自名。</p><p>复有苾刍,为断已生随一种类恶不善法,如理思惟:“彼恶不善法,多诸过患,谓是不善法,是下贱者信解受持,广说乃至不证涅槃。”如是思惟,发勤精进,广说乃至,励意不息,此道名为能令已生随一种类恶不善法,永断正胜。彼于此道生已,修习多修习故,便断随一种类已生恶不善法。</p><p>起欲者,谓为断已生随一种类恶不善法,便起等起,广说乃至,求趣悕望。彼由生起此诸欲故,便断随一种类已生恶不善法。</p><p>发勤精进者,谓为断已生随一种类恶不善法,发勤精进,广说乃至,励意不息。彼由此故,便断随一种类已生恶不善法。</p><p>策心者,谓为断已生随一种类恶不善法,精勤修习,喜俱行心,广说乃至,定俱行心。彼由修习如是心故,便断随一种类已生恶不善法。</p><p>持心者,谓为断已生随一种类恶不善法,持心修习八支圣道。彼于此道持心修习多修习故,便断随一种类已生恶不善法。</p><p>复有苾刍,为断已生随一种类恶不善法,如理思惟出家功德:“如是出家,是真善法,是尊胜者,信解受持,广说乃至,能证涅槃。”如是思惟,发勤精进,广说乃至,励意不息,此道名为能令已生随一种类恶不善法,永断正胜。彼于此道生已,修习多修习故,便断随一种类已生恶不善法。</p><p>起欲乃至策心持心,皆如前说。</p><p>复有苾刍,为断已生随一种类恶不善法,如理思惟:“彼恶不善法,如病如痈,广说乃至,是变坏法。”如是思惟,发勤精进,广说乃至,励意不息,此道名为能令已生随一种类恶不善法永断正胜。彼于此道生已,修习多修习故,便断随一种类已生恶不善法。</p><p>起欲乃至策心持心,皆如前说。</p><p>复有苾刍,为断已生随一种类恶不善法,如理思惟:“灭为寂静,道能出离。”如是思惟,发勤精进,广说乃至,励意不息,此道名为能令已生随一种类恶不善法永断正胜。彼于此道,生已修习多修习故,便断随一种类已生恶不善法。</p><p>起欲乃至策心持心,皆如前说。</p><p>为令未生恶不善法不生故,起欲发勤精进策心持心者。</p><p>云何未生恶不善法?</p><p>谓未来五盖。</p><p>云何为令未生恶不善法不生故正胜?</p><p>谓有苾刍,为令未生诸贪欲盖永不生故,如理思惟:“彼贪欲盖多诸过患,谓是不善法,是下贱者信解受持,佛及弟子贤贵善士共所诃厌,能为自害,能为他害,能为俱害,能灭智慧,能碍彼类,能障寂灭,受持彼法不生通慧,不引菩提,不证涅槃。”如是思惟,发勤精进,勇健势猛,炽盛难制,励意不息,此道名为能令未生诸贪欲盖,不生正胜。彼于此道生已,修习多修习故,便令未生诸贪欲盖永不复生。</p><p>起欲者,谓为令未生诸贪欲盖永不生故,便起等起及生等生,聚集出现,欲乐欣喜,求趣悕望。彼由生起此诸欲故,便令未生诸贪欲盖永不复生。</p><p>发勤精进者,谓为令未生诸贪欲盖永不生故,发勤精进,广说乃至,励意不息,彼由此故,便令未生诸贪欲盖永不复生。</p><p>策心者,谓为令未生诸贪欲盖永不生故,精勤修习,喜俱行心,欣俱行心,策励俱行心,不下劣俱行心,不闇昧俱行心,舍俱行心,定俱行心,彼由修习如是心故,便令未生诸贪欲盖永不复生。</p><p>持心者,谓为令未生诸贪欲盖永不生故,持心修习八支圣道,彼于此道,持心修习多修习故,便令未生诸贪欲盖永不复生。</p><p>复有苾刍,为令未生诸贪欲盖永不生故,如理思惟,出家功德:“如是出家,是真善法,是尊胜者,信解受持,广说乃至,能证涅槃。”如是思惟,发勤精进,广说乃至,励意不息,此道名为能令未生诸贪欲盖不生正胜,彼于此道生已,修习多修习故,便令未生诸贪欲盖永不复生。</p><p>起欲乃至策心持心,皆如前说。</p><p>复有苾刍,为令未生诸贪欲盖永不生故,如理思惟:“彼贪欲盖,如病如痈,广说乃至,是变坏法。”如是思惟,发勤精进,广说乃至,励意不息,此道名为能令未生诸贪欲盖不生正胜,彼于此道生已,修习多修习故,便令未生诸贪欲盖永不复生。</p><p>起欲乃至策心持心,皆如前说。</p><p>复有苾刍,为令未生诸贪欲盖永不生故,如理思惟:“灭为寂静,道能出离。”如是思惟,发勤精进,广说乃至,励意不息,此道名为能令未生诸贪欲盖不生正胜。彼于此道生已,修习多修习故,便令未生诸贪欲盖永不复生。</p><p>起欲乃至策心持心,皆如前说。</p><p>如贪欲盖,余四亦尔,有差别者,应说自名。</p><p>复有苾刍,为令未生随一种类恶不善法永不生故,如理思惟:“彼恶不善法,多诸过患,谓是不善法,是下贱者,信解受持,广说乃至不证涅槃。”如是思惟,发勤精进,广说乃至励意不息,此道名为能令未生随一种类恶不善法不生正胜。彼于此道生已,修习多修习故,便令未生随一种类恶不善法永不复生起。</p><p>欲者,谓为令未生随一种类恶不善法永不生故,便起等起,广说乃至求趣悕望,彼由生起此诸欲故,便令未生随一种类恶不善法永不复生。</p><p>发勤精进者,谓为令未生随一种类恶不善法永不生故,发勤精进,广说乃至,励意不息,彼由此故,便令未生随一种类恶不善法永不复生。</p><p>策心者,谓为令未生随一种类恶不善法永不生故,精勤修习,喜俱行心,广说乃至,定俱行心,彼由修习如是心故,便令未生随一种类恶不善法永不复生。</p><p>持心者,谓为令未生随一种类恶不善法永不生故,持心修习八支圣道,彼于此道,持心修习多修习故,便令未生随一种类恶不善法永不复生。</p><p>复有苾刍,为令未生随一种类恶不善法永不生故,如理思惟出家功德:“如是出家,是真善法,是尊胜者,信解受持,广说乃至,能证涅槃。”如是思惟,发勤精进,广说乃至,励意不息,此道名为能令未生随一种类恶不善法不生正胜。彼于此道生已,修习多修习故,便令未生随一种类恶不善法永不复生。</p><p>起欲乃至策心持心,皆如前说。</p><p>复有苾刍,为令未生随一种类恶不善法永不生故,如理思惟:“彼恶不善法,如病如痈,广说乃至,是变坏法。”如是思惟,发勤精进,广说乃至,励意不息,此道名为能令未生随一种类恶不善法不生正胜。彼于此道生已,修习多修习故,便令未生随一种类恶不善法永不复生。</p><p>起欲乃至策心持心,皆如前说。</p><p>复有苾刍,为令未生随一种类恶不善法永不生故,如理思惟:“灭为寂静,道能出离。”如是思惟,发勤精进,广说乃至,励意不息,此道名为能令未生随一种类恶不善法不生正胜。彼于此道生已,修习多修习故,便令未生随一种类恶不善法永不复生。</p><p>起欲乃至策心持心,皆如前说</p><p>为令未生善法生故,起欲发勤精进策心持心者。</p><p>云何未生善法?</p><p>谓未来四静虑三无色,及余随一种类出家远离所生善法。</p><p>云何为令未生善法生故正胜?</p><p>谓有苾刍,为生未生初静虑故,如理思惟,生初静虑,诸行相状,如是思惟,发勤精进,勇健势猛,炽盛难制,励意不息,此道名为能生未生初静虑正胜。彼于此道生已,修习多修习故,便令未生初静虑生。</p><p>起欲者,谓为生未生初静虑故,便起等起,及生等生,聚集出现欲,乐欣喜,求趣悕望,彼由生起此诸欲故,便令未生初静虑生。</p><p>发勤精进者,谓为生未生初静虑故,发勤精进,广说乃至,励意不息,彼由此故,便令未生初静虑生。</p><p>策心者,谓为生未生初静虑故,精勤修习喜俱行心,欣俱行心,策励俱行心,不下劣俱行心,不闇昧俱行心,舍俱行心,定俱行心,彼由修习如是心故,便令未生初静虑生。</p><p>持心者,谓为生未生初静虑故,持心修习八支圣道,彼于此道,持心修习多修习故,便令未生初静虑生。</p><p>如初静虑第二静虑亦尔,有差别者,应说自名。</p><p>复有苾刍,为生未生第三静虑故,如理思惟,生第三静虑,诸行相状,如是思惟,发勤精进,广说乃至,励意不息,此道名为能生未生第三静虑正胜。彼于此道生已,修习多修习故,便生未生第三静虑。</p><p>起欲者,谓为生未生第三静虑故,便起等起,广说乃至,求趣悕望,彼由生起此诸欲故,便生未生第三静虑。</p><p>发勤精进者,谓为生未生第三静虑故,发勤精进广说乃至,励意不息,彼由此故,便生未生第三静虑。</p><p>策心者,谓为生未生第三静虑故,精勤修习,喜俱行心,广说乃至,定俱行心,彼由修习如是心故,便生未生第三静虑。</p><p>持心者,谓为生未生第三静虑故,持心修习八支圣道,彼于此道,持心修习多修习故,便生未生第三静虑。</p><p>如第三静虑,乃至无所有处,广说亦尔,有差别者,应说自名。</p><p>复有苾刍,为生未生随一种类出家远离所生善法故,如理思惟,生彼善法诸行相状,如是思惟,发勤精进,广说乃至,励意不息,此道名为能生未生随一种类出家远离所生善法正胜。彼于此道生已,修习多修习故,便生未生随一种类出家远离所生善法。</p><p>起欲者,谓为生未生随一种类出家远离所生善法故,便起等起,广说乃至,求趣悕望,彼由生起此诸欲故,便生未生随一种类出家远离所生善法。</p><p>发勤精进者,谓为生未生随一种类出家远离所生善法故,发勤精进,广说乃至,励意不息,彼由此故,便生未生随一种类出家远离所生善法。</p><p>策心者,谓为生未生随一种类出家远离所生善法故,精勤修习,喜俱行心广说乃至,定俱行心,彼由修习如是心故,便生未生随一种类出家远离所生善法。</p><p>持心者,谓为生未生随一种类出家远离所生善法故,持心修习八支圣道,彼于此道,持心修习多修习故,便生未生随一种类出家远离所生善法。</p><p>为令已生善法坚住不忘,修满、倍增、广大智作证故,起欲发勤精进策心持心者。</p><p>云何已生善法?</p><p>谓过去现在,四静虑三无色,及余随一种类出家远离所生善法。</p><p>云何为令已生善法坚住不忘、修满、倍增、广大,智作证故正胜?</p><p>谓有苾刍,为令已生初静虑坚住乃至智作证故,如理思惟,能令已生初静虑坚住乃至智作证诸行相状,如是思惟,发勤精进,勇健势猛,炽盛难制,励意不息,此道名为能令已生初静虑坚住乃至智作证正胜。彼于此道生已,修习多修习故,便令已生初静虑坚住乃至智作证。</p><p>起欲者,谓为令已生初静虑坚住乃至智作证故,便起等起,及生等生,聚集出现,欲乐欣喜,求趣悕望,彼由生起此诸欲故,便令已生初静虑坚住乃至智作证。</p><p>发勤精进者,谓为令已生初静虑坚住乃至智作证故,发勤精进,广说乃至,励意不息,彼由此故便令已生初静虑坚住乃至智作证。</p><p>策心者,谓为令已生初静虑坚住乃至智作证故,精勤修习,喜俱行心,欣俱行心,策励俱行心,不下劣俱行心,不闇昧俱行心,舍俱行心,定俱行心,彼由修习如是心故,便令已生初静虑坚住乃至智作证。</p><p>持心者,谓为令已生初静虑坚住乃至智作证故,持心修习八支圣道,彼于此道,持心修习多修习故,便令已生初静虑坚住乃至智作证。</p><p>如初静虑,第二静虑亦尔,有差别者,应说自名。</p><p>复有苾刍,为令已生第三静虑坚住乃至智作证故,如理思惟,能令已生第三静虑坚住乃至智作证诸行相状,如是思惟发勤精进,广说乃至,励意不息,此道名为能令已生第三静虑坚住乃至智作证正胜,彼于此道,生已修习多修习故,便令已生第三静虑坚住乃至智作证。</p><p>起欲者,谓为令已生第三静虑坚住乃至智作证故,便起等起,广说乃至,求趣悕望,彼由生起此诸欲故,便令已生第三静虑坚住乃至智作证。</p><p>发勤精进者,谓为令已生第三静虑坚住乃至智作证故,发勤精进,广说乃至,励意不息,彼由此故,便令已生第三静虑坚住乃至智作证。</p><p>策心者,谓为令已生第三静虑坚住乃至智作证故,精勤修习,喜俱行心,广说乃至,定俱行心,彼由修习如是心故,便令已生第三静虑坚住乃至智作证。持心者,谓为令已生第三静虑坚住乃至智作证故,持心修习八支圣道,彼于此道,持心修习多修习故,便令已生第三静虑坚住乃至智作证。</p><p>如第三静虑,乃至无所有处,广说亦尔,有差别者,应说自名。</p><p>复有苾刍,为令已生随一种类出家远离所生善法坚住不忘修满倍增广大智作证故,如理思惟,能令已生随一种类出家远离所生善法坚住乃至智作证诸行相状,如是思惟,发勤精进,广说乃至,励意不息,此道名为能令已生随一种类出家远离所生善法坚住乃至智作证正胜,彼于此道,生已修习多修习故,便令已生随一种类出家远离所生善法坚住乃至智作证。</p><p>起欲者,谓为令已生随一种类出家远离所生善法坚住乃至智作证故,便起等起,广说乃至,求趣悕望,彼由生起此诸欲故,便令已生随一种类出家远离所生善法坚住乃至智作证。</p><p>发勤精进者,谓为令已生随一种类出家远离所生善法坚住乃至智作证故,发勤精进,广说乃至,励意不息,彼由此故,便令已生随一种类出家远离所生善法坚住乃至智作证。</p><p>策心者,谓为令已生随一种类出家远离所生善法坚住乃至智作证故,精勤修习,喜俱行心,广说乃至,定俱行心,彼由修习如是心故,便令已生随一种类出家远离所生善法坚住乃至智作证。</p><p>持心者,谓为令已生随一种类出家远离所生善法坚住乃至智作证故,持心修习八支圣道,彼于此道持心修习多修习故,便令已生随一种类出家远离所生善法坚住乃至智作证。</p><p>云何此四名为正胜?</p><p>谓此四种,无颠倒故,说名为正;有增上力,断恶修善,故名为胜。</p><p>复次此四,平等非不平等,实故谛故,如正理故,无颠倒故,说名为正;增故上故,最故妙故,具大功能,故名为胜。</p><p>复次四正胜者,是假建立名想言说,谓为正胜,过殑伽沙佛及弟子,皆共施设如是名故。</p><p>复次四正胜者,为断已生恶不善法,生起诸欲,发勤精进,策心持心;为令未生恶不善法得不生故,生起诸欲,发勤精进,策心持心;为生未生诸善法故,生起诸欲,发勤精进,策心持心;为令已生善法坚住不忘修满倍增广大智作证故,生起诸欲,发勤精进,策心持心,具如是能,故名正胜,亦名正断,断<a href=\"/remen/xiedai.html\" class=\"keylink\" target=\"_blank\">懈怠</a>故。</p><p>神足品第八</p><p>一时,薄伽梵,在室罗筏,住逝多林给孤独园。尔时,世尊,告苾刍众:“有四神足,何等为四?谓欲三摩地胜行成就神足,是名第一;勤三摩地胜行成就神足,是名第二;心三摩地胜行成就神足,是名第三;观三摩地胜行成就神足,是名第四。”</p><p>欲三摩地胜行成就神足者,云何欲,云何三摩地,云何胜,云何胜行而名欲三摩地胜行成就神足耶?</p><p>此中欲者,谓依出家远离所生善法所起,欲乐欣喜,求趣悕望,是名欲。</p><p>三摩地者,谓欲增上所起,心住等住,近住安住,不散不乱,摄止等持心一境性,是名三摩地。</p><p>胜者,谓欲增上所起八支圣道,是名胜。</p><p>胜<a href=\"/remen/xingzhe.html\" class=\"keylink\" target=\"_blank\">行者</a>,谓有苾刍,依过去欲得三摩地,是谓欲三摩地。彼成就欲三摩地已,为令已生恶不善法断故,起欲发勤精进,策心持心;为令未生恶不善法不生故,起欲发勤精进,策心持心;为令未生善法生故,起欲发勤精进,策心持心;为令已生善法坚住不忘修满倍增广大智作证故,起欲发勤精进,策心持心。彼所有欲,若勤、若信、若轻安、若念、若正知、若思、若舍,是名胜行。</p><p>即此胜行,及前所说欲三摩地,总名欲三摩地胜行成就神足。</p><p>如依过去欲,依未来现在,善不善无记,欲界系,<a href=\"/remen/sejie.html\" class=\"keylink\" target=\"_blank\">色界</a>系,<a href=\"/remen/wusejie.html\" class=\"keylink\" target=\"_blank\">无色界</a>系,学无学,非学非无学,见所断修所断,非所断欲广说亦尔。</p><p>复有苾刍,于诸善法,住不乐欲,彼作是念:“我今不应于诸善法住不乐欲,然我理应于诸善法安住乐欲。”彼由此欲增上力故,得三摩地,是谓欲三摩地。彼成就欲三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信乃至若舍是名胜行。即此胜行,及前所说欲三摩地,总名欲三摩地胜行成就神足。</p><p>复有苾刍,生起恶欲。彼作是念:“我今不应生起恶欲,然我理应断除恶欲,修集善欲。”彼由此欲增上力故,得三摩地,是谓欲三摩地。彼成就欲三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信乃至若舍,是名胜行。即此胜行,及前所说欲三摩地,总名欲三摩地胜行成就神足。</p><p>复有苾刍,生起贪瞋痴俱行恶欲。彼作是念:“我今不应生起贪瞋痴俱行恶欲,然我理应断除贪瞋痴俱行恶欲,修集无贪无瞋无痴俱<a href=\"/remen/xingshan.html\" class=\"keylink\" target=\"_blank\">行善</a>欲。”彼由此欲增上力故,得三摩地,是谓欲三摩地。彼成就欲三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信乃至若舍,是名胜行。即此胜行,及前所说欲三摩地,总名欲三摩地胜行成就神足。</p><p>复有苾刍,生起不离贪瞋痴恶欲。彼作是念:“我今不应生起不离贪瞋痴恶欲,然我理应断除不离贪瞋痴恶欲,修集离贪瞋痴善欲。”彼由此欲增上力故,得三摩地,是谓欲三摩地。彼成就欲三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信乃至若舍,是名胜行。即此胜行,及前所说欲三摩地,总名欲三摩地胜行成就神足。</p><p>复有苾刍,于诸善法安住乐欲。彼作是念:“我于善法安住乐欲,甚为应理。”彼由此欲增上力故,得三摩地,是谓欲三摩地。彼成就欲三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信乃至若舍,是名胜行。即此胜行,及前所说欲三摩地,总名欲三摩地胜行成就神足。</p><p>复有苾刍,生起善欲。彼作是念:“我今生起如是善欲,甚为应理。”彼由此欲增上力故,得三摩地,是谓欲三摩地。彼成就欲三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信乃至若舍,是名胜行。即此胜行,及前所说欲三摩地,总名欲三摩地胜行成就神足。</p><p>复有苾刍,生起无贪无瞋无痴俱行善欲。彼作是念:“我今生起无贪无瞋无痴俱行善欲,甚为应理。”彼由此欲增上力故,得三摩地,是谓欲三摩地。彼成就欲三摩地已,为令已生恶不善法断故,起欲广说乃至,为令已生善法坚住,乃至持心彼所有欲若勤若信乃至若舍,是名胜行。即此胜行,及前所说欲三摩地,总名欲三摩地胜行成就神足。</p><p>复有苾刍,生起离贪瞋痴善欲。彼作是念:“我今生起离贪瞋痴善欲,甚为应理。”彼由此欲增上力故,得三摩地,是谓欲三摩地。彼成就欲三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信乃至若舍,是名胜行。即此胜行,及前所说欲三摩地,总名欲三摩地胜行成就神足。</p><p>一切欲三摩地,皆从欲起,是欲所集,是欲种类,是欲所生,故名欲三摩地胜行成就神足。</p><p>勤三摩地胜行成就神足者,云何勤,云何三摩地,云何胜,云何胜行,而名勤三摩地胜行成就神足耶?</p><p>此中勤者,谓依出家远离所生善法,所起勤精进,勇健势猛,炽盛难制,励意不息,是名勤。</p><p>三摩地者,谓勤增上所起,心住等住,近住安住,不散不乱,摄止等持,心一境性,是名三摩地。</p><p>胜者,谓勤增上所起八支圣道,是名胜。</p><p>胜行者,谓有苾刍,依过去勤得三摩地,是谓勤三摩地。彼成就勤三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信乃至,若舍,是名胜行。即此胜行,及前所说勤三摩地,总名勤三摩地胜行成就神足。</p><p>如依过去勤,依未来现在,善不善无记,欲界系,色界系,无色界系,学无学,非学非无学,见所断修所断非所断勤,广说亦尔。</p><p>复有苾刍,于诸善法住下羸劣弱极弱勤。彼作是念:“我今不应于诸善法住下羸劣弱极弱勤,然我理应于诸善法,安住不下不羸不劣不弱不极弱勤。”彼由此勤增上力故,得三摩地,是谓勤三摩地。彼成就勤三摩地已,为令已生恶不善法断故,起欲广说乃至,为令已生善法坚住乃至持心。彼所有欲若勤若信,乃至若舍,是名胜行。即此胜行,及前所说勤三摩地,总名勤三摩地胜行成就神足。</p><p>复有苾刍,生起恶勤。彼作是念:“我今不应生起恶勤,然我理应断除恶勤,修集善勤。”彼由此勤增上力故,得三摩地,是谓勤三摩地。彼成就勤三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信,乃至若舍,是名胜行。即此胜行,及前所说勤三摩地,总名勤三摩地胜行成就神足。</p><p>复有苾刍,生起贪瞋痴俱行恶勤。彼作是念:“我今不应生起贪瞋痴俱行恶勤,然我理应断除贪瞋痴俱行恶勤,修集无贪无瞋无痴俱行善勤。”彼由此勤增上力故,得三摩地,是谓勤三摩地。彼成就勤三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信,乃至若舍,是名胜行。即此胜行,及前所说勤三摩地,总名勤三摩地胜行成就神足。</p><p>复有苾刍,生起不离贪瞋痴恶勤。彼作是念:“我今不应生起不离贪瞋痴恶勤,然我理应断除不离贪瞋痴恶勤,修集离贪瞋痴善勤。”彼由此勤增上力故,得三摩地,是谓勤三摩地。彼成就勤三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信,乃至若舍,是名胜行。即此胜行,及前所说勤三摩地,总名勤三摩地胜行成就神足。</p><p>复有苾刍,于诸善法安住不下乃至不极弱勤。彼作是念:“我于善法,安住不下乃至不极弱勤甚为应理。”彼由此勤增上力故,得三摩地,是谓勤三摩地。彼成就勤三摩地已,为令已生恶不善法断故,起欲广说乃至,为令已生善法,坚住,乃至持心。彼所有欲若勤若信,乃至若舍,是名胜行。即此胜行,及前所说勤三摩地,总名勤三摩地胜行成就神足。</p><p>复有苾刍,生起善勤。彼作是念:“我今生起如是善勤,甚为应理。”彼由此勤增上力故,得三摩地,是谓勤三摩地。彼成就勤三摩地已,为令已生恶不善法断故,起欲广说乃至,为令已生善法坚住,乃至持心。彼所有欲若勤若信,乃至若舍,是名胜行。即此胜行,及前所说勤三摩地,总名勤三摩地胜行成就神足。</p><p>复有苾刍,生起无贪无瞋无痴俱行善勤。彼作是念:“我今生起无贪无瞋无痴俱行善勤,甚为应理。”彼由此勤增上力故,得三摩地,是谓勤三摩地。彼成就勤三摩地已,为令已生恶不善法断故起欲,广说乃至为令已生善法坚住,乃至持心。彼所有欲若勤若信,乃至若舍,是名胜行。即此胜行,及前所说勤三摩地,总名勤三摩地胜行成就神足。</p><p>复有苾刍,生起离贪瞋痴善勤。彼作是念:“我今生起离贪瞋痴善勤,甚为应理。”彼由此勤增上力故,得三摩地,是谓勤三摩地。彼成就勤三摩地已,为令已生恶不善法断故,起欲广说乃至,为令已生善法坚住,乃至持心。彼所有欲,若勤若信乃至若舍,是名胜行。即此胜行,及前所说勤三摩地,总名勤三摩地胜行成就神足。</p><p>一切勤三摩地,皆从勤起,是勤所集,是勤种类,是勤所生,故名勤三摩地胜行成就神足。</p></div>"
},{
    "title": "第四卷 阿毗达磨法蕴足论",
    "author": "大目乾连 造",
    "html": "<div class=\"B1_text\"><p>第四卷 阿毗达磨法蕴足论</p><p>神足品第八之余</p><p>心三摩地胜行成就神足者,云何心,云何三摩地,云何胜,云何胜行,而名心三摩地胜行成就神足耶?</p><p>此中心者,谓依<a href=\"/remen/chujia.html\" class=\"keylink\" target=\"_blank\">出家</a>远离所生善法,所起心<a href=\"/remen/yishi.html\" class=\"keylink\" target=\"_blank\">意识</a>,是名心。</p><p>三摩地者,谓心增上所起,心住等住,近住安住,不散不乱,摄止等持,心一境性,是名三摩地。</p><p>胜者,谓心增上所起八支圣道,是名胜。</p><p>胜<a href=\"/remen/xingzhe.html\" class=\"keylink\" target=\"_blank\">行者</a>,谓有苾刍,依过去心得三摩地,是谓心三摩地。彼成就心三摩地已,为令已生恶不善法断故,起欲广说乃至,为令已生善法坚住,乃至持心,彼所有欲若勤若信,乃至若舍,是名胜行。</p><p>即此胜行,及前所说心三摩地,总名心三摩地胜行成就神足。</p><p>如依过去心,依未来现在善不善无记欲界系<a href=\"/remen/sejie.html\" class=\"keylink\" target=\"_blank\">色界</a>系<a href=\"/remen/wusejie.html\" class=\"keylink\" target=\"_blank\">无色界</a>系学无学非学非无学见所断修所断非所断心,广说亦尔。</p><p>复有苾刍,于诸善法住下羸劣弱极弱心。彼作是念:“我今不应于诸善法住下羸劣弱极弱心,然我理应于诸善法安住不下不羸不劣不弱不极弱心。”彼由此心增上力故,得三摩地,是谓心三摩地。彼成就心三摩地已,为令已生恶不善法断故,起欲广说乃至,为令已生善法坚住,乃至持心,彼所有欲若勤若信,乃至若舍,是名胜行。即此胜行,及前所说心三摩地,总名心三摩地胜行成就神足,复有苾刍,生起恶心。彼作是念:“我今不应生起恶心,然我理应断除恶心修集<a href=\"/remen/shanxin.html\" class=\"keylink\" target=\"_blank\">善心</a>。彼由此心增上力故,得三摩地,是谓心三摩地。彼成就心三摩地已,为令已生恶不善法断故,起欲广说乃至,为令已生善法坚住,乃至持心,彼所有欲若勤若信,乃至若舍,是名胜行。即此胜行,及前所说,心三摩地总名心三摩地胜行成就神足。</p><p>复有苾刍,生起贪瞋痴俱行恶心。彼作是念:“我今不应生起贪瞋痴俱行恶心,然我理应断除贪瞋痴俱行恶心,修集无贪无瞋无痴俱<a href=\"/remen/xingshan.html\" class=\"keylink\" target=\"_blank\">行善</a>心。”彼由此心增上力故,得三摩地,是谓心三摩地。彼成就心三摩地已,为令已生恶不善法断故,起欲广说乃至,为令已生善法坚住,乃至持心,彼所有欲若勤若信,乃至若舍,是名胜行。即此胜行及前所说心三摩地,总名心三摩地胜行成就神足。</p><p>复有苾刍,生起不离贪瞋痴恶心。彼作是念:“我今不应生起不离贪瞋痴恶心,然我理应断除不离贪瞋痴恶心修集离贪瞋痴善心。彼由此心增上力故,得三摩地,是谓心三摩地。彼成就心三摩地已,为令已生恶不善法断故,起欲广说乃至,为令已生善法坚住,乃至持心,彼所有欲若勤若信,乃至若舍,是名胜行。即此胜行,及前所说心三摩地,总名心三摩地胜行成就神足。复有苾刍,于诸善法安住不下乃至不极弱心。彼作是念:“我于善法安住不下乃至不极弱心,甚为应理。彼由此心增上力故,得三摩地,是谓心三摩地。彼成就心三摩地已,为令已生恶不善法断故,起欲广说乃至,为令已生善法坚住,乃至持心,彼所有欲若勤若信,乃至若舍,是名胜行。即此胜行,及前所说心三摩地,总名心三摩地胜行成就神足。复有苾刍,生起善心。彼作是念:“我今生起如是善心,甚为应理。彼由此心增上力故,得三摩地,是谓心三摩地。彼成就心三摩地已,为令已生恶不善法断故,起欲广说乃至,为令已生善法坚住乃至持心,彼所有欲若勤若信,乃至若舍,是名胜行。即此胜行,及前所说心三摩地,总名心三摩地胜行成就神足。复有苾刍,生起无贪无瞋无痴俱行善心。彼作是念:“我今生起无贪无瞋无痴俱行善心,甚为应理。彼由此心增上力故,得三摩地,是谓心三摩地。彼成就心三摩地已,为令已生恶不善法断故,起欲广说乃至,为令已生善法坚住,乃至持心,彼所有欲若勤若信,乃至若舍,是名胜行。即此胜行,及前所说心三摩地,总名心三摩地胜行成就神足。复有苾刍,生起离贪瞋痴善心。彼作是念:“我今生起离贪瞋痴善心,甚为应理。彼由此心增上力故,得三摩地,是谓心三摩地。彼成就心三摩地已,为令已生恶不善法断故,起欲广说乃至,为令已生善法坚住,乃至持心,彼所有欲若勤若信,乃至若舍,是名胜行。即此胜行,及前所说心三摩地,总名心三摩地胜行成就神足,一切心三摩地,皆从心起,是心所集,是心种类,是心所生,故名心三摩地胜行成就神足</p><p>观三摩地胜行成就神足者,云何观,云何三摩地,云何胜,云何胜行,而名观三摩地胜行成就神足耶?</p><p>此<a href=\"/remen/zhongguan.html\" class=\"keylink\" target=\"_blank\">中观</a>者,谓依出家远离所生善法所起,于法简择,极简择,最极简择,解了等了近了,机黠通达,审察聪叡,觉明慧行,毘闵崮牵?敲?邸</p></div>"
},{
    "title": "第五卷 阿毗达磨法蕴足论",
    "author": "大目乾连 造",
    "html": "<div class=\"B1_text\"><p>第五卷 阿毗达磨法蕴足论</p><p>念住品第九之余</p><p>云何于此内法,住循法观,若具正勤正知<a href=\"/remen/zhengnian.html\" class=\"keylink\" target=\"_blank\">正念</a>,除世贪忧?</p><p>内法者,谓自想蕴行蕴,若在现相续中,已得不失。</p><p>于此内法,循法观者,谓有苾刍,于内五盖法,观察思惟内法诸相,于有内贪欲盖,如实知我有内贪欲盖,于无内贪欲盖,如实知我无内贪欲盖;复如实知内贪欲盖,未生者生,已生者断,断已于后不复更生;如是思惟此内法时,所起于法简择,乃至毘闵崮牵?茄?诜ü郏?嗝??钭</p></div>"
},{
    "title": "第六卷 阿毗达磨法蕴足论",
    "author": "大目乾连 造",
    "html": "<div class=\"B1_text\"><p>第六卷 阿毗达磨法蕴足论</p><p>静虑品第十一之余</p><p>有寻有伺者,云何寻?</p><p>谓离欲恶不善法者,心寻求,遍寻求,近寻求,心显了,极显了,现前显了,推度搆画,思惟分别,总名为寻。</p><p>云何伺?</p><p>谓离欲恶不善法者,心伺察,遍伺察,近伺察,随行随转,随流随属,总名为伺。</p><p>寻与伺,何差别?</p><p>令心麤性是寻,令心细性是伺。</p><p>此复如何?</p><p>如打锺时,麤声暂发,细声随转,麤声喻寻,细声喻伺;摇铃扣悖?德莼鞴模?偶?鹄祝?浵付???饕喽?S秩缰谀穹上栊榭眨?囊碛簧恚?降盟嬉猓?囊碛餮埃?簧碛魉牛?俏窖八哦?嗖畋稹</p></div>"
},{
    "title": "第七卷 阿毗达磨法蕴足论",
    "author": "大目乾连 造",
    "html": "<div class=\"B1_text\"><p>第七卷 阿毗达磨法蕴足论</p><p>无色品第十三</p><p>一时,薄伽梵,在室罗筏,住逝多林给孤独园。尔时,<a href=\"/remen/shizun.html\" class=\"keylink\" target=\"_blank\">世尊</a>,告苾刍众:“有四无色。何等为四?谓有苾刍,超诸色想,灭有对想,不思惟种种想,入无边空,空无边处具足住,是名第一。复有苾刍,超一切种空无边处入无边识,识无边处具足住,是名第二。复有苾刍,超一切种识无边处,入无所有,无所有处具足住是名第三。复有苾刍,超一切种无所有处,入非想非非想处具足住,是名第四。”</p><p>超诸色想者,云何诸色想?</p><p>谓眼识相应想,等想现前等想,解了取像已想当想,总名色想;有作是说与五识,相应想等想,乃至已想当想,总名色想。今此义中,唯眼识相应想等想,乃至已想当想,总名色想。</p><p>如是色想,尔时,超越等超越,故名超诸色想。</p><p>灭有对想者,云何有对想?</p><p>谓耳等四识相应想等想,乃至已想当想,总名有对想;有作是说,瞋恚相应想等想,乃至已想当想,总名有对想。今此义中,耳等四识相应想等想,乃至已想当想,总名有对想。</p><p>如是有对想,尔时,断遍知,远离极远离,调伏极调伏,隐没除灭,故名灭有对想。</p><p>不思惟种种想者,云何种种想?</p><p>谓有盖缠者,所有染污色声香味触想,所有不善想,所有非理所引想,所有障碍定想,总名种种想。彼想尔时,不复引发,不复忆念,不复思惟,不复已思惟,不复当思惟,故名不思惟种种想。</p><p>入无边空,空无边处具足住者,云何空无边处定加行,修何加行入空无边处定?</p><p>谓于此定,初修业者,先应思惟,第四静虑为麤苦障;次应思惟空无边处,为静妙离。彼于尔时,若心散乱,驰流余境,不能一趣,不能守念,令住一缘,修空无边处定,齐此未名空无边处定加行,亦未名入空无边处定。彼若尔时,摄录自心,令不散乱,驰流余境,能令一趣,住念一缘,思惟修习空无边处定相,如是思惟发勤<a href=\"/remen/jingjin.html\" class=\"keylink\" target=\"_blank\">精进</a>,勇健势猛,炽盛难制,励意不息,是名空无边处定加行,亦名入空无边处定。彼于此道生已,修习多修习故,便令心住等住近住安住一趣等持无二无退,齐此名为已入空无边处定。又此定中,诸心<a href=\"/remen/yishi.html\" class=\"keylink\" target=\"_blank\">意识</a>,名空无边处定俱有心;诸思等思,乃至造心意业,名空无边处定俱有意业;诸心胜解,已胜解,当胜解,名空无边处定俱有胜解;又此定中,若受若想,乃至若慧等,名空无边处定俱有诸法,如是诸法,亦名空无边处定。</p><p>超一切种空无边处者,谓彼尔时,于空无边处想超越等超越,故名超一切种空无边处。</p><p>入无边识,识无边处具足住者,云何识无边处定加行,修何加行入识无边处定?</p><p>谓于此定,初修业者,先应思惟,空无边处,为麤苦障;次应思惟,识无边处,为静妙离,余广说如空无边处。</p><p>超一切识无边处者,谓彼尔时,于识无边处想超越等超越,故名超一切种识无边处。</p><p>入无所有,无所有处具足住者,云何无所有处定加行,修何加行入无所有处定?</p><p>谓于此定初修业者,先应思惟,识无边处为麤苦障;次应思惟,无所有处为静妙离,余广说如空无边处。</p><p>超一切种无所有处者,谓彼尔时,于无所有处想超越等超越故名超一切种无所有处。</p><p>入非想非非想处具足住者,云何非想非非想处定加行,修何加行入非想非非想处定?</p><p>谓于此定初修业者,先应思惟,无所有处为麤苦障;次应思惟非想非非想处为静妙离,余广说如空无边处。</p><p><a href=\"/foxue/changshi/153408.html\" class=\"keylink\" target=\"_blank\">修定</a>品第十四</p><p>一时,薄伽梵,在室罗筏,住逝多林给孤独园。尔时,世尊,告苾刍众:“有四修定。何等为四?谓有修定,若习若修,若多所作,能令<a href=\"/remen/zhengde.html\" class=\"keylink\" target=\"_blank\">证得</a>现法乐住。复有修定,若习若修,若多所作,能令证得殊胜智见。复有修定,若习若修,若多所作,能令证得胜分别慧。复有修定,若习若修,若多所作,能令证得诸漏永尽。</p><p>云何修定,若习若修,若多所作,能令证得现法乐住?</p><p>谓有苾刍,即于自身,离生喜乐,滋润遍滋润,充满遍充满,适悦遍适悦,故离生喜乐,于自身中,无有少分而不充满,是名修定,若习若修,若多所作,能令证得现法乐住。</p><p>云何修定,若习若修,若多所作,能令证得殊胜智见?</p><p>谓有苾刍,于光明想,善摄受,善思惟,善修习,善通达,若昼若夜,无有差别,若前若后,无有差别,若下若上,无有差别,开心离盖,修照俱心,除闇昧心,修无量定,是名修定,若习若修,若多所作,能令证得殊胜智见。</p><p>云何修定,若习若修,若多所作,能令证得胜分别慧?</p><p>谓有苾刍,善知受生,善知受住,善知受灭尽没,于此住念非不住念,及善知想、善知寻,于此住念非不住念,是名修定,若习若修,若多所作,能令证得胜分别慧。</p><p>云何修定,若习若修,若多所作,能令证得诸漏永尽?</p><p>谓有苾刍,于五取蕴,数数随观生灭而住,谓此是色,此是色集,此是色灭,此是受想行识,此是受想行识集,此是受想行识灭,是名修定,若习若修,若多所作,能令证得诸漏永尽。”</p><p>尔时,世尊,为摄前义,而说颂言:</p><p>断欲想忧恼离惛沈恶作 得清净舍念法寻伺前行</p><p>现法乐为初次胜知见慧 破无明等漏后证<a href=\"/remen/jietuo.html\" class=\"keylink\" target=\"_blank\">解脱</a>果</p><p>即于自身者,谓身亦名身,根亦名身,五色根亦名身,四大种所造聚亦名身,今此义中意说四大种所造聚名身。</p><p>离生喜乐者,谓初静虑所有喜乐平等受,受所摄身轻安心轻安,是名喜乐。如是喜乐,从离欲恶不善法,起等起,生等生,聚集出现,故名离生喜乐。</p><p>滋润遍滋润,充满遍充满,适悦遍适悦者,谓即于自四大种所造聚身,离生喜乐,起等起,生等生,聚集出现,滋润遍滋润,是一义,充满遍充满,是一义,适悦遍适悦,是一义,由下中上,长养差别。譬如农夫,初以少水溉灌畦垄,尔时,畦垄滋润遍滋润;次以中水灌溉畦垄,尔时,畦垄充满遍充满;后以多水溉灌畦垄,尔时,畦垄适悦遍适悦。苾刍亦尔,初以下品离生喜乐长养大种所造聚身,尔时,自身滋润遍滋润,次以中品离生喜乐长养大种所造聚身,尔时,自身充满遍充满,后以上品离生喜乐长养大种所造聚身,尔时,自身适悦遍适悦。</p><p>离生喜乐,于自身中,无有少分而不充满者,谓从足至顶,离生喜乐,作长养事,无不充满。</p><p>是名修定者,云何为定?</p><p>谓即于自身离生喜乐,滋润遍滋润,充满遍充满,适悦遍适悦,故心住等住近住安住不散不乱摄止等持心一境性,总名为定。</p><p>云何为修?</p><p>谓于此定,若修若习,恒作常作,加行不舍,总名为修。</p><p>若习若修,若多所作者,显于此定,能得<a href=\"/remen/zizai.html\" class=\"keylink\" target=\"_blank\">自在</a>。</p><p>能令证得现法乐住者,谓于此定,若习若修,若多所作,于现法中,证得乐住,可爱可乐,可欣可意,无所悕望,无所思慕,寂静安隐故名乐住。于此乐住,得获成就,亲近触证,故名证得。</p><p>复次初静虑所摄离生喜乐俱行心一境性,说名为定。即于此定若修若习,恒作常作,加行不舍,说名为修。若习若修,若多所作,显彼自在。能令证得现法乐住义如前说。</p><p>于光明想善摄受等者,云何光明定加行,修何加行入光明定?</p><p>谓于此定,初修业者,先应善取净月轮相,或复善取净日轮相,或复善取药物末尼诸天宫殿星宿光明,或复善取灯烛光明,或复善取焚烧城邑川土光明,或复善取焚烧山泽旷野光明,或复善取焚烧十担,或二十担,或三十担,或四十担,或五十担,或百担,或千担,或百千担,或无量百担,或无量千担,或无量百千担,薪火光明,此火光明,炽盛极炽盛,洞然遍洞然;随取一种光明相已,审谛思惟解了观察胜解坚住,而分别之。彼于尔时,若心散乱,驰流余境,不能一趣,不能守念,令住一缘,思惟所取诸光明相齐此未名光明定加行,亦未名入光明定。彼若尔时,摄录自心,令不散乱驰流余境,能令一趣,住念一缘,思惟如是诸光明相,如是思惟,发勤精进,乃至励意不息,是名光明定加行,亦名入光明定。彼于此道生已,修习多修习故,便令心住等住近住安住一趣等持无二无退,思惟如是诸光明相齐此名为已入光明定,而未名为光明定想。</p><p>云何名为光明定想?</p><p>谓即依止前光明定,思惟如前诸光明相,诸想等想,解了取像,已想当想,名光明定想;此光明定想,名光明想。</p><p>于光明想,善摄受者,谓于此想,恭敬摄受,慇懃摄受,尊重摄受,思惟彼因彼门彼理彼方便彼行相,故名善摄受。</p><p>善思惟者,谓数数起光明想已,数数思惟光明相想。</p><p>善修习者,谓于此想,数习数修,数多所作,故名善修习。</p><p>善通达者,谓于此想,等了审了,等审观察,故名善通达。</p><p>若昼若夜,无有差别者,谓如昼分,审谛思惟解了观察胜解坚住分别,如前诸光明相,夜分亦尔;如于夜分,审谛思惟解了观察胜解坚住分别,如前诸光明相,昼分亦尔,故名若昼若夜无有差别。</p><p>若前若后,无有差别者,谓如对面审谛思惟解了观察胜解坚住分别,如前诸光明相,背面亦尔;如于背面,对面亦尔。复次如于前时,审谛思惟解了观察胜解坚住分别,如前诸光明相,今时亦尔;如于今时,前时,亦尔,故名若前若后无有差别。</p><p>若下若上无有差别者,谓如于下方审谛思惟解了观察胜解坚住分别,如前诸光明相,于上方亦尔,如于上方于下方亦尔,故名若下若上无有差别。</p><p>开心者,谓发起光明照了鲜净俱行之心。</p><p>离盖者,谓远离惛沈睡眠缠盖,心用明了。</p><p>修照俱心者,谓修习光明照了鲜净俱行之心。</p><p>除闇昧心者,谓此心中,不起闇昧相,唯起光明相,如灯烛光照了除闇。</p><p>修无量定者,谓修无量光明相定。</p><p>是名修定者,云何为定?</p><p>谓即于光明,审谛思惟解了观察胜解坚住分别所起心住等住,乃至心一境性,总名为定。</p><p>云何为修?</p><p>谓于此定,若修若习,恒作常作加行不舍,总名为修。</p><p>若习若修,若多所作者,显于此定能得自在,能令证得殊胜智见者,云何名为殊胜智见?</p><p>谓于此定,若习若修,若多所作,至<a href=\"/remen/yuanman.html\" class=\"keylink\" target=\"_blank\">圆满</a>位,于旧眼边发起<a href=\"/remen/sejie.html\" class=\"keylink\" target=\"_blank\">色界</a>大种所造清净天眼,依此天眼生净眼识,依此眼识能遍观察前后左右上下诸色,如如色界大种所造清净天眼,旧眼边起,如是如是生净眼识,依此眼识领受观察彼彼诸色,是名此中殊胜智见。有作是说,由意净故,胜解观见,即人肉眼变成天眼,名胜智见。今此义中,即前所说,清净眼识相应胜慧,说名为智,亦名为见。谓天眼识相应胜慧,领受观察彼彼诸色,是名此中殊胜智见。</p><p>彼于此定,若习若修,若多所作,能令证得殊胜智见,得获成就亲近触证殊胜智见,故名证得。</p><p>复次光明想俱行心一境性,说名为定。即于此定,若修若习,恒作常作,加行不舍,说名为修。若习若修若多所作,显彼自在,能令证得殊胜智见,义如前说。</p><p>善知受生,善知受住,善知受灭,尽没者,谓审观受生,审观受住,审观受灭,尽没。</p><p>于此住念非不住念者,谓审观受生时,具念正知,审观受住时,具念正知,审观受灭尽没时,具念正知。</p><p>及善想善知寻者,谓审观想寻生审观想寻住,审观想寻灭尽没。</p><p>于此住念非不住念者,谓审观想寻生时,具念正知,审观想寻住时,具念正知,审观想寻灭尽没时,具念正知。</p><p>是名修定者,云何为定?</p><p>谓彼尔时,作如是念,我于诸法,应正思惟,不起不善法,起诸善法,不起无记法,起有记法,令不善法不久住,令诸善法得久住,令无记法不久住,令有记法得久住。彼于尔时,亦观察心,亦观察心所法,彼观察心心所法时,所起心住等住,乃至心一境性,总名为定。</p><p>云何为修?</p><p>谓于此定,若修若习,恒作常作,加行不舍,总名为修。</p><p>若习若修若多所作者,谓于此定,能得自在。</p><p>能令证得胜分别慧者,谓于此定,若习若修,若多所作,能令一切不善慧,非理所引慧,所有不善障碍定慧,皆悉破坏,舍置不起此相违慧,生长坚住,由此故说,能令证得胜分别慧,即于此慧,得获成就亲近触证,故名证得。</p><p>复次审观受想寻俱行心一境性,说名为定。即于此定,若修若习,恒作常作,加行不舍,说名为修。若习若修,若多所作,显彼自在。能令证得胜分别慧,义如前说。</p><p>于五取蕴,数数随观生灭而住等者,谓如实知色生及变坏,如实知受想行识生及变坏。</p><p>是名修定者,云何为定?</p><p>谓于五取蕴,数数随观生灭,而住所起心住等住,乃至心一境性,总名为定。</p><p>云何为修?</p><p>谓于此定,若修若习,恒作常作,加行不舍,总名为修。</p><p>若习若修,若多所作者,显于此定能得自在。</p><p>能令证得诸漏永尽者,漏谓三漏,即欲漏有漏无明漏,彼于此定,若习若修,若多所作,能令三漏尽等尽遍尽究竟尽,故名诸漏永尽。于此永尽,得获成就亲近触证,故名证得。</p><p>复次第四静虑所摄清净舍念俱行,趣阿罗汉无间道所摄心一境性,说名为定。即于此定,若修若习恒作常作,加行不舍说名为修。若习若修,若多所作,显彼自在。能令证得,诸漏永尽,义如前说。</p><p>觉支品第十五</p><p>一时,薄伽梵,在室罗筏住逝多林给孤独园。时,有苾刍,来诣佛所,到已<a href=\"/remen/dl.html\" class=\"keylink\" target=\"_blank\">顶礼</a>世尊双足,却住一面,而白佛言:“世尊,尝说觉支,觉支此言何义?”世尊告曰:“此觉支言,显七觉支。何等为七?谓念觉支,择法觉支,精进觉支,喜觉支,轻安觉支,定觉支,舍觉支。如是觉支,渐次而起,渐次而得,修令圆满。”时,彼苾刍复白佛言:“云何觉支,渐次而起,渐次而得,修令圆满?”佛告苾刍:“若有于身,住循身观,安住<a href=\"/remen/zhengnian.html\" class=\"keylink\" target=\"_blank\">正念</a>,远离愚痴,尔时,便起念觉支,得念觉支修令圆满;彼由此念,于法揀择极揀择,遍寻思,遍伺察,审谛伺察,尔时,便起择法觉支,得择法觉支修令圆满;彼由择法,发勤精进,心不下劣,尔时,便起精进觉支,得精进觉支,修令圆满;彼由精进,发生胜喜,远离爱味,尔时,便起喜觉支,得喜觉支修令圆满;彼由此喜,身心轻安,远离麤重,尔时,便起轻安觉支,得轻安觉支修令圆满;彼由轻安,便受快乐,乐故心定,尔时,便起定觉支,得定觉支,修令圆满;彼由心定,能灭贪忧,住增上舍,尔时,便起舍觉支,得舍觉支修令圆满;于受、心、法,住循受、心、法观广说亦尔。如是觉支,渐次而起,渐次而得,修令圆满。”</p><p>云何念觉支?</p><p>谓世尊说:“若圣<a href=\"/remen/dizi.html\" class=\"keylink\" target=\"_blank\">弟子</a>,于此内身,住循身观,若具正勤正知正念,除世贪忧;于彼外身,住循身观,若具正勤正知正念,除世贪忧;于内外身,住循身观,若具正勤正知正念,除世贪忧,于内、外、俱受、心、法三,广说亦尔。”</p><p>修习如是四念住时,所有无漏作意相应,诸念随念,专念忆念,不忘不失,不遗不漏,不失法性,心明记性,总名为念,亦名念根,亦名念力,亦名念觉支,亦名正念,是圣出世无漏无取道随行道俱有道随转,能正尽苦,作苦边际。诸有学者如所见诸行思惟观察,令至究竟,于诸行中深见过患,于永<a href=\"/remen/niepan.html\" class=\"keylink\" target=\"_blank\">涅槃</a>深见<a href=\"/remen/gongde.html\" class=\"keylink\" target=\"_blank\">功德</a>,若阿罗汉,如解脱心,思惟观察,令至究竟,所有无漏作意相应,诸念随念,乃至心明记性,是名念觉支。</p><p>云何择法觉支?</p><p>谓世尊说:“若圣弟子,能如实知善不善法,有罪无罪法,应修不应修法,下劣胜妙法,黑白法,有敌对法,缘生法。”</p><p>能如实知善不善法者,云何善法?</p><p>谓善身语业,<a href=\"/remen/shanxin.html\" class=\"keylink\" target=\"_blank\">善心</a>心所法,善心不相应行,及择灭是名善法。</p><p>云何不善法?</p><p>谓不善身语业,不善心心所法,不善心不相应行,是名不善法。</p><p>彼于如是善不善法,以如实正慧,简择极简择,遍寻思,遍伺察,审谛伺察,是名能如实知善不善法。</p><p>能如实知有罪无罪法者,云何有罪法?</p><p>谓三恶行,三不善根,十不善业道,是名有罪法。</p><p>云何无罪法?</p><p>谓三妙行,三善根,十善业道,是名无罪法。</p><p>彼于如是有罪无罪法,以如实正慧,简择极简择,遍寻思,遍伺察,审谛伺察,是名能如实知有罪无罪法。</p><p>能如实知应修不应修法者,云何应修法?</p><p>谓三妙行,三善根,十善业道,亲近善士,听闻<a href=\"/remen/zhengfa.html\" class=\"keylink\" target=\"_blank\">正法</a>,如理作意,法随法行,恭敬听闻,密护根门,饮食知量,初夜后夜,曾不睡眠,勤修诸善,是名应修法。复次四念住,四正胜,四神足,五根,五力,七等觉支,八支圣道,四正行,四法迹,奢摩他,毘闵崮牵?嗝?π薹ā</p></div>"
},{
    "title": "第八卷 阿毗达磨法蕴足论",
    "author": "大目乾连 造",
    "html": "<div class=\"B1_text\"><p>第八卷 阿毗达磨法蕴足论</p><p>觉支品第十五之余</p><p>云何轻安觉支?</p><p>谓<a href=\"/remen/shizun.html\" class=\"keylink\" target=\"_blank\">世尊</a>说:“庆喜当知,入初静虑时,语言静息,由此为缘,余法亦静息,此名第一顺轻安相。入第二静虑时,寻伺静息,由此为缘,余法亦静息,此名第二顺轻安相。入第三静虑时,诸喜静息,由此为缘,余法静息,此名第三顺轻安相。入第四静虑时,入出息静息,由此为缘,余法亦静息,此名第四顺轻安相。入灭想受定时,想受静息,由此为缘,余法亦静息,此名第五顺轻安相。</p><p>庆喜当知,复有第六上妙轻安,是胜是最胜,是上是无上,如是轻安,最上最妙,无余轻安能过此者。此复是何?谓心从贪离染<a href=\"/remen/jietuo.html\" class=\"keylink\" target=\"_blank\">解脱</a>,及从瞋痴离染解脱,此名第六顺轻安相。思惟此相,所有无漏作意相应,诸身轻安,心轻安,轻安性,轻安类,总名轻安,亦名轻安觉支,是圣出世无漏无取道随行道俱有道随转,能正尽苦,作苦边际。诸有学者如所见诸行,思惟观察,令至究竟,于诸行中深见过患,于永<a href=\"/remen/niepan.html\" class=\"keylink\" target=\"_blank\">涅槃</a>深见<a href=\"/remen/gongde.html\" class=\"keylink\" target=\"_blank\">功德</a>,若阿罗汉,如解脱心,思惟观察令至究竟,所有无漏作意相应,诸身轻安,心轻安,轻安性,轻安类,是名轻安觉支。</p><p>云何定觉支?</p><p>谓世尊说:“苾刍当知,我说依初静虑,能尽诸漏,如是我说,依第二第三第四静虑,空无边处,识无边处,无所有处,能尽诸漏。苾刍当知我依何故,作如是说,依初静虑,能尽诸漏?谓有苾刍,先由如是诸行相状,离欲恶不善法,有寻有伺,离生喜乐,初静虑具足住。彼不思惟如是诸行相状,但思惟彼所得所趣色受想行识,谓此诸法,如病如痈如箭恼害,<a href=\"/remen/wuchang.html\" class=\"keylink\" target=\"_blank\">无常</a>苦空非我。彼于此法,深心厌患,怖畏遮止,然后摄心,置<a href=\"/remen/ganlu.html\" class=\"keylink\" target=\"_blank\">甘露</a>界,思惟此界,寂静微妙,舍一切依爱尽离染,永灭涅槃。如善射师,或彼<a href=\"/remen/dizi.html\" class=\"keylink\" target=\"_blank\">弟子</a>,先学近射泥团草人,后能远射大坚固物,亦令破坏。苾刍亦尔,先由如是诸行相状,离欲恶不善法,有寻有伺,离生喜乐,初静虑具足住。彼不思惟如是诸行相状,但思惟彼所得所趣色受想行识,谓此诸法,如病如痈,如箭恼害,无常苦空非我,彼于此法,深心厌患,怖畏遮止,然后摄心,置甘露界,思惟此界寂静微妙,舍一切依爱尽离染,永灭涅槃。彼如是知如是见故,便从欲漏心得解脱,亦从有漏及无明漏心得解脱,既解脱已,能自知见,我得解脱,我生已尽,梵行已立,所作已办,不受后有。我依此故,作如是说,依初静虑,能尽诸漏。”如说依初静虑能尽诸漏,说依第二第三第四静虑,空无边处,识无边处,无所有处,能尽诸漏,随所应亦尔。谓第二静虑,应作是说:“复有苾刍,先由如是诸行相状,寻伺寂静,内等净心一趣性,无寻无伺,定生喜乐,第二静虑具足住,彼不思惟如是诸行相状,乃至广说。”乃至无所有处,应作是说:“复有苾刍,先由如是诸行相状,超一切种识无边处,入无所有无所有处具足住,彼不思惟如是诸行相状,但思惟彼所得所趣受想行识,乃至广说。苾刍当知,乃至想定能办如是所应作事。复有非想非非想处,及灭尽定,我说于彼<a href=\"/foxue/changshi/153408.html\" class=\"keylink\" target=\"_blank\">修定</a>苾刍,应数入出。彼修如是七依定时,所有无漏作意相应心住等住,乃至心一境性,总名为定,亦名定根,亦名<a href=\"/remen/dingli.html\" class=\"keylink\" target=\"_blank\">定力</a>,亦名定觉支,亦名正定,是圣出世无漏无取道随行道俱有道随转,能正尽苦,作苦边际。诸有学者如所见诸行,思惟观察,令至究竟,于诸行中深见过患,于永涅槃深见功德,若阿罗汉,如解脱心,思惟观察,令至究竟,所有无漏作意相应,心住等住,乃至心一境性,是名定觉支。</p><p>云何舍觉支?</p><p>谓有苾刍,思惟断界离界灭界,由此发起心平等性,心正直性,心无警觉寂静住性。彼作是念:“我今应于顺贪顺瞋顺痴诸法,离贪瞋痴,由此发起心平等性心正直性心无警觉寂静住性。”复作是念:“我今应于贪瞋痴法,心不摄受,由此发起心平等性心正直性心无警觉寂静住性。”彼审思惟六顺舍法所有无漏作意相应,心平等性,心正直性,心无警觉寂静住性,总名为舍,亦名舍觉支,是圣出世无漏无取道随行道俱有道随转,能正尽苦,作苦边际。诸有学者如所见诸行,思惟观察,令至究竟,于诸行中,深见过患,于永涅槃,深见功德,若阿罗汉,如解脱心,思惟观察,令至究竟,所有无漏作意相应,心平等性,心正直性,心无警觉寂静住性,是名舍觉支。</p><p>杂事品第十六</p><p>一时,薄伽梵,在室罗筏住逝多林给孤独园。尔时,世尊告苾刍众:“汝等若能永断一法,我保汝等定得不还一法。谓贪若永断者,我能保彼定得不还;如是瞋、痴、忿、恨、覆、恼、嫉、悭、诳、谄、无惭、无愧、慢、过慢、慢过慢、我慢、增上慢、卑慢、邪慢、憍、放逸、傲、愤发、矫妄、诡诈、现相、激磨、以利求利、恶欲、大欲、显欲、不喜足、不恭敬、起恶言、乐恶友、不忍、耽嗜遍耽嗜、染贪、非法贪、着贪、恶贪、有身见、有见、无有见、贪欲、瞋恚、惛沈、睡眠、掉举、恶作、疑、瞢愦、不乐、频申欠呿、食不调性、心昧劣性、种种想、不作意、麤重、觝突、饕餮、不和软性、不调柔性、不顺同类、欲寻、恚寻、害寻、亲里寻、国土寻、不死寻、陵蔑寻、假族寻、愁、叹、苦、忧、扰恼,于此一法,若永断者,我能保彼定得不还。”尔时,世尊,为摄前义,而说颂曰:</p><p>贪所系有情数往诸恶趣 智者能正断不还此<a href=\"/remen/shijian.html\" class=\"keylink\" target=\"_blank\">世间</a></p><p>如是瞋痴乃至扰恼,一一别颂如贪应知。</p><p>云何贪?</p><p>谓于欲境,诸贪等贪,执藏防护,坚着爱乐迷闷,耽嗜遍耽嗜,内缚悕求,耽湎苦集,贪类贪生,总名为贪。</p><p>云何瞋?</p><p>谓于有情,欲为损害,内怀栽杌,欲为扰恼,已瞋当瞋现瞋,乐为过患,极为过患,意极愤恚,于诸有情各相违戾,欲为过患,已为过患,当为过患,现为过患,总名为瞋。</p><p>云何痴?</p><p>谓于前际无知,后际无知,前后际无知;于内无知,外无知内外无知;于业无知,异熟无知,业异熟无知;于善作业无知,恶作业无知,<a href=\"/remen/shane.html\" class=\"keylink\" target=\"_blank\">善恶</a>作业无知;于因无知,因所生法无知;于佛无知,法无知,僧无知;于苦无知,集无知,灭无知,道无知;于善法无知,不善法无知;于有罪法无知,无罪法无知;于应修法无知,不应修法无知;于下劣法无知,胜妙法无知;于黑法无知,白法无知;于有敌对法无知,于缘生法无知,于六触处如实无知;如是无知无见,非现观,黑闇愚痴,无明盲冥,罩网缠里,顽騃浑浊,障盖发盲,发无眼,发无智,发劣慧,障碍善品,令不涅槃,无明漏,无明瀑流,无明轭,无明毒根,无明毒茎,无明毒枝,无明毒叶,无明毒花,无明毒果,痴等痴极痴,欣等欣极欣,痴类痴生,总名为痴。</p><p>云何忿?</p><p>谓忿有二种,一属爱忿,二属非爱忿。</p><p>属爱忿者,谓于父母兄弟姊妹妻妾男女,及余随一亲属朋友,所发生忿怒。有忿言:“如何不与我此物,而与我如是物?如何不与我作此事,而与我作如是事?”由此发生诸忿,等忿遍忿极忿,已忿当忿现忿,热极热,烟极烟,焰极焰,凶勃麤恶,心愤发,起恶色,出恶言,是名属爱忿。</p><p>属非爱忿者,谓有一类,作是思惟:“彼今于我欲为无义,欲为不利益,欲为不安乐,欲为不滋润,欲为不安隐,然彼于我已作无义,当作无义,现作无义。诸有于我欲为无义,乃至不安隐,而复于彼欲为有义,欲为利益,欲为安乐,欲为滋润,欲为安隐,然复于彼已作有义,当作有义,现作有义。诸有于我欲为有义,乃至安隐,而复于彼欲为无义,乃至不安隐。”由此发生诸忿,等忿乃至起恶色出恶言,是名属非爱忿。</p><p>此属爱非爱,总名为忿。</p><p>云何恨?</p><p>谓有一类,作是思惟:“彼既于我欲为无义,广说如前,我当于彼亦如是作。”此能发忿,从瞋而生,常怀愤结诸恨,等恨遍恨极恨,作业难回,为业缠缚,起业坚固,起怨起恨,心怨恨性,总名为恨。</p><p>云何覆?</p><p>谓有一类,破见,破净命,破轨范,于本<a href=\"/remen/shoujie.html\" class=\"keylink\" target=\"_blank\">受戒</a>不能究竟,不能纯净,不能<a href=\"/remen/yuanman.html\" class=\"keylink\" target=\"_blank\">圆满</a>。彼既<a href=\"/remen/zijue.html\" class=\"keylink\" target=\"_blank\">自觉</a>所犯已久,作是思惟:“我若向他,宣说开示施设建立所犯诸事,则有恶称恶誉,被弹被厌,或毁或举,便不为他恭敬<a href=\"/remen/gongyang.html\" class=\"keylink\" target=\"_blank\">供养</a>。我宁因此堕三恶趣,终不自陈上所犯事。”彼既怖得恶称恶誉,乃至怖失恭敬供养,于自所犯,便起诸覆等覆遍覆,隐等隐遍隐,护等护遍护,藏等藏遍藏,已覆当覆现覆,总名为覆。</p><p>云何恼?</p><p>谓有一类,于僧等中,因法非法,而兴鬪讼,诸苾刍等为和息故,劝谏教诲,而固不受;此不受劝谏性,不受教诲性,极执性,极取性,左取性,不右取性,难劝舍性,拙应对性,师子执性,心蛆螫性,心佷戾性,总名为恼。</p><p>云何嫉?</p><p>谓有一类,见他获得恭敬供养尊重赞叹可爱五尘衣服饮食卧具医药及余资具,作是思惟:“彼既已获恭敬等事,而我不得。”由此发生诸戚极戚,苦极苦,妒极妒,嫉极嫉,总名为嫉。</p><p>云何悭?</p><p>谓悭有二种,一财悭,二法悭。</p><p>财悭者,谓于诸所有可爱五尘衣服饮食卧具医药及余资具,障碍遮止令他不得;于自所有可爱资具,不施不遍施,不随遍施,不舍不遍舍,不随遍舍,心吝惜性,是名财悭。</p><p>法悭者,谓所有素怛缆,毘奈耶,阿毘达磨,或亲教轨范教授教诫,或展转传来诸秘要法,障碍遮止令他不得;于自所有,如上诸法,不授与他,亦不为说,不施不遍施,不随遍施,不舍不遍舍,不随遍舍,心吝惜性,是名法悭。</p><p>此财法悭,总名为悭。</p><p>云何诳?</p><p>谓,于他所以,伪斗伪斛伪秤,诡言施诧诳诱,令他谓实,诸诳等诳遍诳极诳,总名为诳。</p><p>云何谄?</p><p>谓心隐匿性,心屈曲性,心洄复性,心沈滞性,心不显性,心不直性,心无堪性,总名为谄。</p><p>云何无惭?</p><p>谓无惭,无所惭,无别惭,无羞无所羞无别羞,无敬无敬性,无<a href=\"/remen/zizai.html\" class=\"keylink\" target=\"_blank\">自在</a>无自在性,于自在者,无怖畏转,总名无惭。</p><p>云何无愧?</p><p>谓无愧无所愧无别愧,无耻无所耻无别耻,于诸罪中,不怖不畏,不见怖畏,总名无愧。</p><p>云何慢?</p><p>谓于劣谓己胜,或于等谓己等,由此起慢,已慢当慢,心举恃,心自取,总名为慢。</p><p>云何过慢?</p><p>谓于等谓己胜,或于胜谓己等,由此起慢,乃至心自取,总名过慢。</p><p>云何慢过慢?</p><p>谓于胜谓己胜,由此起慢,乃至心自取,总名慢过慢。</p><p>云何我慢?</p><p>谓于五取蕴等,随观见我或我所,由此起慢,乃至心自取,总名我慢。</p><p>云何增上慢?</p><p>谓未得谓得,未获谓获,未触谓触,未证谓证,由此起慢,乃至心自取,总名增上慢。</p><p>云何卑慢?</p><p>谓于多胜谓己少劣,由此起慢,乃至心自取总名卑慢。</p><p>云何邪慢?</p><p>谓己无德,而谓有德,由此起慢,乃至心自取,总名邪慢。</p><p>云何憍?</p><p>谓有一类,作是思惟:“我之种姓,家族色力,工巧事业,若财若位,<a href=\"/remen/jiedinghui.html\" class=\"keylink\" target=\"_blank\">戒定慧</a>等,随一殊胜。”由此起憍极憍,醉极醉,闷极闷,心傲逸,心自取,起等起,生等生,高等高,举等举,心弥漫性,总名为憍。</p><p>云何放逸?</p><p>谓于断不善法、集善法中,不修不习,不恒作,不常作,舍加行,总名放逸。</p><p>云何傲?</p><p>谓有一类,应供养者而不供养,应恭敬者而不恭敬,应尊重者而不尊重,应赞叹者而不赞叹,应问讯者而不问讯,应<a href=\"/remen/libai.html\" class=\"keylink\" target=\"_blank\">礼拜</a>者而不礼拜,应承迎者而不承迎,应请坐者而不请坐,应让路者而不让路,由此发生,身不卑屈,不等卑屈,不极卑屈,身傲心傲,自傲诞性,总名为傲。</p><p>云何愤发?</p><p>谓身擒害性,心擒害性,身战怒性,心战怒性,身愤<a href=\"/remen/faxin.html\" class=\"keylink\" target=\"_blank\">发心</a>愤发,已愤发,当愤发,总名愤发。</p><p>云何矫妄?</p><p>谓多贪者,为供养故,为资具故,为恭敬故,为名誉故,拔发燂髭,卧灰露体,徐行低视,高声现威,显自伎能,苦行等事,总名矫妄。</p><p>云何诡诈?</p><p>谓多贪者,为得如前供养等故,往至他家作如是语:“汝等今者善得人身,诸有诵持经律对法,善<a href=\"/remen/shuofa.html\" class=\"keylink\" target=\"_blank\">说法</a>要,妙闲传记,制造疏论,乐阿练若,乐但三衣,乐常旋礼,乐粪扫衣,乐行乞食,乐一闶常?忠皇苁常?忠蛔?常?志邮飨拢?志勇兜兀?执?</p></div>"
},{
    "title": "第九卷 阿毗达磨法蕴足论",
    "author": "大目乾连 造",
    "html": "<div class=\"B1_text\"><p>第九卷 阿毗达磨法蕴足论</p><p>根品第十七</p><p>一时,薄伽梵,在室罗筏住逝多林给孤独园。时,有梵志,名曰生闻,来诣佛所,合掌恭敬,而白佛言:“我欲少问,乔答摩尊,唯愿听许。”尔时,<a href=\"/remen/shizun.html\" class=\"keylink\" target=\"_blank\">世尊</a>告彼梵志:“恣汝意问,吾当为说。”梵志问言:“根有几种?”世尊告曰:“有二十二。何等二十二?谓眼根,耳根,鼻根,舌根,身根,意根,女根,男根,命根,乐根,苦根,喜根,忧根,舍根,信根,<a href=\"/remen/jingjin.html\" class=\"keylink\" target=\"_blank\">精进</a>根,念根,定根,慧根,未知当知根,已知根,具知根,此二十二,摄一切根。”时,彼梵志,闻佛所说,<a href=\"/remen/huanxi.html\" class=\"keylink\" target=\"_blank\">欢喜</a>踊跃,恭敬而去。</p><p>云何眼根?</p><p>谓眼于色,已正当见,及彼同分,是名眼根;又眼增上发眼识,于色已正当了别及彼同分,是名眼根;又眼于色,已正当碍,及彼同分,是名眼根;又眼于色,已正当行,及彼同分,是名眼根。如是过去未来现在诸所有眼,名为眼根,亦名所知,所识,所通达,所遍知,所断所解,所见所得,所觉所现等觉,所了所等了,所观所等观,所审察,所决择,所触所等触,所证所等证。此复云何?谓四大种所造净色,或<a href=\"/remen/diyu.html\" class=\"keylink\" target=\"_blank\">地狱</a>,或傍生,或鬼界,或天或人或中有,及修所成,所有名号,异语增语,想等想,施设言说,谓名眼,名眼处,名眼界,名眼根,名见名道路,名引导,名白名净,名藏名门,名田名事,名流名池,名海名疮,名疮门,名此岸,如是眼根,是内处摄。</p><p>云何耳根?</p><p>谓耳于声,已正当闻,及彼同分,是名耳根;又耳增上发耳识,于声已正当了别,及彼同分,是名耳根;又耳于声,已正当碍,及彼同分,是名耳根;又耳于声,已正当行,及彼同分,是名耳根。如是过去未来现在诸所有耳,名为耳根,亦名所知,乃至所等证。此复云何?谓四大种所造净色,或地狱,乃至及修所成所有名号,异语增语,想等想,施设言说,谓名耳,名耳处,名耳界,名耳根,名闻名道路,乃至名此岸,如是耳根,是内处摄。</p><p>云何鼻根?</p><p>谓鼻于香,已正当嗅,及彼同分,是名鼻根;又鼻根增上发鼻识,于香已正当了别,及彼同分,是名鼻根;又鼻于香,已正当碍,及彼同分,是名鼻根;又鼻于香,已正当行,及彼同分,是名鼻根。如是过去未来现在诸所有鼻,名为鼻根,亦名所知,乃至所等证。此复云何?谓四大种所造净色,或地狱,乃至或中有,非修所成,所有名号,异语增语,想等想,施设言说,谓名鼻,名鼻处名鼻界,名鼻根,名嗅名道路,乃至名此岸,如是鼻根,是内处摄。</p><p>云何舌根?</p><p>谓舌于味,已正当尝,及彼同分,是名舌根;又舌增上发舌识,于味已正当了别,及彼同分,是名舌根;又舌于味,已正当碍,及彼同分,是名舌根;又舌于味,已正当行,及彼同分,是名舌根。如是过去未来现在诸所有舌,名为舌根,亦名所知,乃至所等证。此复云何?谓四大种所造净色,或地狱,乃至中有,非修所成,所有名号,异语增语,想等想,施设言说,谓名舌,名舌处,名舌界,名舌根,名尝名道路,乃至名此岸,如是舌根,是内处摄。</p><p>云何身根?</p><p>谓身于触,已正当觉,及彼同分,是名身根;又身增上发身识,于触已正当了别,及彼同分,是名身根;又身于触已正当碍,及彼同分,是名身根;又身于触,已正当行,及彼同分,是名身根。如是过去未来现在诸所有身,名为身根,亦名所知,乃至所等证。此复云何?谓四大种所造净色,或地狱,乃至中有,非修所成,所有名号,异语增语,想等想,施设言说,谓名身,名身处,名身界,名身根,名觉名道路,乃至名此岸,如是身根,是内处摄。</p><p>云何女根?</p><p>谓女女体女性,女势分,女作用。此复云何?谓脐轮下,膝轮上,所有肉身,筋脉流注,若于是处,与男交会,发生平等领纳乐受,是名女根。</p><p>云何男根?</p><p>谓男男体男性,男势分,男作用。此复云何?谓脐轮下,膝轮上,所有肉身,筋脉流注,若于是处,与女交会,发生平等领纳乐受,是名男根。</p><p>云何命根?</p><p>谓彼彼有情,在彼彼有情聚中,不移不转,不破不没,不失不退寿住存活,护随护,转随转,是命,是命根,是名命根。</p><p>云何意根?</p><p>谓意于法,已正当知,及彼同分,是名意根;又意增上发<a href=\"/remen/yishi.html\" class=\"keylink\" target=\"_blank\">意识</a>,于法已正当了别,及彼同分,是名意根;又意于法,已正当碍,及彼同分,是名意根;又意于法,已正当行,及彼同分,是名意根。如是过去未来现在诸所有意,名为意根,亦名所知,乃至等所证。此复云何?谓心意识,或地狱,乃至或中有,或修所成,所有名号,异语增语,想等想,施设言说,谓名意,名意处,名意界,名意根,名知名道路,乃至名此岸,如是意根是内处摄。</p><p>云何乐根?</p><p>谓顺乐触所生身乐心乐,平等受,受所摄,是名乐根;复次修第三静虑,顺乐触所生心乐,平等受,受所摄,是名乐根。</p><p>云何苦根?</p><p>谓顺苦触所生身苦,不平等受,受所摄,是名苦根。</p><p>云何喜根?</p><p>谓顺喜触所生心喜,平等受,受所摄,是名喜根;复次修初二静虑,顺喜触所生心喜,平等受,受所摄,是名喜根。</p><p>云何忧根?</p><p>谓顺忧触所生心忧,不平等受,受所摄,是名忧根。</p><p>云何舍根?</p><p>谓顺舍触所生身舍心舍,非平等非不平等受,受所摄,是名舍根;复次修未至定静虑中间第四静虑,及无色定,顺不苦不乐触所生心舍,非平等非不平等受,受所摄,是名舍根。</p><p>云何信根?</p><p>谓依<a href=\"/remen/chujia.html\" class=\"keylink\" target=\"_blank\">出家</a>远离所生善法,所起诸信信性,现前信性,随顺印可,爱慕爱慕性,心澄净,是名信根;复次学信无学信,及一切非学非无学信,皆名信根。</p><p>云何精进根?</p><p>谓依出家远离所生善法,所起勤精进,勇健势猛,炽盛难制,励意不息,是名精进根;复次学精进无学精进,及一切非学非无学精进,皆名精进根。</p><p>云何念根?</p><p>谓依出家远离所生善法,所起诸念随念,专念忆念,不忘不失,不遗不漏,不失法性,心明记性,是名念根;复次学念无学念,及一切善非学非无学念,皆名念根。</p><p>云何定根?</p><p>谓依出家远离所生善法,所起心住等住,近住安住,不散不乱,摄正等持,心一境性,是名定根;复次学定无学定,及一切善非学非无学定,皆名定根。</p><p>云何慧根?</p><p>谓依出家远离所生善法,所起于法简择,极简择,最极简择,解了等了近了,机黠通达,审察聪叡,觉明慧行,毘闵崮牵?敲?鄹?桓创窝Щ畚扪Щ郏?耙磺猩品茄Х俏扪Щ郏?悦?鄹?</p></div>"
},{
    "title": "第十卷 阿毗达磨法蕴足论",
    "author": "大目乾连 造",
    "html": "<div class=\"B1_text\"><p>第十卷 阿毗达磨法蕴足论</p><p>缘起品第二十一</p><p>一时,薄伽梵,在室罗筏,住逝多林给孤独园。尔时,<a href=\"/remen/shizun.html\" class=\"keylink\" target=\"_blank\">世尊</a>,告苾刍众:“吾当为汝宣说缘起缘已生法,汝应谛听,极善作意。</p><p>云何缘起?谓依此有彼有,此生故彼生,谓无明缘行,行缘识,识缘名色,名色缘六处,六处缘触,触缘受,受缘爱,爱缘取,取缘有,有缘生,生缘老死,发生愁叹苦忧扰恼,如是便集纯大苦蕴。苾刍当知,生缘老死,若佛出世,若不出世,如是缘起法住法界,一切如来,自然通达,等觉宣说,施设建立,分别开示,令其显了,谓生缘老死,如是乃至,无明缘行,应知亦尔,此中所有法性法定法理法趣,是真是实,是谛是如,非妄非虚,非倒非异,是名缘起。</p><p>云何名为缘已生法?谓无明、行、识、名色、六处、触、受、爱、取、有、生、老死,如是名为缘已生法。苾刍当知,老死是<a href=\"/remen/wuchang.html\" class=\"keylink\" target=\"_blank\">无常</a>,是有为是所造作,是缘已生,尽法没法,离法灭法,生有取爱受触六处名色识行无明亦尔。</p><p>苾刍当知,我诸多闻贤圣<a href=\"/remen/dizi.html\" class=\"keylink\" target=\"_blank\">弟子</a>,于此缘起缘已生法,能以正慧,如实善见善知善了,善思惟,善通达,不依前际而起愚惑,谓我于过去世,为曾有非有,何等我曾有,云何我曾有?不依后际而起愚惑,谓我于未来世,为当有非有,何等我当有,云何我当有?亦不依内而起愚惑,谓何等是我,此我云何,我谁所有,我当有谁,今此有情,从何而来,于此处没,当往何所?彼如是知如是见故,所有<a href=\"/remen/shijian.html\" class=\"keylink\" target=\"_blank\">世间</a>,各别见趣,谓我论相应、有情论相应、命者论相应、吉凶论相应莹饰防护,执为己有,有苦有碍,有灾有热,彼于尔时得断遍知,如断树根及多罗顶,无复势力,后永不生。所以者何?谓我多闻贤圣弟子,于此缘起缘已生法,能以正慧,如实善见善知善了,善思惟,善通达故。时,诸苾刍,<a href=\"/remen/huanxi.html\" class=\"keylink\" target=\"_blank\">欢喜</a>敬受。</p><p>此中缘起缘已生法,其体虽一,而义有异,谓或有缘起非缘已生法,或有缘已生法非缘起,或有缘起亦缘已生法,或有非缘起亦非缘已生法,或有缘起非缘已生法者无也。</p><p>或有缘已生法非缘起者,谓无明、行、识、名色、六处、触、受、爱、取、有、生、老死。</p><p>或有缘起亦缘已生法者,谓生定能生于老死,如是生支,定能为缘,是缘起性,及缘已生法性,如是有、取、爱、受、触、六处、名色、识、行、无明,应知亦尔。</p><p>非缘起非缘已生法者,谓除前相。</p><p>又生缘老死者,谓此生支,虽异生异灭,而缘起理,恒时决定,若过去生非老死缘者,应未来生亦非老死缘,若未来生非老死缘者,应过去生亦非老死缘,若过去生非老死缘者,应现在生亦非老死缘,若现在生非老死缘者,应过去生亦非老死缘,若未来生非老死缘者,应现在生亦非老死缘,若现在生非老死缘者,应未来生亦非老死缘,若佛出世时,生非老死缘者,应佛不出世时,生亦非老死缘,若佛不出世时,生非老缘者,应佛出世时,生亦非老缘,若缘起理,有颠倒者,应成二分,不决定故,应可破坏,理杂乱故,若尔不应施设缘起佛不应说生缘老死。然佛所说生缘老死,理趣决定,去来今世,有佛无佛,曾无改转,法性恒然,不隐不没,不倾不动,其理湛然,前圣后圣,同所游履,是真是实,是谛是如,非妄非虚,非倒非异,是故佛说生缘老死,如是有取爱受触六处名色识行无明缘行亦尔。</p><p>复次无明缘<a href=\"/remen/xingzhe.html\" class=\"keylink\" target=\"_blank\">行者</a>。云何无明?</p><p>谓于前际无知,后际无知,前后际无知,于内无知,外无知,内外无知,于业无知,异熟无知,业异熟无知,于善作业无知,恶作业无知,<a href=\"/remen/shane.html\" class=\"keylink\" target=\"_blank\">善恶</a>作业无知,于因无知,因所生法无知,于<a href=\"/remen/fofa.html\" class=\"keylink\" target=\"_blank\">佛法</a>僧无知,于苦集灭道无知,于善不善法无知,于有罪无罪法无知,于应修不应修法无知,于下劣胜妙法无知,于黑白法无知,于有敌对法无知,于缘生无知,于六触处如实无知,如是无知无见非现观,黑闇愚痴,无明盲冥,罩网缠里,顽騃浑浊,障盖发盲,发无明,发无智,发劣慧,障碍善品,令不<a href=\"/remen/niepan.html\" class=\"keylink\" target=\"_blank\">涅槃</a>,无明漏,无明瀑流,无明轭,无明毒根,无明毒茎,无明毒枝,无明毒叶,无明毒花,无明毒果,痴等痴极痴,欣等欣极欣,痴类痴生,总名无明。</p><p>云何无明缘行?</p><p>谓世尊说:“苾刍当知,无明为因,无明为缘,故贪瞋痴起,此贪瞋痴性,是名无明缘行。”</p><p>复次如世尊说:“苾刍当知,无明为前行,无明为‘巾*票’帜,故起无量种恶不善法,谓无惭无愧等,由无惭无愧故起诸邪见,由邪见故起邪思惟,由邪思惟故起邪语,由邪语故起邪业,由邪业故起邪命,由邪命故起邪勤,由邪勤故起邪念,由邪念故起邪定,此邪见邪思惟邪语邪业邪命邪勤邪念邪定,是名无明缘行。”</p><p>复次如世尊说:“苾刍当知,起无量种恶不善法,一切皆以无明为根,无明为集,是无明类,从无明生,堕无明趣者,不如实知善不善法,有罪无罪法,应修不应修法,下劣胜妙法,黑白法,有敌对法,缘生诸法,不如实知此诸法故,便起邪见邪思惟,乃至邪念邪定,是名无明缘行。”</p><p>复次瓮喻经中,佛作是说:“无明为缘,造福非福及不动行。”</p><p>云何福行?谓有漏善身业语业,心心所法,不相应行,如是诸行,长夜能招可爱可乐可欣可意诸异熟果,此果名福亦名福果,以是福业,异熟果故是名福行。</p><p>云何非福行?谓诸不善身业语业,心心所法,不相应行,如是诸行,长夜能招不可爱不可乐不可欣不可意诸异熟果,此果名非福,亦名非福果,是非福业异熟果故,是名非福行。</p><p>云何不动行?谓四无色定,诸有漏善,是名不动行。</p><p>云何无明为缘造非福行?谓有一类,由贪瞋痴缠缚心故,造身语意三种恶行,此三恶行,名非福行,由此<a href=\"/remen/yinyuan1.html\" class=\"keylink\" target=\"_blank\">因缘</a>,身坏命终,堕于<a href=\"/remen/diyu.html\" class=\"keylink\" target=\"_blank\">地狱</a>,于彼复造非福行等,是名无明为缘造非福行,如说地狱,傍生鬼界,应知亦尔。</p><p>云何无明为缘造福行?谓有一类,于人趣乐,系心悕求,彼作是念,愿我当生人趣同分,与诸人众,同受快乐,因此悕求,造能感人趣身语意妙行,此三妙行,名为福行,由此因缘,身坏命终,生于人趣,与诸人众,同受快乐,于彼复造诸福行等,是名无明为缘造福行;有不系心悕求人乐,但由无明蔽动心故,造身语意三种妙行,此三妙行,名为福行,由此因缘,身坏命终,生于人趣,于彼复造诸福行等,是名无明为缘造福行;如说人趣,四大王众天,三十三天,夜摩天,覩史多天,乐变化天,他化<a href=\"/remen/zizai.html\" class=\"keylink\" target=\"_blank\">自在</a>天,应知亦尔;复有一类,于梵众天,系心悕求,彼作是念,愿我当生梵众天众同分中,因此悕求,勤修加行,离欲恶不善法,有寻有伺离生喜乐,初静虑具足住,于此定中,诸身<a href=\"/remen/lvyi.html\" class=\"keylink\" target=\"_blank\">律仪</a>,语律仪,命清净,名为福行,由此因缘,身坏命终,生梵众天众同分中,于彼复造诸福行等,是名无明为缘造福行;有不系心悕求生彼,但由无明蔽动心故,勤修加行,离欲恶不善法,有寻有伺,离生喜乐,初静虑具足住,于此定中,诸身律仪,语律仪,命清净,名为福行,由此因缘,身坏命终,生梵众天众同分中,于彼复造诸福行等,是名无明为缘造福行;如说梵众天,梵辅天,大梵天,少光天,无量光天,极光净天,少净天,无量净天,遍净天,无云天,福生天,广果天,随其所应,广说亦尔;复有一类,于无想天,系心悕求,彼作是念,愿我当生无想天众同分中,因此悕求,勤修加行,思惟诸想是麤苦障,思惟无想是静妙离,由此思惟,能灭诸想,安住无想,彼诸想灭,住无想时,名无想定,入此定时,诸身律仪,语律仪,命清净,名为福行,由此因缘,身坏命终,生无想天众同分中,于彼亦能造少福行,是名无明为缘造福行;有不系心悕求生彼,但由无明蔽动心故,勤修加行,思惟诸想是麤苦障,思惟无想是静妙离,由此思惟,能灭诸想,安住无想,彼诸想灭,住无想时,名无想定,入此定时,诸身律仪,语律仪,命清净,名为福行,由此因缘,身坏命终,生无想天众同分中,于彼亦能造少福行,是名无明为缘造福行。</p><p>云何无明为缘造不动行?谓有一类,于空无边处天,系心悕求,彼作是念,愿我当生空无边处天众同分中,因此悕求,勤修加行,超诸色想,灭有对想,不思惟种种想,入无边空,空无边处具足住,于此定中,诸思等思现前,等思已思当思,思性思类,造心意业,名不动行,由此因缘,身坏命终,生空无边处天众同分中,于彼复能造不动行,是名无明为缘造不动行;有不系心悕求生彼,但由无明蔽动心故,勤修加行,超诸色想,灭有对想,不思惟种种想,入无边空,空无边处具足住,于此定中,诸思等思现前,等思已思当思,思性思类,造心意业,名不动行,由此因缘,身坏命终,生空无边处天众同分中,于彼复能造不动行,是名无明为缘造不动行;如说空无边处,识无边处,无所有处,非想非非想处,应知亦尔。</p><p>如是诸行,无明为缘,无明为依,无明为建立故起等起、生等生,聚集出现,故名无明缘行。</p><p>云何行缘识?</p><p>谓有一类,贪瞋痴俱生思为缘故,起贪瞋痴俱生诸识,是名行缘识;复有一类,无贪无瞋无痴俱生思为缘故,起无贪无瞋无痴俱生诸识,是名行缘识。复次眼及色为缘生眼识,此中眼是内有为行,色为外缘生眼识,是名行缘识,乃至意及法为缘生<a href=\"/remen/yishi.html\" class=\"keylink\" target=\"_blank\">意识</a>,此中意是内有为行,法为外缘生意识,是名行缘识;复次瓮喻经中,佛作是说:“造福非福不动行已,有随福非福不动识。”</p><p>云何造非福行已有随非福识?</p><p>谓有一类,由贪瞋痴缠缚心故,造身语意三种恶行,此三恶行,名非福行,由此因缘,身坏命终,堕于地狱,于彼起识,是名造非福行已有随非福识;如说地狱,傍生鬼界,应知亦尔。</p><p>云何造福行已有随福识?</p><p>谓有一类,于人趣乐,系心悕求,彼作是念,愿我当生人趣同分,与诸人众,同受快乐,因此悕求,造能感人趣身语意妙行,此三妙行,名为福行,由此因缘,身坏命终,生于人趣,于彼起识,是名造福行已有随福识;有不系心悕求人乐,但由无明蔽动心故,造身语意三种妙行,此三妙行,名为福行,由此因缘,身坏命终,生于人趣,于彼起识,是名造福行已有随福识,如说人趣;四大王众天,乃至他化自在天,应知亦尔。</p><p>复有一类,于梵众天,系心悕求,彼作是念,愿我当生梵众天众同分中,因此悕求,勤修加行,离欲恶不善法,有寻有伺,离生喜乐,初静虑具足住,于此定中,诸身律仪,语律仪命清净,名为福行,由此因缘,身坏命终,生梵众天众同分中,于彼起识,是名造福行已有随福识;有不系心悕求生彼,但由无明蔽动心故,勤修加行,离欲恶不善法,乃至命清净,名为福行,由此因缘,身坏命终,生梵众天众同分中,于彼起识,是名造福行已有随福识;如说梵众天,梵辅天乃至无想天,应知亦尔。</p><p>云何造不动行已有随不动识?</p><p>谓有一类,于空无边处天,系心悕求彼作是念,愿我当生空无边处天众同分中,因此欣求,勤修加行,超诸色想,灭有对想,不思惟种种想,入无边空空无边处具足住,于此定中,诸思等思,现前等思,已思当思,思性思类,造心意业,名不动行,由此因缘,身坏命终,生空无边处天众同分中,于彼起识,是名造不动行已有随不动识;有不系心悕求生彼,但由无明蔽动心故,勤修加行,超诸色想,乃至造心意业,名不动行,由此因缘,身坏命终,生空无边处天众同分中,于彼起识,是名造不动行已有随不动识;如说空无边处天,乃至非想非非想天,应知亦尔。</p><p>如是诸识,行为缘,行为依,行为建立故起等起生等生,聚集出现,故名行缘识。</p><p>云何识缘名色?</p><p>谓有一类,贪瞋痴俱生识为缘故,起贪瞋痴俱生身业语业,名为色,即彼所生受想行识,名为名,是名识缘名色;</p><p>复有一类,无贪无瞋无痴俱生识为缘故,起无贪无瞋无痴俱生身业语业,名为色,即彼所生受想行识,名为名,是名识缘名色。</p><p>复次教诲那地迦经中,佛作是说:“若那地迦所爱亲友,变坏离散,便生愁叹苦忧扰恼,此愁俱生识为缘故,起愁俱生身业语业,名为色,即彼所生受想行识,名为名,是名识缘名色。”</p><p>复次教诲颇勒窭那经中,佛作是说:“颇勒窭那,识为食故,后有生起,此识云何?谓健达缚最后心,心意识增长坚住,未断未遍知,未灭未变吐,此识无间,于母胎中,与羯剌蓝自体和合。此羯剌蓝自体和合,名为色,即彼所生受想行识,名为名,是名识缘名色。”</p><p>复次教诲莎底经中,佛作是说:“三事和合,入母胎藏。云何为三?谓父母和合俱起染心,其母是时调适,及健达缚,正现在前,如是三事和合,入母胎藏,此中健达缚最后心意识,增长坚住,未断未遍知,未灭未变吐,此识无间,入母胎藏。此所托胎,名为色,即彼所生受想行识,名为名,是名识缘名色。“</p><p>复次大因缘经中,尊者庆喜问佛:“名色为有缘否?”佛言:“有缘,此缘谓识。”佛告庆喜:“识若不入母胎藏者,名色得成羯剌蓝否?”阿难陀曰:“不也,世尊。”“识若不入母胎藏者,名色得生此界中否?”“不也,世尊。”“识若初时,已断坏者,后时,名色得增长否?”“不也,世尊。”“识若全无,为可施设有名色否?”“不也,世尊。”“是故庆喜,一切名色,皆识为缘,是名识缘名色,如是名色,识为缘,识为依,识为建立故起等起生等生,聚集出现,故名识缘名色。”</p><p>云何名色缘识?</p><p>谓眼色为缘生眼识,此中眼及色,名为色,即彼所生受想行识,名为名,于中作意等,能助生眼识,是名名色缘识,乃至意法为缘生意识,此中诸意识所了色,名为色,即彼所生受想行识,名为名,于中作意等能助生意识,是名名色缘识。</p><p>复次教诲颇勒窭那经中,佛作是说:“颇勒窭那,识为食故,后有生起,此识云何?谓健达缚,广说乃至,与羯剌蓝自体和合,此羯剌蓝自体和合,名为色,即彼所生受想行识,名为名,尔时,非理作意俱生名色为缘,起俱生识,是名名色缘识。”</p><p>复次教诲莎底经中,佛作是说:“三事和合,入母胎藏,广说乃至,此识无间,入母胎藏,此所托胎,名为色,即彼所生受想行识,名为名,尔时,非理作意俱生名色为缘,起俱生识,是名名色缘识。”</p><p>复有一类,由贪瞋痴缠缚心故,造身语意三种恶行,此中身语恶行,名为色,意恶行,名为名,由此恶行名色为缘,身坏命终,堕于地狱,于彼起识,是名名色缘识,如说地狱,傍生鬼界,应知亦尔。</p><p>复有一类,于人趣乐,系心悕求,因此悕求,造能感人趣身语意妙行,此中身语妙行,名为色,意妙行,名为名,由此妙行名色为缘,身坏命终,生于人趣,于彼起识,是名名色缘识;有不系心希求人乐,但由无明蔽动心故,造身语意三种妙行,此中身语妙行,名为色,意妙行,名为名,由此妙行名色为缘,身坏命终,生于人趣,于彼起识,是名名色缘识;如说人趣,四大王众天,乃至他化自在天,应知亦尔。</p><p>复有一类,于梵众天,系心希求,因此希求,勤修加行,离欲恶不善法,乃至初静虑具足住,于此定中,诸身律仪,语律仪,命清净,名为色,即彼所生受想行识,名为名,由此为缘,身坏命终,生梵众天众同分中,于彼起识,是名名色缘识;如说梵众天,梵辅天,乃至非想非非想处,随其所应,当知亦尔。</p><p>复次大因缘经中,尊者庆喜问佛:“诸识为有缘否?”佛言:“有缘,此谓名色。”佛告庆喜:“若无名色,诸识转否?”阿难陀曰:“不也,世尊。”“若无名色为所依止,后世所受生老死识,为得生否?”“不也,世尊。”“若诸名色都无所有,为可施设有诸识否?”“不也,世尊。”“是故庆喜,诸识皆以名色为缘,是名名色缘识,如是诸识,名色为缘,名色为依,名色为建立故起等起生等生,聚集出现,故名名色缘识。”</p><p>云何名色缘六处?</p><p>谓有一类,为寒所逼,希求于暖,得好暖故,便起身中暖俱大种,此中若暖若暖俱大种名为色,即彼所生受想行识,名为名,由此名色,眼耳鼻舌身及意根,皆得增长,是名名色缘六处;为热所逼,希求于冷,应知亦尔。</p><p>复有一类,为饥所逼,希求于食,得好食故,便起身中食俱大种,此中若食若食俱大种,名为色,即彼所生受想行识,名为名,由此名色,六根增长,是名名色缘六处。</p><p>复有一类,为渴所逼,希求于饮,得好饮故,便起身中饮俱大种,此中若饮若饮俱大种,名为色,即彼所生受想行识,名为名,由此名色,六根增长,是名名色缘六处。</p><p>复有一类,劳倦所逼,希求止息,按摩睡眠,由遂意故,便起身中彼俱大种,此中若按摩等,若彼俱大种,名为色,即彼所生受想行识,名为名,由此名色,六根增上,是名名色缘六处。</p><p>复有一类,于盛热时,热渴所逼,入清凉池,恣意饮浴,便起身中彼俱大种,此中若清冷水,若彼俱大种,名为色,即彼所生受想行识,名为名,由此名色,六根增长,是名名色缘六处。</p><p>复次教诲颇勒窭那经中,佛作是说:“颇勒窭那,识为食故,后有生起,此识云何?谓健达缚,广说乃至,与羯剌蓝自体和合,此羯剌蓝自体和合,名为色,即彼所生受想行识,名为名,尔时,非理作意俱生名色为缘,母胎藏中,六根生起,是名名色缘六处。”</p><p>复次教诲莎底经中,佛作是说:“三事和合,入母胎藏,广说乃至,此识无间,入母胎藏,此所托胎,名为色,即彼所生受想行识,名为名,尔时,非理作意俱生名色为缘,母胎藏中,六根生起,是名名色缘六处。”</p><p>复有一类,由贪瞋痴缠缚心故,造身语意三种恶行,此中身语恶行,名为色,意恶行,名为名,由此恶行名色为缘,身坏命终,堕于地狱,六根生起,是名名色缘六处;如说地狱,傍生鬼界,应知亦尔。</p><p>复有一类,于人趣乐,系心希求,因此希求,造能感人趣身语意妙行,此中身语妙行,名为色,意妙行,名为名,由此妙行名色为缘,身坏命终,生于人趣,六根生起,是名名色缘六处;如说人趣,四大王众天,乃至他化自在天,应知亦尔。</p><p>复有一类,于梵众天,系心希求,因此希求,勤修加行,离欲恶不善法,乃至初静虑具足住,于此定中,诸身律仪,语律仪,命清净,名为色,即彼所生受想行识,名为名,由此为缘,身坏命终,生梵众天众同分中,六根生起,是名名色缘六处;如说梵众天,梵辅天,乃至非想非非想处天,随其所应,当知亦尔。</p><p>是名名色缘六处,如是六处,名色为缘,名色为依,名色为建立,故起等起生等生,聚集出现,故名名色缘六处。</p><p>云何名色缘触?</p><p>谓眼及色为缘生眼识,三和合故生触,此中眼及色,名为色,即彼所生受想行识,名为名,如是名色为缘生眼触,是名名色为缘触;乃至意及法为缘生意识,三和合故生触,此中诸意识所了色,名为色,即彼所生受想行识,名为名,如是名色为缘生意触,是名名色缘触。</p><p>复次教诲颇勒窭那经中,佛作是说:“颇勒窭那,识为食故后有生起,此识云何?谓健达缚,广说乃至,与羯剌蓝自体和合。”此羯剌蓝自体和合,名为色,即彼所生受想行识,名为名,尔时非理作意俱生名色为缘,母胎藏中,诸触生起,是名名色缘触。</p><p>复次教诲莎底经中,佛作是说:“三事和合,入母胎藏,广说乃至,此识无间,入母胎藏。”此所托胎,名为色,即彼所生受想行识名为名,尔时非理作意俱生名色为缘,母胎藏中,诸触生起,是名名色缘六处。</p><p>复有一类,由贪瞋痴缠缚心故,造身语意三种恶行,此中身语恶行,名为色,意恶行,名为名,由此恶行名色为缘,身坏命终,堕于地狱,诸触生起,是名名色缘触;如说地狱,傍生鬼界,应知亦尔。</p><p>复有一类,于人趣乐,系心希求,因此希求,造能感人趣身语意妙行,此中身语妙行,名为色,意妙行,名为名,由此妙行名色为缘,身坏命终,生于人趣,诸触生起,是名名色缘触;如说人趣,四大王众天,乃至他化自在天,应知亦尔。</p><p>复有一类,于梵众天,系心悕求,因此悕求,勤修加行,离欲恶不善法,乃至初静虑具足住,于此定中,诸身律仪,语律仪,命清净,名为色,即彼所生受想行识,名为名,由此为缘,身坏命终,生梵众天众同分中,诸触生起,是名名色缘触;如说梵众天,梵辅天乃至非想非非想天,随其所应,当知亦尔。</p><p>复次大因缘经中,尊者庆喜问佛:“诸触为有缘否?”佛言:“有缘,此谓名色。广说乃至,若依止此相,施设名身,此相若无为可施设增语触否?”“不也,世尊。”“若依止此相,施设色身,此相若无为可施设有对触否?”“不也,世尊。”“若名色身,都无所有为可施设有诸触否?”“不也,世尊。”“是故庆喜,诸触皆以名色为缘,是名名色缘触。”</p><p>如是诸触,名色为缘,名色为依,名色为建立,故起等起生等生,聚集出现,故名名色缘触。</p><p>云何六处缘触?</p><p>谓眼及色为缘生眼识,三和合故生触,乃至意及法为缘生意识,三和合故生触,是名六处缘触。</p><p>复次眼及色为缘生眼识,三和合故生触,此中眼为内缘,色为外缘,生眼触,乃至意及法为缘生意识,三和合故生触,此中意为内缘,法为外缘,生意触,是名六处缘触。</p><p>复次眼及色为缘生眼识,三和合故生触,此中眼触,以眼色眼识为缘,乃至意及法为缘生意识,三和合故生触,此中意触,以意法意识为缘,是名六处缘触。</p><p>复次眼及色为缘生眼识,三和合故生触,此中眼色眼识,皆非是触,由三和合而有触生,乃至意及法为缘生意识,三和合故生触,此中意法意识皆非是触,由三和合,而有触生,是名六处缘触。</p><p>如是诸触,六处为缘,六处为依,六处为建立,故起等起生等生,聚集出现,故名六处缘触。</p><p>云何触缘受?</p><p>谓眼及色为缘生眼识,三和合故生触,触为缘生受,乃至意及法为缘生意识,三和合故生触,触为缘故生受,是名触缘受。</p><p>复次眼及色为缘生眼识,三和合故生触,或顺乐受,或顺苦受,或顺不苦不乐受,顺乐受触为缘生乐受,顺苦受触为缘生苦受,顺不苦不乐受触为缘,生不苦不乐受,乃至意及法为缘生意识,三和合故生触,或顺乐受,或顺苦受,或顺不苦不乐受,顺乐受触为缘生乐受,顺苦受触为缘生苦受,顺不苦不乐受触为缘,生不苦不乐受,是名触缘受。</p><p>复次如契经说,尊者庆喜,告瞿史罗长者言:“眼界,<a href=\"/remen/sejie.html\" class=\"keylink\" target=\"_blank\">色界</a>,眼识界,自体各别,顺乐受二为缘生眼识,三和合故生触,名顺乐受触,此顺乐受触为缘生乐受;顺苦受二为缘生眼识,三和合故生触,名顺苦受触,此顺苦受触为缘生苦受;顺不苦不乐受二为缘生眼识,三和合故生触,名顺不苦不乐受触,此顺不苦不乐受触为缘,生不苦不乐受。余五<a href=\"/remen/sanjie.html\" class=\"keylink\" target=\"_blank\">三界</a>,广说亦尔,是名触缘受。</p><p>复次大因缘经中,尊者庆喜问佛:“诸受为有缘否?”佛言:“有缘,此缘谓触,广说乃至,若无眼触,为有眼触为缘,生内乐受苦受不苦不乐受否?”“不也,世尊。”乃至“若无意触,为有意触为缘,生内乐受苦受不苦不乐受否?”“不也,世尊。”“若全无触为可施设,有诸受否?”“不也,世尊。”“是故庆喜,诸受无不以触为缘,是名触缘受。”</p><p>如是诸受,触为缘,触为依,触为建立,故起等起生等生,聚集出现,故名触缘受。</p><p>云何受缘爱?</p><p>谓眼及色为缘生眼识,三和合故生触,触为缘故生受,受为缘故生爱,乃至意及法为缘生意识,三和合故生触,触为缘故生受,受为缘生爱,是名受缘爱。</p><p>复次眼味受为缘故,数复于眼随顺而住,由随顺故,数复于眼,起贪等贪执藏防护坚着爱染,乃至意味受为缘故,数复于意,随顺而住,由随顺故,数复于意,起贪等贪,执藏防护坚着爱染,是名受缘爱。</p><p>复次取蕴经中,佛作是说:“苾刍当知,我于色味,已审寻思,诸有于色,或已起味,或今起味,我以正慧,审见审知,彼以色味受为缘故,数复于色,随顺而住,由随顺故,数复于色起贪等贪执藏防护坚着爱染,乃至我于识味,已审寻思,诸有于识,或已起味,或今起味,我以正慧,审见审知,彼以识味,受为缘故,数复于识,随顺而住,由随顺故,数复于识起贪等贪执藏防护坚着爱染,是名受缘爱。”</p><p>复次取蕴经中,世尊又说:“苾刍当知,若诸色中,都无味者,有情不应于色起染,以诸色中非都无味,是故有情于色起染,彼以色味受为缘故,数复于色,随顺而住,由随顺故,数复于色,起贪等贪执藏防护坚着爱染;乃至若诸识中,都无味者,有情不应于识起染,以诸识中非都无味,是故有情,于识起染,彼以识味受为缘故,数复于识,随顺而住,由随顺故,起贪等贪执藏防护坚着爱染,是名受缘爱。”</p><p>复次六处经中,佛作是说:“苾刍当知,我于眼味,已审寻思,诸有于眼,或已起味,或今起味,我以正慧,审见审知,彼以眼味受为缘故,数复于眼,随顺而住,由随顺故,数复于眼,起贪等贪执藏防护坚着爱染;乃至我,于意味,已审寻思,诸有于意,或已起味,或今起味,我以正慧,审见审知,彼以意味,受为缘故,数复于意,随顺而住,由随顺故,数复于意,起贪等贪执藏防护坚着爱染,是名受缘爱。”</p><p>复次六处经中,世尊又说:“苾刍当知,若诸眼中,都无味者,有情不应于眼起染,以诸眼中非都无味,是故有情,于眼起染,彼以眼味受为缘故,数复于眼,随顺而住,由随顺故,数复于眼,起贪等贪执藏防护坚着爱染,乃至若诸意中,都无味者,有情不应于意起染,以诸意中非都无味,是故有情,于意起味,彼以意味受为缘故,数复于意,随顺而住,由随顺故,数复于意,起贪等贪执藏防护坚着爱染,是名受缘爱。”</p><p>复次六处经中,世尊复说:“苾刍当知,我于色味,已审寻思,诸有于色,或已起味,或今起味,我以正慧审见审知,彼以色味受为缘故,数复于色,随顺而住,由随顺故,数复于色,起贪等贪执藏防护坚着爱染,乃至我于法味,已审寻思,诸有于法,或已起味,或今起味,我以正慧,审见审知,彼以法味受为缘故,数复于法,随顺而住,由随顺故,数复于法,起贪等贪执藏防护坚着爱染,是名受缘爱。”</p><p>复次六处经中,世尊又说:“苾刍当知,若诸色中,都无味者,有情不应于色起染,以诸色中非都无味,是故有情,于色起染,彼以色味受为缘故,数复于色,随顺而住,由随顺故,数复于色,起贪等贪执藏防护坚着爱染,乃至若诸法中,都无味者,有情不应于法起染,以诸法中非都无味,是故有情,于法起染,彼以法味受为缘故,数复于法,随顺而住,由随顺故,数复于法起贪等贪执藏防护坚着爱染,是名受缘爱。”</p><p>复次佛为大名离呫毘说:“大名当知,若色一向是苦非乐,非乐所随,非乐喜受之所缠执,应无有情为求乐故,于诸色中,起贪起染,<a href=\"/remen/fannao.html\" class=\"keylink\" target=\"_blank\">烦恼</a>缠缚,大名以色,非一向苦,彼亦是乐,是乐所随,是乐喜受之所缠执,故有有情,为求乐故,于诸色中,起贪起染,烦恼缠缚,彼以色味受为缘故,数复于色,随顺而住,由随顺故,数复于色,起贪等贪执藏防护坚着爱染,乃至若识一向是苦非乐,非乐所随,非乐喜受之所缠执,应无有情为求乐故,于诸色中,起贪起染,烦恼缠缚,大名以识,非一向苦,彼亦是乐,是乐所随,是乐喜受之所缠执,故有有情,为求乐故,于诸识中,起贪起染,烦恼缠缚,彼以识味受为缘故,数复于识,随顺而住,由随顺故,数复于识,起贪等贪执藏防护坚着爱染,是名受缘爱。”</p><p>复次满月经中,佛作是说:“苾刍当知,色为缘故,起乐生喜,是名色味。彼以色味受为缘故,数复于色,随顺而住,由随顺故,数复于色,起贪等贪执藏防护坚着爱染,乃至识为缘故,起乐生喜,是名识味。彼以识味受为缘故,数复于识,随顺而住,由随顺故,起贪等贪执藏防护坚着爱染,是名受缘爱。”</p><p>复次大因缘经中,佛告庆喜:“爱为缘故求,求为缘故得,得为缘故集,集为缘故着,着为缘故贪,贪为缘故悭,悭为缘故摄受,摄受为缘故防护,因防护故,执持刀仗,鬪讼诤竞,谄诈虚诳,生无量种恶不善法。”佛告庆喜:“执持刀仗,鬪讼诤竞,谄诈虚诳,生无量种恶不善法,皆因防护,防护为缘,有如是事,防护若无,有此事否?”阿难陀曰,”不也,世尊。”“是故执持刀仗等事,防护为由绪,防护为因,防护为集,防护为缘,而得生起。如是防护,因于摄受,摄受为缘,而有防护,摄受若无,有防护否?”“不也,世尊。”“是故防护摄受为由绪,摄受为因,摄受为集,摄受为缘,而得生起,广说乃至,如是诸求,皆因于爱,爱为缘故,而有诸求,此爱若无,为有求否?”“不也,世尊。”“是故诸求,爱为由绪,爱为其因,爱为其集,爱为其缘,而得生起。庆喜当知,爱有二种,一者欲爱,二者有爱。此二种爱,依受而有,受若无者,二爱亦无,是名受缘爱。”</p><p>如是诸爱,受为缘,受为依,受为建立,故起等起生等生,聚集出现,故名受缘爱。</p><p>云何爱缘取?</p><p>谓彼初生,说名为爱,爱增盛位,转名为取。此复如何,</p><p>谓如有一,于诸欲境,系心观察,起欲贪缠,彼从此缠复起余缠,增上转增上,猛利转猛利,<a href=\"/remen/yuanman.html\" class=\"keylink\" target=\"_blank\">圆满</a>转圆满,前所起缠,说名为爱,后所起缠,转名为取,是名爱缘取。</p><p>复如有一,于诸色境,或无色境,系心观察,起色贪缠,或无色贪缠,彼从此缠复起余缠增上转增上,猛利转猛利,圆满转圆满,前所起缠,说名为爱,后所起缠,转名为取,是名爱缘取。</p><p>复次险坑经中,佛作是说:“吾为汝等诸苾刍众,宣说简择诸蕴法要,谓四念住,四正胜,四神足,五根五力,七等觉支,八支圣道。如是宣说简择诸蕴<a href=\"/remen/zhengfa.html\" class=\"keylink\" target=\"_blank\">正法</a>要时,而有一类怀愚痴者,于我所说,不住猛利信爱恭敬,彼迟<a href=\"/remen/zhengde.html\" class=\"keylink\" target=\"_blank\">证得</a>无上漏尽。复有一类怀聪叡者,于我所说,能住猛利信爱恭敬,彼速证得无上漏尽。复有一类,于我所说色蕴法中等随观我,此能观行,以谁为缘,用谁为集,是谁种类,从谁而生?谓无明触所生诸受为缘生爱,此所生行,以彼为缘,用彼为集,是彼种类,从彼而生。此能生爱,以谁为缘,用谁为集,是谁种类,从谁而生?谓无明触所生诸受,此所生爱,以受为缘,用受为集,是受种类,从受而生。此能生受,以谁为缘,用谁为集,是谁种类,从谁而生?谓无明触,此所生受,以触为缘,用触为集,是触种类,从触而生。此能生触,以谁为缘,用谁为集,是谁种类,从谁而生?谓六处,此所生触,以六处为缘,用六处为集,是六处种类,从六处而生。如是六处,无常有为,是所造作,从众缘生,如是触受,爱能观行,亦无常有为,是所造作,从众缘生,此等随观,色为我者,是有身见现所起缠,彼从此缠复起余缠,增上转增上,猛利转猛利,圆满转圆满,前所起缠,说名为爱,后所起缠,转名为取,是名爱缘取。</p><p>有不于色等随观我而等随观,我有诸色有不等随观,我有诸色而等随观,色是我所有不等随观,色是我所而等随观,我在色中有不等随观,我在色中而等随观,受想行识为我有不等随观,受想行识为我而等随观,我有受想行识有不等随观,我有受想行识而等随观,受想行识是我所有不等随观,受想行识是我所而等随观,我在受想行识中有不等随观,我在受想行识中而起疑惑,有不起疑惑,而起有见无有见,有不起有见无有见,而不离我慢,故由等随观,我及我所,而起我慢。此我慢行,以谁为缘,用谁为集,是谁种类,从谁而生?谓无明触所生,诸受为缘生爱,此所生行,以彼为缘,用彼为集,是彼种类,从彼而生,广说乃至,如是六处,无常有为,是所造作,从众缘生,如是触受爱我慢行,亦无常有为,是所造作,从众缘生,如是我慢,是有身见,所起慢缠,彼从此缠复起余缠,增上转增上,猛利转猛利,圆满转圆满,前所起缠,说名为爱,后所起缠,转名为取,是名爱缘取。”</p><p>复次有执世间常,或无常,或亦常亦无常,或非常非无常,执世间有边,或无边,或亦有边亦无边,或非有边非无边,执命者即身,执命者异身,执如来死后是有,或非有,或亦有亦非有,或非有非非有,皆是边执见现所起缠,彼从此缠复起余缠,增上转增上,猛利转猛利,圆满转圆满,前所起缠,说名为爱,后所起缠,转名为取,是名爱缘取。</p><p>复次有执世尊非如来应正等觉乃至非<a href=\"/remen/tianren.html\" class=\"keylink\" target=\"_blank\">天人</a>师,执佛正法非善说现见乃至非智者内证,执<a href=\"/remen/fodizi.html\" class=\"keylink\" target=\"_blank\">佛弟子</a>非具足妙行乃至非随法行,或执无苦无集无灭无道,或执无一切行无常,无一切法<a href=\"/remen/wuwo.html\" class=\"keylink\" target=\"_blank\">无我</a>,无涅槃寂静,皆是邪见现所起缠,彼从此缠复起余缠,增上转增上,猛利转猛利,圆满转圆满,前所起缠,说名为爱,后所起缠,转名为取,是名爱缘取。</p><p>复次有执世间是常,此实余迷谬,或是无常,乃至如来死后非有非非有,此实余迷谬,皆是见取现所起缠,彼从此缠复起余缠,增上转增上,猛利转猛利,圆满转圆满,前所起缠,说名为爱,后所起缠,转名为取,是名爱缘取。</p><p>复次有起戒取,或起禁取,或起戒禁取,谓此戒此禁此戒禁,能清净,能<a href=\"/remen/jietuo.html\" class=\"keylink\" target=\"_blank\">解脱</a>,能出离,能超苦乐,至超苦乐处,皆是戒禁取现所起缠,彼从此缠复起余缠,增上转增上,猛利转猛利,圆满转圆满,前所起缠,说名为爱,后所起缠,转名为取,是名爱缘取。</p><p>复次有于世尊而起犹预,为是如来应正等觉,为非如来应正等觉,乃至为是天人师,为非天人师;于佛正法而起犹预,为是善说现见,为非善说现见,乃至为是智者内证,为非智者内证;于佛弟子而起犹预,为是具足妙行,为非具足妙行,乃至为是随法行,为非随法行;于<a href=\"/remen/sishengdi.html\" class=\"keylink\" target=\"_blank\">四圣谛</a>而起犹预,为是苦,为非苦,乃至为是道,为非道;于三法印而起犹预,为一切行无常,为非一切行无常,为一切法无我,为非一切法无我,为涅槃寂静,为非涅槃寂静,此皆是疑现所起缠,彼从此缠复起余缠,增上转增上,猛利转猛利,圆满转圆满,前所起缠,说名为爱,后所起缠,转名为取,是名爱缘取。</p><p>复次一切四取,皆以爱为缘,用爱为集,是爱种类,从爱而生。何等四取?一欲取,二见取,三戒禁取,四我语取。云何欲取?谓欲界系,除诸见余结缚随眠随烦恼缠,是名欲取。云何见取?谓有身见,边执见,邪见,见取,如是四见,是名见取。云何戒禁取?谓有一类,取戒取禁取戒禁,为能清净能解脱能出离能超苦乐至超苦乐处,是名戒禁取。云何我语取?谓色<a href=\"/remen/wusejie.html\" class=\"keylink\" target=\"_blank\">无色界</a>系,除诸见余结缚随眠随烦恼缠,是名我语取。</p><p>复次大因缘经中,尊者庆喜问佛:“诸取为有缘否?”佛言:“有缘,此缘谓爱,广说乃至,若全无爱为可施设,有诸取否?”“不也,世尊。”“是故庆喜,诸取皆以爱为其缘,是名爱缘取。”</p><p>如是诸取,爱为缘,爱为依,爱为建立,故起等起生等生,聚集出现,故名爱缘取。</p><p>云何取缘有?</p><p>谓取为缘施设多有,谓佛或说三界<a href=\"/remen/wuyun.html\" class=\"keylink\" target=\"_blank\">五蕴</a>名有,或说能感后有业名有,或说生分五蕴名有。云何说三界五蕴名有?如说三有,谓欲有色有无色有。云何说能感后有业名有?如世尊告阿难陀言:“若业能感后有名有。”云何说生分五蕴名有?如世尊告颇勒窭那:“识为食故,后有生起。”</p><p>复次大因缘经中,尊者庆喜问佛:“诸有为有缘否?”佛言:“有缘,此缘谓取,广说乃至,若全无取为可施设有诸有否?”“不也,世尊。”“是故庆喜,诸有皆以取为其缘,是名取缘有。”</p><p>如是诸有,取为缘,取为依,取为建立,故起等起生等生,聚集出现,故名取缘有。</p><p>云何有缘生?</p><p>谓有一类,由贪瞋痴缠缚心故,造身语意三种恶行,此三恶行说名业有,由此因缘,身坏命终,堕于地狱,于彼诸生等生,趣入出现,蕴得界得处得诸蕴<a href=\"/remen/shengming.html\" class=\"keylink\" target=\"_blank\">生命</a>根起,说名生,此生缘有故起,是名有缘生,如说地狱,傍生鬼界,应知亦尔。</p><p>复有一类,于人趣乐,系心希求,彼作是念:“愿我当生人趣同分,与诸人众,同受快乐。”因此希求,造能感人趣身语意妙行,此三妙行说名业有,由此因缘,身坏命终,生于人趣众同分中,于彼诸生等生,乃至命根起说名生,此生缘有故起,是名有缘生,如说人趣,四大王众天,乃至他化自在天,应知亦尔。</p><p>复有一类,于梵众天,系心希求,彼作是念:“愿我当生梵众天众同分中。”因此希求,勤修加行,离欲恶不善法,有寻有伺,离生喜乐,初静虑具足住,于此定中,诸身律仪,语律仪,命清净说名业有,由此因缘,身坏命终,生梵众天众同分中,于彼诸生等生,乃至命根起,说名生,此生缘有故起,是名有缘生,如说梵众天,梵辅天乃至广果天,应知亦尔。</p><p>复有一类,于无想天,系心希求,彼作是念:“愿我当生无想天众同分中。”因此希求,勤修加行,思惟诸想,是麤苦障,思惟无想是静妙离,由此思惟,能灭诸想,安住无想,彼诸想灭,住无想时,名无想定,入此定时,诸身律仪,语律仪,命清净说名业有,由此因缘,身坏命终,生无想天众同分中,于彼诸生等生,乃至命根起,说名生,此生缘有故起,是名有缘生。</p><p>复有一类,于空无边处天,系心希求,彼作是念:“愿我当生空无边处天众同分中。”因此希求,勤修加行,超诸色想,灭有对想,不思惟种种想,入无边空空无边处具足住,于此定中,诸思等思,现前等思,已思当思,思性思类,造心意业说名业有,由此因缘,身坏命终,生空无边处众同分中,于彼诸生等生,乃至命根起,说名生,此生缘有故起,是名有缘生,如说空无边处,乃至非想非非想处,应知亦尔。</p><p>复次大因缘经中,尊者庆喜问佛:“诸生为有缘否?”佛言:“有缘,此缘谓有,广说乃至,若无业有,鱼鸟蛇蝎,那伽药叉部多,食香诸天人等,无足二足,多足异类,彼彼有情,于彼彼聚生等生等,为得有否?”“不也,世尊。”若全无有为可施设,有诸生否?”“不也,世尊。”“是故庆喜,诸生皆以有为其缘,是名有缘生。”</p><p>如是诸生,有为缘,有为依,有为建立,故起等起生等生,聚集出现,故名有缘生。</p><p>云何生缘老死?</p><p>谓彼彼有情,即于彼彼有情聚中,诸生等生,趣入出现,蕴得界得处得诸蕴生命根起,说名生。发落发白,皮缓面皱,身曲背偻,喘息逾急,扶杖而行,肢体斑黑,衰退闇钝,根熟变坏,诸行故败,朽坏羸损,说名老。彼彼有情,即于彼彼诸有情聚,移转坏没,退失别离,寿暖识灭,命根不转,诸蕴破坏,夭丧殒逝,说名死。如是老死,缘生故起,是名生缘老死。</p><p>复次大因缘经中,尊者庆喜问佛:“老死为有缘否?”佛言:“有缘,此缘谓生,广说乃至,若无有生,鱼鸟蛇蝎,那伽药叉部多,食香诸天人等,无足二足,多足异类,彼彼有情,于彼彼聚,所有老死,为得有否?”“不也,世尊。”“若全无生,为可施设有老死否?”“不也,世尊。”“是故庆喜,老死皆以生为其缘,是名生缘老死。”</p><p>如是老死,生为缘,生为依,生为建立,故起等起生等生,聚集出现,故名生缘老死。</p><p>云何发生愁叹苦忧扰恼?</p><p>谓有一类,或因父母兄弟姊妹师友死故,或因亲族灭亡都尽,或因财位一切丧失,便发自身猛利刚犷切心夺命辛楚苦受。彼于尔时,心热等热,内热遍热,便发于愁,已愁当愁,心中愁箭,说名愁。</p><p>复有一类,或因父母兄弟姊妹师友死等,便发自身猛利刚犷切心夺命辛楚苦受。彼于尔时,心热等热,内热遍热,便发于愁,已愁当愁,心中愁箭,由此缘故,而伤叹言:“苦哉苦哉,我父我母,广说乃至,我财我位,如何一旦忽至于此?”其中所有伤怨言词,种种语业,说名叹。</p><p>五识相应不平等受,说名苦。</p><p>意识相应不平等受,说名忧。</p><p>诸心扰恼,已扰恼,当扰恼,扰恼性,扰恼类,说名扰恼。</p><p>于老死位,发生如是种种愁叹苦忧扰恼。</p><p>云何如是便集纯大苦蕴?</p><p>谓于如是老死位中,积集一类大灾大横具大过患众苦蕴聚。</p><p>复次无明苦蕴为缘,起行苦蕴,行苦蕴为缘,起识苦蕴,识苦蕴为缘,起名色苦蕴,名色苦蕴为缘,起六处苦蕴,六处苦蕴为缘,起触苦蕴,触苦蕴为缘,起受苦蕴,受苦蕴为缘,起爱苦蕴,爱苦蕴为缘,起取苦蕴,取苦蕴为缘,起有苦蕴,有苦蕴为缘,起生苦蕴,生苦蕴为缘,起老死苦蕴,由老死故,发生种种愁叹苦忧扰恼苦蕴,故总说言如是便集纯大苦蕴。</p><p>法蕴足论后序</p><p>唐<a href=\"/remen/shamen.html\" class=\"keylink\" target=\"_blank\">沙门</a>靖迈制</p><p>法蕴足论者,盖阿毘达磨之权舆,一切有部之洪源也,无上等觉入室之神足摩诃目干连之所制矣。镜六通之妙慧,澈三达之智明,桴金鼓于大千,声玉螺于百亿,摘藏海之奇玩,鸠教山之胜珍。欲使天镜常悬,法幢永树,众邪息蕃蓠之望,诸子骋游戏之欢,而为此论也。是以佛泥越后,百有余年,叠启五分之殊,解开二九之异,虽各擅连城之贵,俱称照乘之珍,唯一切有部,卓乎迥秀,若妙高之处宏海,犹朗月之冠众星者,岂不以本弘基永者欤。至如八种揵度鹜徽于发智之场,五百应真驰誉于广说之苑,斯皆挹此涓波,分斯片玉,遂得驾群部而高蹈,接天衢而布武。是知登昆阆者,必培塿于众山,游溟渤者,亦坳塘于群澍,谅其然矣。矧乎顺正理以析疑,显真宗以副惑,莫不镜此彝伦,鉴斯洪范。故使耆德婆薮屈我众贤上坐幽宗见负弘致者也。题称阿毘达磨者,形二藏以简殊也。一切有部者,对十七以标异也。法蕴足者,显此论之胜名也,能持<a href=\"/remen/zixing.html\" class=\"keylink\" target=\"_blank\">自性</a>,轨范称法,法有积集,崇聚为蕴。此论攸宗,法聚三七,皆与对法为依,故目之为足。</p><p><a href=\"/remen/sanzang.html\" class=\"keylink\" target=\"_blank\">三藏</a>玄奘法师,以皇唐显庆四年九月十四日,奉诏于大慈恩寺弘法苑译讫。大慈恩寺沙门,释光笔受靖迈饰文。</p></div>"
}]