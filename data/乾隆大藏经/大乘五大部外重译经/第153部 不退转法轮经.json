[{
    "title": "第一卷 不退转法轮经",
    "author": "僧佑大师",
    "html": "<div class=\"B1_text\"><p>第一卷 不退转法轮经</p><p>序品第一</p><p>如是我闻。一时佛在舍卫国祇树给孤独园。与大<a href=\"/remen/biqiu.html\" class=\"keylink\" target=\"_blank\">比丘</a>僧千二百五十人俱。及诸菩萨摩诃萨众无量无边阿僧祇数。尔时<a href=\"/remen/shizun.html\" class=\"keylink\" target=\"_blank\">世尊</a>于中夜后入广大光明照<a href=\"/remen/sanmei.html\" class=\"keylink\" target=\"_blank\">三昧</a>。是时文殊师利法王子。于中夜后入大光明照三昧。<a href=\"/remen/mile.html\" class=\"keylink\" target=\"_blank\">弥勒</a>菩萨。于中夜后亦入遍炬三昧。是时世尊从三昧起。与<a href=\"/remen/sheli.html\" class=\"keylink\" target=\"_blank\">舍利</a>弗于中夜后共出其房。到文殊师利法王子所住之处。时尊者舍利弗。见文殊师利法王子房及世尊房左右。皆悉满中池水。其池水中亦有无量种种莲华遍布水上。而诸莲华各放光明。普照祇洹及舍卫国。乃至三千<a href=\"/remen/daqianshijie.html\" class=\"keylink\" target=\"_blank\">大千世界</a>皆悉照明。大闻法音遍于十方一切世界。其中菩萨互共咨请发问论议。时尊者舍利弗既入室已。见文殊师利寂然<a href=\"/remen/chanding.html\" class=\"keylink\" target=\"_blank\">禅定</a>在前而立。尊者舍利弗。即便弹指謦咳出声。尔时世尊及舍利弗等。见文殊师利法王子<a href=\"/remen/shentong.html\" class=\"keylink\" target=\"_blank\">神通</a>变化。各见其身在大海中。是时舍利弗。在文殊师利室中不能得出。欲踊<a href=\"/remen/xukong.html\" class=\"keylink\" target=\"_blank\">虚空</a>亦不能去。而不自知从何处来。况复能以神通而去。是时尊者舍利弗。结加趺坐。忽然而见文殊师利在其目前正身端坐。文殊师利神通力故。不离本处令舍利弗见。文殊师利。过恒河沙有世界。名阿鞞跋致论议音声。彼中有佛。号善住光华开敷。现在于世。有无量亿千菩萨围绕。见彼<a href=\"/remen/foshen.html\" class=\"keylink\" target=\"_blank\">佛身</a>于诸毛孔皆出莲华。其一一华光明遍照三千大千世界。华有千叶。皆以绀琉璃为茎。马瑙为须。众宝为台。其华台上。见诸菩萨结加趺坐。彼诸菩萨。皆住阿鞞跋致当得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。于诸陀罗尼门成就大忍。以三十二相而自<a href=\"/remen/zhuangyan.html\" class=\"keylink\" target=\"_blank\">庄严</a>。身色如真金微妙第一。尔时善住光华开敷佛。脐中出大莲华。其色众多华叶无量。亦以绀琉璃为茎。金刚为叶。因陀琉璃为须。龙坚旃檀王为台。<a href=\"/remen/shijian.html\" class=\"keylink\" target=\"_blank\">世间</a>尘水所不能染。舍利弗。见此华台空无所有。文殊师利入中而坐。与莲华台俱上至有顶。文殊师利绕佛三匝。一心合掌顶<a href=\"/remen/lifo.html\" class=\"keylink\" target=\"_blank\">礼佛</a>足。于莲华台中结加趺坐<a href=\"/remen/zhengnian.html\" class=\"keylink\" target=\"_blank\">正念</a>向佛。是时善住光华开敷如来问文殊师利言。汝从何方而来到此。文殊师利白佛言。世尊。我从<a href=\"/remen/suoposhijie.html\" class=\"keylink\" target=\"_blank\">娑婆世界</a>故到此土。彼佛国中有二菩萨。一名善音。二名善声。是二菩萨摩诃萨。皆已住阿鞞跋致地。决定当得阿耨多罗三藐三菩提。俱从莲华台中而出。更整衣服右膝着地。一心合掌各白佛言。世尊。娑婆世界去此几何。尔时善住光华开敷佛答二菩萨言。娑婆世界。去此佛刹恒河沙世界之外。文殊师利从彼而来。是时善音善声菩萨俱白佛言。世尊。于彼世界。<a href=\"/remen/fohao.html\" class=\"keylink\" target=\"_blank\">佛号</a>何等。今欲知之。尔时善住光华开敷佛。即便答言。娑婆世界。有佛如来多陀阿伽度阿罗呵三藐三<a href=\"/remen/fotuo.html\" class=\"keylink\" target=\"_blank\">佛陀</a>。号释迦牟尼。今现在世。是二菩萨复更问言。释迦牟尼佛为说何法。彼佛答言。说三乘法。而彼菩萨复白佛言。云何名为三乘。佛言。所谓声闻乘辟支佛乘佛乘。释迦牟尼佛常作如是说三乘法。时彼菩萨复白佛言。世尊。诸佛<a href=\"/remen/shuofa.html\" class=\"keylink\" target=\"_blank\">说法</a>何故不同。佛言。一切诸佛有所说法悉皆同等。彼诸菩萨复白佛言。云何同等。佛言。不退法轮。一切诸佛皆悉等说。时彼菩萨复白佛言。世尊。何以故。释迦牟尼佛说三乘法。佛言。娑婆世界<a href=\"/remen/zhongsheng.html\" class=\"keylink\" target=\"_blank\">众生</a>心多下劣。若说一乘则不能解。是故释迦牟尼佛。以善方便为诸众生出五浊世。分别说三引导众生令入一乘。时二菩萨白佛言。世尊。释迦牟尼佛说法为最甚难。佛言。释迦牟尼佛说法实为甚难。善音善声菩萨白佛言。世尊。我等今者快得善利。不生如是下劣恶国。尔时佛答二菩萨言。莫作是语。当疾舍离。善音善声菩萨复白佛言。世尊。以何<a href=\"/remen/yinyuan1.html\" class=\"keylink\" target=\"_blank\">因缘</a>令舍是语。彼恶世中说此法难。以是故。我等今者不生喜乐。佛言。于此世界二十亿那由他劫修诸善根。不如娑婆世界于一食顷。与诸<a href=\"/remen/banruo.html\" class=\"keylink\" target=\"_blank\">般若</a>波罗蜜相应。令一众生归依<a href=\"/remen/sanbao.html\" class=\"keylink\" target=\"_blank\">三宝</a><a href=\"/remen/shouchi.html\" class=\"keylink\" target=\"_blank\">受持</a><a href=\"/remen/wujie.html\" class=\"keylink\" target=\"_blank\">五戒</a>。远离声闻辟支<a href=\"/remen/foxin.html\" class=\"keylink\" target=\"_blank\">佛心</a>。使发无上菩提道意甚难。于彼二十亿那由他者。况复有能劝人<a href=\"/remen/chujia.html\" class=\"keylink\" target=\"_blank\">出家</a>赞叹<a href=\"/remen/gongde.html\" class=\"keylink\" target=\"_blank\">功德</a>。广为说法令出<a href=\"/remen/sanjie.html\" class=\"keylink\" target=\"_blank\">三界</a>。作如是教逮得己利。修集善法入诸禅定。何以故。此诸众生。多为<a href=\"/remen/fannao.html\" class=\"keylink\" target=\"_blank\">烦恼</a>之所浊乱。是二菩萨复白佛言。世尊。云何于彼世界。诸众生等。多为烦恼而浊乱耶。佛言。若我尽寿更为汝等。说娑婆世界众生浊乱。贪欲嗔恚愚痴。无量诸恶不善诸法。犹不可尽。惟佛能知业报<a href=\"/remen/shane.html\" class=\"keylink\" target=\"_blank\">善恶</a>。尔时善音善声彼菩萨等。俱共叹言。是真释迦牟尼佛。是真释师子。是真释仙。作如是等三种赞叹。善哉说法。善知心念。亦为广说诸不善法贪欲嗔恚愚痴邪见无量诸恶。巧说善趣及向声闻辟支佛道。皆归于佛。成就佛智第一清净。发<a href=\"/remen/putixin.html\" class=\"keylink\" target=\"_blank\">菩提心</a>。随顺<a href=\"/remen/jietuo.html\" class=\"keylink\" target=\"_blank\">解脱</a>。入佛<a href=\"/remen/zhihui.html\" class=\"keylink\" target=\"_blank\">智慧</a>。为诸众生。成熟善根。心无所染。彼诸菩萨。皆悉共取七宝莲华若干种色。有百千万亿叶。如金刚宝藏。天绀琉璃为须。龙坚栴檀为台。众宝为茎。不着尘水。眼识所知。其华微妙。于虚空中而自回转。不可执持。犹如影幻从业报生。亦从解脱诸三昧生。于虚空中取已。遥散娑婆世界释迦牟尼佛上。持诸华鬘华盖悉是众宝。亦有宝云宝盖及杂彩缯盖末香涂香无量种色。<a href=\"/remen/gongyang.html\" class=\"keylink\" target=\"_blank\">供养</a>释迦牟尼佛已。五体投地向佛作礼。皆作是言。南无释迦牟尼佛。此娑婆世界菩萨摩诃萨。庄严大乘。<a href=\"/remen/jingjin.html\" class=\"keylink\" target=\"_blank\">精进</a>无懈。修诸功德。悉能护持过去未来现在诸佛一切<a href=\"/remen/zhengfa.html\" class=\"keylink\" target=\"_blank\">正法</a>。为欲拔济苦恼众生。作大照明住于一乘。我等欲往见释迦牟尼佛。及娑婆世界诸大菩萨摩诃萨众。以大庄严而自庄严。为绍佛种使不断绝。善住光华开敷如来。闻诸菩萨作是语已。观察其心。复重为说诸佛功德。示教利喜。告诸菩萨言。汝当随学释迦牟尼佛本所行道。于一切众生发大慈心生利益心。于诸深法莫生惊怖及诸诽谤。而起<a href=\"/remen/wuxiang.html\" class=\"keylink\" target=\"_blank\">无相</a>具足善根不求<a href=\"/remen/guobao.html\" class=\"keylink\" target=\"_blank\">果报</a>。如是菩萨摩诃萨。皆悉当往释迦牟尼佛国。以本愿力俱生于彼。护持正法随顺诸佛本所修学。汝可往见。彼二菩萨作如是言。我当乘佛神力。及过去未来诸佛之力而诣于彼。善住光华开敷如来告善音善声菩萨等。汝今当共文殊师利诣娑婆世界。亦语文殊师利。与二菩萨俱共到彼。时二菩萨语文殊师利言。我等欲见释迦牟尼佛及诸菩萨一切大众。当依汝神力得见彼佛。文殊师利语二菩萨言。善男子。汝等应当先礼彼佛。亦应亲近供养恭敬无数诸佛。悉为利益十方世界一切众生。为欲增长佛菩提故。亦为成就佛智慧故。彼二菩萨即如其教作如是言。我等亦当随逐供养诸佛如来。亲近<a href=\"/remen/libai.html\" class=\"keylink\" target=\"_blank\">礼拜</a>尊重赞叹。当学文殊师利。为欲利益一切众生。尔时文殊师利。便礼善住光华开敷如来。绕佛三匝恭敬尊重。与诸菩萨并舍利弗俱诣于彼到已听法。受<a href=\"/\" class=\"keylink\" target=\"_blank\">佛教</a>敕谛观如来。散华供养末香涂香缯盖幢旛清净第一。悉为过去诸佛神力之所护持。念慧坚固。悉遍供养<a href=\"/remen/fofa.html\" class=\"keylink\" target=\"_blank\">佛法</a>僧宝。为一切众生得解脱故。如大力士屈伸臂顷。于彼东方恒河沙佛前忽然而见。于诸佛所。即便劝请广说清净不退转法轮。是诸佛国无有女人。亦无二乘声闻辟支佛名。亦如善住光华开敷佛国等无有异。诸世界中纯大菩萨以为庄严。是诸菩萨毛孔脐中皆出莲华。莲华台中皆有菩萨。一一莲华台上皆有文殊师利。悉作如是神通变化。供养诸佛。南西北方四维上下。乃至十方世界。悉有文殊师利。说不退转法轮。皆有二菩萨。从华台中而出问佛。彼娑婆世界云何名为说三乘法。皆悉欲随文殊师利。见释迦牟尼佛。尔时文殊师利法王子。于十方世界。安慰诸菩萨等。我当共汝俱往至彼娑婆世界。到阎浮提。天将欲明。是时阿难。天既未晓。门籥孔中而见光明。即起出外。便见大光遍照祇洹。净水澄洁湛然盈满。渊明镜彻无诸尘垢。林树精舍悉皆不现。阿难见已。即作是言。今何因缘忽有是相。寻念此瑞必说大法。尔时阿难入其水中。足不沉没水不着身。心意<a href=\"/remen/huanxi.html\" class=\"keylink\" target=\"_blank\">欢喜</a>。即往佛所绕佛住处。有十千莲华闻大音乐。见诸莲华皆出光明。其光遍照祇洹精舍。及舍卫国阎浮提内。三千大千世界。悉皆大明如昼光照。阿难踊跃发大欢喜。右膝着地恭敬合掌一心向佛。尔时明相便已显现。日欲出时见十千莲华。中有一莲华。于祇洹林最胜特出。尊者阿难<a href=\"/remen/faxin.html\" class=\"keylink\" target=\"_blank\">发心</a>念言。今日世尊必应说法。我当敷座以待如来。见有如是说<a href=\"/remen/faxiang.html\" class=\"keylink\" target=\"_blank\">法相</a>故。即便为佛敷师子座。于一瞬顷<a href=\"/remen/shana.html\" class=\"keylink\" target=\"_blank\">刹那</a>中间佛坐已定。尔时大地六种震动。乃至十方恒沙世界。亦复如是六返震动。三千大千世界遍布天华。拘物头华。分陀利华。优钵罗华。诸果华树自然而出。时诸比丘皆悉欲出。见其大水而心惊怖。都不敢出。见祇洹林僧房。池水悉已盈满清净无垢。一切树木及诸僧房。堂舍园苑亦皆不现。惟见光明无不遍照。诸比丘等俱作是言。今此瑞相必说大法。尔时世尊从禅定起安详而坐。十方世界一切诸佛。放大光明若干宝网。百千万亿无数种色。眼识所识不可执捉。文殊师利共十方恒河沙等诸佛世界大菩萨等。为欲利益无量众生。于一一诸佛多陀阿伽度阿罗呵三藐三佛陀。皆悉礼拜供养恭敬尊重赞叹。与如是等诸菩萨摩诃萨俱。神通变化不可思议。欲令众生使信佛法<a href=\"/remen/jiaohua.html\" class=\"keylink\" target=\"_blank\">教化</a>利益。随其所应皆得闻见。方便为说悉令解悟。尔时文殊师利知释迦牟尼佛坐已。一切大地六返震动。有诸菩萨从地踊出。一阿僧祇百阿僧祇。乃至百千万亿那由他数阿僧祇等悉来集会。俱共绕佛至百千匝。复持无数莲华若干种色。其叶无量不可思议而散佛上。能令众生一心专念发趣胜慧。所散之华遍覆三千大千世界。龙坚旃檀种种诸香。持戒忍辱精进禅定智慧方便神通波罗蜜。皆是无想助道之香。并诸旃檀众杂妙香。悉为十方诸佛神通之所护持。以用供养释迦牟尼佛。尔时文殊师利为欲供养诸如来故。与众菩萨庄严妙塔。持诸摩尼八楞宝珠。及众宝树缯盖幢幡。以杂宝网罗覆其上。亦以摩尼造作僧房。门屏户牖种种严饰。池泉流渠及诸大河。优钵罗华。拘物头华。分陀利华。众宝莲华而覆水上。八功德水亦常盈满。异类众鸟皆悉游集。诸天宝树随念皆现。救度众生使得解脱。为修佛智发菩提心。皆是文殊师利不可思议神通变化。乘佛神力及誓愿力。亦是释迦牟尼佛本<a href=\"/remen/xingyuan.html\" class=\"keylink\" target=\"_blank\">行愿</a>力。文殊师利作是变化。为欲成就调伏众生。心不思议见不思议。发大庄严入圣境界。尔时文殊师利并诸菩萨摩诃萨众。庄严一切如意华树至于佛前。是诸菩萨若欲坐时。文殊师利先现其相。于刹那顷。无相莲华从毛孔出。茎若干种无量百千杂色。其叶无数不可思议。金刚宝藏以为光网。天绀琉璃以为其须。龙坚栴檀以为其台。有诸菩萨而在其中结加趺坐。尔时释迦牟尼佛放脐中光。普照<a href=\"/remen/liudao.html\" class=\"keylink\" target=\"_blank\">六道</a>幽闇之处。亿千种光皆如阿提目多伽色。种种无数光明细软。如莲<a href=\"/remen/huazang.html\" class=\"keylink\" target=\"_blank\">华藏</a>清净香洁。周遍十方通达无碍。莲华台中出妙楼阁。佛所护持与法界等。如寂灭乐解脱之色。空无相无愿无作无为无生无灭。与三世等。悉入空界过于眼境。文殊师利。在楼阁上正身端坐。心不动摇<a href=\"/remen/nianfo.html\" class=\"keylink\" target=\"_blank\">念佛</a>境界。自证空法得金刚三昧。善学释迦牟尼佛法。决定成就<a href=\"/remen/wuyuan.html\" class=\"keylink\" target=\"_blank\">无缘</a>三昧。深入佛慧。文殊师利并诸菩萨摩诃萨。于十方世界作佛事已。心乐正法常勤修集。亦于过去诸佛法中。久种善根。皆是文殊师利之所摄持。志行菩提心无退没。犹如师子处<a href=\"/remen/wuwei.html\" class=\"keylink\" target=\"_blank\">无畏</a>座。佛告阿难。汝语祇洹诸比丘众。及舍卫国诸<a href=\"/remen/biqiuni.html\" class=\"keylink\" target=\"_blank\">比丘尼</a>。如来世尊。今欲说法。令舍卫国优婆塞优婆夷等。信乐三宝善根纯熟。悉皆来集一时听法。尔时尊者阿难。从其僧房及经行处。皆即告言。佛欲说法。时有比丘已来集者。复有比丘住在房中。各言已见说法光相。而我等辈不能得往。阿难复问。何故不来。诸比丘言。今见祇洹大水盈满无诸树木。惟见光明未敢便去。尔时阿难即往佛所。白言。世尊。诸比丘不能得来。何以故。见祇洹中大水悉满清净无垢。亦复不见精舍树木。以是义故皆不得来。佛告阿难。彼诸比丘。于无水中而生水想。无色中生于色想。无受想行识中生受想行识想。无声闻辟支佛作声闻辟支佛想。阿难。汝今更往唤诸比丘。从其僧房及经行处悉来听法。尔时阿难即承佛教到舍卫国。敕诸比丘并比丘尼优婆塞优婆夷等。世尊今者为欲说法。令使我唤。宜速往听。诸比丘比丘尼优婆塞优婆夷。皆悉来集至于佛前。佛告目连。汝今当从三千大千世界诸菩萨摩诃萨等发大庄严。比丘比丘尼优婆塞优婆夷。皆趣大乘。天龙夜叉乾闼婆阿修罗伽楼罗紧那罗摩睺罗伽人非人等。亦皆集会而来听法。所未闻者皆悉得闻。<a href=\"/remen/tianren.html\" class=\"keylink\" target=\"_blank\">天人</a>阿修罗皆来听法。已于过去无量诸佛宿殖善根发趣大乘。求大乘者成最胜乘。亦名清净第一之乘。菩萨摩诃萨发大庄严而自庄严。修此乘者。普告令知悉来集会。目连白佛言。唯然世尊。如壮力士屈伸臂顷。遍至三千大千世界。于诸菩萨大庄严所。诸比丘比丘尼优婆塞优婆夷。天龙夜叉乾闼婆阿修罗迦楼罗紧那罗摩睺罗伽人非人等。以佛神力及誓愿力皆悉闻知。即还佛所。白言。世尊。我悉告已。尔时<a href=\"/remen/sizhong.html\" class=\"keylink\" target=\"_blank\">四众</a>一切云集。纵广千由旬。高五千由旬。满中天人心乐闻法。文殊师利白佛言。世尊。四众已集。是时诸天遍满虚空。皆悉合掌而白佛言。今此大众皆悉惊惧。如来威德不敢辄坐。惟愿世尊。赐听令坐。尔时如来。即现瑞相。于刹那顷。有阎浮提金莲华百千万亿叶。从地踊出。光色照耀犹如火藏。以天琉璃为须。赤真珠为台。七宝为茎。一切大众。皆各自知坐如来前。比丘比丘尼优婆塞优婆夷。天龙夜叉乾闼婆阿修罗迦楼罗紧那罗摩睺罗伽人非人等。皆面向佛瞻仰世尊。尔时文殊师利菩萨最为上首。诸菩萨摩诃萨。皆以三十二相而自严身。色如真金。勇猛精进威德炽盛。尔时诸菩萨摩诃萨文殊师利等。皆从华台起合掌向佛。劝请世尊一心念佛。尔时文殊师利白佛言。世尊。四众皆集寂然已定。一切诸天遍满虚空。惟愿世尊。广说清净不退法轮。是时比丘比丘尼优婆塞优婆夷。无量百千诸天。有信行法<a href=\"/remen/xingzhe.html\" class=\"keylink\" target=\"_blank\">行者</a>并诸八辈。有须陀洹想。斯陀含想。阿那含想。阿罗汉想。声闻想。辟支佛想。佛想。各作是想。愿佛演说安慰其心。何因缘故。说信行法行乃至八辈须陀洹斯陀含阿那含阿罗汉。何以故。作如是说。世尊默然。尔时尊者舍利弗白佛言。世尊。我于夜后分天欲明时。从坐而起出其住处。即向文殊师利房。到已前入其舍。见如来室。有十千莲华周匝踊出。天鼓自鸣闻歌咏声。见祇洹林及舍卫国三千大千世界光明普照。今何因缘而现此瑞。舍利弗作是语已。佛即告言。为说法故先现斯瑞。是时文殊师利请问如来。为说何法先现此瑞。尔时阿难复白佛言。世尊。我于夜后天欲明时。于户牖中光从而入。见已即从坐起便出其房。见祇洹林满中净水无垢无浊。不见树木精舍僧房惟见大光。何因何缘先现此瑞。尔时世尊告阿难言。如来为说清净法轮。亦是文殊师利神力劝请瑞相。尔时世尊为文殊师利。即说偈言。</p><p>此乘清净成得佛智文殊妙辩</p><p>发问斯义一乘无垢得佛上智</p><p>文殊为显故作斯问乘无分别</p><p>离诸戏论文殊为显故作斯问</p><p>本无有来亦复无去犹如<a href=\"/remen/niepan.html\" class=\"keylink\" target=\"_blank\">涅槃</a></p><p>文殊所问实无得果亦无所说</p><p>但以方便引导众生远离音声</p><p>声即一相文殊为显故作斯问</p><p>寻声求声无声可取声名字空</p><p>文殊所问是声如风无所依止</p><p>声即解脱文殊所问阿难谛听</p><p>文殊所问方便菩提皆无所有</p><p>佛及菩提有声无实亦无方所</p><p>诸法皆然菩提无色因缘无生</p><p>无有去来是诸佛说无为无相</p><p>如空无见菩提无说文殊所问</p><p>去来今佛一切皆然智无方所</p><p>无闻无见性相如是显现法界</p><p>但以假名开示真实修清净施</p><p>持戒无缺忍辱坚固志求菩提</p><p>精进无懈修禅摄意智慧清净</p><p>以求菩提佛善方便度诸神通</p><p>无依众生为说菩提分别三乘</p><p>四果差别以如实智随应救世</p><p>现五浊刹为诸下劣于一乘道</p><p>惊疑不信故说四果开示罗汉</p><p>从声闻门入佛教门说数无数</p><p>因缘差别现见<a href=\"/remen/sidi.html\" class=\"keylink\" target=\"_blank\">四谛</a>证诸法相</p><p>声闻罗汉缘觉辟支同得无生</p><p>是为菩萨行空无相无愿三昧</p><p>入解脱门安住涅槃去来今际</p><p>心无所著能开十方无生无为</p><p>如是深法阿难文殊方便发问</p><p>无相慧力乘一乘道知法无相</p><p>是故问佛今说诸果三世平等</p><p>知空无相诸声寂灭无佛菩提</p><p>无数恒沙诸佛世界来求菩提</p><p>文殊召集闻彼诸佛菩萨所行</p><p>欲说三乘集娑婆界文殊发问</p><p>为决疑惑乘果分别请说菩提</p><p>以佛神力及誓愿力故说三乘</p><p>度苦众生令勤修习文殊声辩</p><p>愿救世说菩萨所行亿千诸天</p><p>供养救世生果想者安慰彼疑</p><p>如是比丘及比丘尼清信男女</p><p>作最胜相文殊所问为慰疑惑</p><p>是诸菩萨为法故来</p><p>信行品第二</p><p>尔时世尊说是偈已。阿难白佛言。如来今为文殊师利转不退法轮作如是问。佛言。如是如是。阿难复白佛言。世尊。如来今转不退法轮耶。佛言。如是如是。阿难。如来实转不退转法轮。阿难复白佛言。如来云何方便。说于信行法行如是八辈。须陀洹斯陀含阿那含。阿罗汉。声闻。辟支佛。是诸人等。如来皆为显示菩萨法耶。何故复言。为下劣众生出五浊世。不解大乘。如来<a href=\"/remen/zizai.html\" class=\"keylink\" target=\"_blank\">自在</a>成就方便。见诸众生大心者少多怀下劣。是故世尊。知其根性开示佛法方便济度。以无量善法教化众生。令灭诸苦得尽<a href=\"/remen/shengsi.html\" class=\"keylink\" target=\"_blank\">生死</a>。离诸衰恼令住正证无为涅槃。乃至使得一切种智。尔时世尊告阿难言。菩萨摩诃萨。为无量无边众生。令生信解佛之知见。及无数诸佛所知之法。无色乃至受想行识。无染无著是名信行。复次阿难。菩萨摩诃萨能信如来一切法空作如是解。亦复名为菩萨信行。菩萨摩诃萨信佛智慧心生欣乐。云何智慧。都不见法。以不见故名为信行。复次阿难。菩萨摩诃萨不染五欲不舍<a href=\"/remen/xinxing1.html\" class=\"keylink\" target=\"_blank\">信心</a>。是名菩萨信行。菩萨摩诃萨复作是念。以不思议法施诸众生犹如如相。能信如是不思议法施者。是名菩萨信行。菩萨摩诃萨以欢喜故。能舍己身而不厌足。于一切处不生嫉恚。所作之施皆悉<a href=\"/remen/huixiang.html\" class=\"keylink\" target=\"_blank\">回向</a>。作是回向已而亦不取菩提之想。以不坏故。是名菩萨信行。复次阿难。菩萨摩诃萨以清净信正念向佛。心无垢秽亦信无垢。诸法平等。无有众生<a href=\"/remen/shouming.html\" class=\"keylink\" target=\"_blank\">寿命</a>我人。无阴界入。亦自不着寿命处所。是名信行解脱。教化众生令信佛法。以调伏心回向菩提。亦不见心相。能知六界阴入平等悉同法界。以无分别故。则知法界无有异相。是名信施。一切<a href=\"/remen/wuchang.html\" class=\"keylink\" target=\"_blank\">无常</a>。一切行苦。一切行空。一切行<a href=\"/remen/wuwo.html\" class=\"keylink\" target=\"_blank\">无我</a>。于是法中得智慧力。信施信圣戒不戏论戒。得禅<a href=\"/remen/dingli.html\" class=\"keylink\" target=\"_blank\">定力</a>信寂灭界。是名信施菩萨。虽教化众生常信寂灭。然不取于众生之相。观诸众生同于寂灭。善知一切众生无相。悉同法界非见非不见。何以故。法界即是一切众生心界。是名菩萨摩诃萨信行。复次阿难。菩萨摩诃萨。观一切众生无有真实。无住无灭性相本空。是故不见一切众生无依止处。观一切众生同涅槃界。何以故。一切众生悉入空界。菩萨能令如是无量众生皆生信解。是名菩萨摩诃萨信行。尔时世尊。欲重宣此义。而说偈言。</p><p>多信众生见无数佛不着色相</p><p>是名信行信一切法开示空相</p><p>成就解脱是名信行常信正法</p><p>欣乐求佛何时当得不思议智</p><p>观察五欲无可信者逮得信力</p><p>是名信行如是之信最为善哉</p><p>当修法施供养大仙不思议施</p><p>故得信辩无下劣想是名信行</p><p>悉舍一切所爱之身而无舍想</p><p>是名信行能施一切不怀嫉妒</p><p>舍菩提想是名信行信心清净</p><p>无诸浊秽亦无寿命是名信行</p><p>虽<a href=\"/remen/xiuxing.html\" class=\"keylink\" target=\"_blank\">修行</a>施不求果报得深信力</p><p>是名信行弃舍六入不念果报</p><p>善解六界是名信行己自调伏</p><p>亦调伏他令信佛法是名信行</p><p>得是信已回向菩提而<a href=\"/remen/wuxin.html\" class=\"keylink\" target=\"_blank\">无心</a>相</p><p>是名信行知于六界悉同法界</p><p>虽说法界不得界相诸行无常</p><p>苦空非我亦不取着是名信行</p><p>能信圣戒无诸戏论成就禅定</p><p>是名信行信诸众生同寂灭相</p><p>知无相已是名信行不着众生</p><p>同入法界是众生界即不思议</p><p>以信生信是名为信菩萨无畏</p><p>是名信行众生决定无所有想</p><p>体性如空无处无证众生涅槃</p><p>是二俱空于彼生信是名信行</p><p>菩萨无畏信诸众生不取名字</p><p>从信而生能如是信常念不失</p><p>阿难忆持显示分别如是诸法</p><p>无量无数佛所证觉菩萨显现</p><p>复次阿难。如来多陀阿伽度。如是深义具足信力则为广说。是名菩萨摩诃萨信行。尔时世尊。见诸众生信力坚固。复重颂曰。</p><p>一切闻者心皆欢喜是诸<a href=\"/remen/fozi.html\" class=\"keylink\" target=\"_blank\">佛子</a></p><p>所说功德菩萨显现不可思议</p><p>诸佛菩提不信者信不染假名</p><p>亦无心数不着十方名最胜信</p><p>菩萨显说常修信法不取于空</p><p>显示寂灭救世所说如是解脱</p><p>色相亦然如说修行菩萨显说</p><p>智者能信佛不思议无量忆念</p><p>菩萨所信虚空无边佛智无量</p><p>号名丈夫志求无著不为贪欲</p><p>造作不善而舍乐法是名菩萨</p><p>能行法施菩萨之信善誓所印</p><p>法施不思议信施而饮食</p><p>摩尼金象马车乘奴婢等</p><p>妻子诸男女舍所有国土</p><p>手足支节等头目及髓脑</p><p>眼耳与鼻口菩萨之胜信</p><p>舍身无染着亦不念行施</p><p>我本修法施以求于佛智</p><p>舍身无染着一切施欢喜</p><p>恒与善知识弃舍危脆身</p><p>于诸众生中信心常清净</p><p>闻法信诸佛是名为菩萨</p><p>知眼耳鼻舌身根皆无常</p><p>不坚如聚沫深信而舍身</p><p>为无依众生建立于四摄</p><p>慈心于一切信佛无量智</p><p>见造恶众生为发无上心</p><p>深信于菩提不取诸心相</p><p>众生不求道愚惑于六界</p><p>谓一切真实无界说界相</p><p>见<a href=\"/remen/liuzhuan.html\" class=\"keylink\" target=\"_blank\">流转</a>众生愚痴着诸边</p><p>菩萨信我无诸行皆无常</p><p>见诸<a href=\"/remen/pojie.html\" class=\"keylink\" target=\"_blank\">破戒</a>者信戒不思议</p><p>净戒立禅定菩萨住摄心</p><p>若见<a href=\"/remen/xiedai.html\" class=\"keylink\" target=\"_blank\">懈怠</a>者求佛精进力</p><p>调伏诸三昧总持正法智</p><p>愚痴着寿命观阴无寿者</p><p>众生性寂灭诸法相亦然</p><p>信阴无来去善恶业不断</p><p>因净不净业不离于生死</p><p>众生同法界法界即生死</p><p>是名不思议菩萨无畏信</p><p>胜信不思议精勤修法智</p><p>不为于少智名为净信说</p><p>同信诸众生<a href=\"/remen/changzhu.html\" class=\"keylink\" target=\"_blank\">常住</a>无所有</p><p>于空无有着一切法不住</p><p>众生空亦空同于涅槃界</p><p>说法常无相令众生信解</p><p>一切法性空平等观众生</p><p>三有中胜智得如是信持</p><p>亦名最上信好乐无畏法</p><p>佛法中智人自信劝他信</p><p>如是展转教增长诸功德</p><p>净心无染着利益之<a href=\"/remen/futian.html\" class=\"keylink\" target=\"_blank\">福田</a></p><p>欣乐调伏施净戒及忍辱</p><p>精进禅定等智慧为开导</p><p>方便现净智令众得胜乐</p><p>命终离恶趣菩萨智最胜</p><p>神通化众生世界六种动</p><p>光明悉普照菩萨之妙智</p><p>无相师子吼东西南北等</p><p>四维及上下皆出于法音</p><p>誓于佛不疑教他亦令然</p><p>以是因缘故显现无量相</p><p>住于此智者惟佛能证智</p><p>阿难。是名如来多陀阿伽度阿罗呵三藐三佛陀为诸菩萨如是方便演说信行。</p><p>阿难言。云何如来复为诸菩萨说于法行。佛语阿难。汝今当知。菩萨摩诃萨不住佛法而能显示不离法界究竟不思议界。受持诸法心无下劣。虽说诸法。而于法相无所取着。无念无住。总持诸法如实相性。不取于法不舍非法。非乐于法非不乐法。虽能如是而离诸法相。以善调伏心常安乐。善说诸法而无扰乱。于诸法相不离于身亦不住身。是身前际等法界。如虚空无来无去。同真际如如相。是佛所说菩萨证知清净无垢。观一切法空无见无取。何以故。无故离故不着故不见诸法。无所执持无有诤论。显现法界无言无说。体性本空心行处灭。是心不可得。亦不可思议。但示寂灭无缘境界。护持诸法。无所依止。何以故。一切法无体无相故。是菩萨法一相无相。不可称誉无果说法。若为他说法相名字一切章句。皆已自证。成就此法名为种性菩萨摩诃萨。得是种性已。于诸法中。无来无去。无取无舍。持一切法。无动无坏。以不坏故。是名法行。成就法故。便见一切诸法无相。得法利故。亦名法行。尔时世尊。而说偈言。</p><p>法无退转诸佛亦尔若能持者</p><p>是名法行显示佛法无形无相</p><p>甚深无染是名法行不离诸界</p><p>即不思议到于法界是名法行</p><p>护持诸智如佛显示心无瑕秽</p><p>是名法行转不退轮名为无相</p><p>而不取着是名法行无取无住</p><p>受持法智如是持者是名法行</p><p>心常好乐求法无厌远离懈怠</p><p>是名法行闻法受持无漏无依</p><p>善住安乐是名法行若说法者</p><p>不念不着无相受持是名法行</p><p>善身善住住无处所是身非身</p><p>名知身相无前后际等于法性</p><p>无去无来名知身相亦如诸佛</p><p>显示菩萨得是法已是名法行</p><p>空界性相一切无著能如是持</p><p>是名法行又于诸法空无所见</p><p>若无所见则无障碍显示无相</p><p>无有诤论无言无说亦无所有</p><p>离诸心相而无所得若心无得</p><p>名不思议无来无去非不显现</p><p>无缘无说名不思议若持是法</p><p>不可依止名无所有是名持法</p><p>如是法者菩萨所说无合无散</p><p>显示无作名为行处是种性处</p><p>得如是利名为行处从是种性</p><p>无可讥呵得如是界是名持法</p><p>见法无减虽行无去来而不来</p><p>不见有法若来若去诸法亦尔</p><p>如是持法亦无动摇不增不减</p><p>是无作法若无增减是名持法</p><p>法相如如无缘无说得此法者</p><p>是名持法是故阿难显示菩萨</p><p>得深法利是名持法是故阿难</p><p>显示持法为不信者而说是法</p><p>如是分别为菩萨说皆以方便</p><p>开示佛法</p><p>如是阿难。如来正觉。为诸菩萨摩诃萨说斯方便显示持法。</p><p>佛告阿难。云何如来。为诸菩萨摩诃萨说八正道法。云何菩萨摩诃萨。离于八邪向八解脱。出过凡夫。修八正道。而无到处。远离诸边。住于中道。越凡夫地。安住菩提。亦不住菩提相。离诸邪见。修于<a href=\"/remen/zhengjian.html\" class=\"keylink\" target=\"_blank\">正见</a>。不取身相。亦复不住菩提之相。佛身无为。离于诸数。修佛相者。则得众生一相无相。出离众生生死阴界。安住无为毕竟空舍。见一切法无生无住。何以故。诸法性相皆无住故。远离世间及出世间。住寂灭处。不染世间。不着出世间。若法非法。有为无为。皆悉远离。舍于断常。住平等相。知过去未来现在心数无有异相。亦不得菩提心相。何以故。一切诸心皆平等故。身相亦尔。是故不为毒火刀箭之所伤害。何以故。已离一切烦恼毒故。常生净国离诸恶趣。虽住诸趣而证菩提。常住安隐亦无依止。以如是义。一切刀兵不能加害。何以故。见寂灭菩提空无住处。以无住故一切毒箭皆不能害。是名无缚。乘于疾乘亦不住乘。是名无缚。何以故。无所得故。是故刀箭不害其身。知诸法空求不可得。一切毒害所不能侵。何以故。行普之慈遍覆一切故。行菩提慈不得诸众生故。行空之慈诸法寂灭故。行无热慈远离诸烦恼故。行如是慈能令刀兵皆不害身。欲色<a href=\"/remen/wusejie.html\" class=\"keylink\" target=\"_blank\">无色界</a>亦悉平等。知一切界一切法性同于菩提等无异相。若能如是心无思虑。亦无调戏寂灭清净。菩萨摩诃萨。知一切法如呼声响。离一切相。尽同法界。无归无趣。善解一切音声语言。无示无说离音声相。不自高己离于我想。过于一切言说音声而无过相。是故悉知一切法寂灭。亦不得一切法相。出过诸法心无所归。于诸言音亦不染着。尔时世尊。而说偈言。</p><p>离于八邪而修八正九次八解</p><p>是名八辈出过凡夫不住菩提</p><p>法中之雄是名八辈出过凡夫</p><p>不住菩提离菩提相是名八辈</p><p>舍诸邪见修行正见既到道已</p><p>是名八辈过诸身相不住菩提</p><p>离证佛身是名八辈离众生想</p><p>常修佛想度禅定想是名八辈</p><p>离众生窟入涅槃城诸法无住</p><p>是名八辈出于世间开示圣道</p><p>会寂灭界是名八辈离诸世间</p><p>说佛法相心无所证是名八辈</p><p>无有有际亦无无际远离有无</p><p>是名八辈寂灭无为舍于断常</p><p>深入平等是名八辈不取过去</p><p>及未来心现在亦尔是名八辈</p><p>说有初心而发菩提心相自空</p><p>何名菩提无到无出亦无菩提</p><p>毒火刀箭所不能害断于诸趣</p><p>永离依止无来无去而无所害</p><p>无向菩提显说音声自证如实</p><p>不由他教不得是趣及诸非趣</p><p>声念念灭大乘速显常说安隐</p><p>第一空法若能速证是名无缚</p><p>疾乘是法菩萨所记心无弃舍</p><p>是名无缚刀兵恶趣所不侵逼</p><p>身得无畏毒不能害菩萨行慈</p><p>普遍一切离于诤讼是名无缚</p><p>不取身相善分别身到菩提道</p><p>弃舍恶趣除其愚痴神通自在</p><p>得明菩提是名八辈知欲<a href=\"/remen/sejie.html\" class=\"keylink\" target=\"_blank\">色界</a></p><p>及与无色三界同相是名八辈</p><p>诸界平等离恼菩提<a href=\"/remen/wangxiang.html\" class=\"keylink\" target=\"_blank\">妄想</a>无智</p><p>所不能染出一切相无所讥嫌</p><p>若有所说皆趣法界说无所趣</p><p>同于法界心住法忍是名八辈</p><p>若欲修行住寂灭法不自称己</p><p>而为他说出过声相度无声相</p><p>不着音声是名八辈因声解脱</p><p>知法无相亦无住处无趣无出</p><p>阿难当知如是八辈于诸说中</p><p>最为第一</p><p>尔时世尊告阿难言。汝今当知。如来等正觉为诸菩萨摩诃萨方便说示如是八辈。</p><p>阿难言。云何如来世尊。为诸菩萨摩诃萨说须陀洹。佛言。须陀洹者。所为得入圣道流。名不思议佛法。若菩萨摩诃萨。能如是修不见道及所<a href=\"/remen/xiudao.html\" class=\"keylink\" target=\"_blank\">修道</a>。度一切相。流注佛法非色非生。于一切法无著。一切法无处。一切法无缘。一切法无住。一切法无所有。一切法不成就。菩萨摩诃萨。若到是道得坚精进坚势力坚智坚慧不生懈怠。安住寂灭乘如实道。救护众生最胜无上。不取是道亦复不住。修如是道求一切法。而无所得不没不动。无住想无道想无世间想无佛想。悉皆平等无诸盖障。智行境界无所挂碍。于一切法及诸邪见住平等相。开佛知见示深法门。分别身见出过我想。是名须陀洹。不取佛道究竟无碍。乐求佛道不著有戒。亦不取佛戒。非戒取戒。非取相戒。三结已离不住三界。如佛所学修行圣道。离一切想不取于缘。无诸障碍入于佛道。心得寂灭。不着寿命我人等见。诸根清净。远离烦恼。为修菩提而行于施。悉舍一切。救苦众生。使度四流令立涅槃。尽诸有相显示无相。若见四众不生怖畏。志求寂灭净菩提道。已离怖畏无有死畏。何以故。现证寂灭离诸尘垢。善住佛道知去来趣亦无去来。而善分别众生之想。心无戏论究竟佛道。是名菩萨摩诃萨须陀洹相。</p></div>"
},{
    "title": "第二卷 不退转法轮经",
    "author": "僧佑大师",
    "html": "<div class=\"B1_text\"><p>第二卷 不退转法轮经</p><p>声闻辟支佛品第三</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。即说偈言。</p><p>说于四道佛难思议若有住者</p><p>不退<a href=\"/remen/puti.html\" class=\"keylink\" target=\"_blank\">菩提</a>犹如<a href=\"/remen/xukong.html\" class=\"keylink\" target=\"_blank\">虚空</a>无所依止</p><p>无住<a href=\"/remen/wuyuan.html\" class=\"keylink\" target=\"_blank\">无缘</a>离于取着是名为道</p><p>得坚固意乘如是乘无上救世</p><p>不住彼此不处中流不着佛道</p><p>名须陀洹一切<a href=\"/remen/shijian.html\" class=\"keylink\" target=\"_blank\">世间</a>及佛余法</p><p>究竟<a href=\"/remen/bian.html\" class=\"keylink\" target=\"_blank\">彼岸</a>名须陀洹灭诸盖障</p><p>显示佛道尽一切相名须陀洹</p><p>不高己身而起<a href=\"/remen/fofa.html\" class=\"keylink\" target=\"_blank\">佛法</a>开示知见</p><p>入于佛慧先起我想颠倒众恶</p><p>如是知已不着佛道本疑于佛</p><p>为得不得究竟无著不取道想</p><p>不起戒取善住佛戒常修正勤</p><p>不取戒想断于三结不着<a href=\"/remen/sanjie.html\" class=\"keylink\" target=\"_blank\">三界</a></p><p>行于佛道知<a href=\"/remen/zhongsheng.html\" class=\"keylink\" target=\"_blank\">众生</a>想虽修菩提</p><p>而不取想心行寂灭清净佛道</p><p><a href=\"/remen/huanxi.html\" class=\"keylink\" target=\"_blank\">欢喜</a><a href=\"/remen/bushi.html\" class=\"keylink\" target=\"_blank\">布施</a>远离颦蹙住于正命</p><p>心无戏论悉舍一切济苦众生</p><p>得无上施名须陀洹断数数生</p><p><a href=\"/remen/wuxiang.html\" class=\"keylink\" target=\"_blank\">无相</a>无著远离恐怖出世间畏</p><p>法及非法一切皆舍不着诸阴</p><p>名世间明安处<a href=\"/remen/sizhong.html\" class=\"keylink\" target=\"_blank\">四众</a>而无所畏</p><p>显示寂灭净修佛法无众生想</p><p>亦非实想是名无染分别怖畏</p><p>离一切畏亦无死畏处于寂灭</p><p>离垢安隐已过恶趣是故不畏</p><p>善说诸道无漏无相菩萨之法</p><p>示须陀洹为诸下劣故作是说</p><p>以巧方便显示佛法为放逸者</p><p>故显此法救世世尊多方便说</p><p>随其本行而示佛道阿难当知</p><p>是须陀洹为小智者说如是事</p><p>不解方便愚痴狭劣不识甚深</p><p>而生诤论以百千法示须陀洹</p><p>须陀洹者显菩提法</p><p>如是阿难。如来等正觉。为诸菩萨摩诃萨以善方便说须陀洹。</p><p>阿难言。云何名如来等正觉为菩萨摩诃萨说斯陀含。阿难当知。菩萨摩诃萨。随顺于智。佛智不可思议。修无量因。亦不取因相及菩提智。能断一切惑而求佛<a href=\"/remen/zhihui.html\" class=\"keylink\" target=\"_blank\">智慧</a>。赞叹金刚<a href=\"/remen/sanmei.html\" class=\"keylink\" target=\"_blank\">三昧</a>出过一切诸<a href=\"/remen/chanding.html\" class=\"keylink\" target=\"_blank\">禅定</a>上。灭一切结<a href=\"/remen/fannao.html\" class=\"keylink\" target=\"_blank\">烦恼</a>暗障。悉见于佛。得一切佛法平等正观。以无量因求无所得。如佛证法不动众生。亦不动于众生之界而取法界。无量众生。于旷劫中多所乏少。不能成就菩提之道。引诸众生到不退转。志求于佛。根力觉道禅定<a href=\"/remen/jietuo.html\" class=\"keylink\" target=\"_blank\">解脱</a>名无色定。我今当以如是等法。开示众生令得解悟而求佛道。欲坐道场求如实智。通达佛眼不思议眼。为欲利益一切众生求于佛眼。如是智慧为最为上。悉知诸法甚深之相。而自于智无所分别。安立众生住于诸法中。使知一切法不住。为得是法而来集会。名斯陀含。来已见众生界及不思议界通达无碍。不取境界亦无得无到。云何当有成就众生。不见成就众生故。于一切法及众生界。非见非不见。而知众生。流注法界。明了法界。同于菩提。解于法界。及众生界。无量佛道。无得无分别。同于道智。近无等智。离垢清净。得无所得。证无所证。是名真智。菩萨摩诃萨求如是智名斯陀含。尔时世尊。而说偈言。</p><p>随顺此智者是名不思议</p><p>为求佛慧故故名斯陀含</p><p>无量<a href=\"/remen/yinyuan1.html\" class=\"keylink\" target=\"_blank\">因缘</a>说成就菩提道</p><p><a href=\"/remen/xiuxing.html\" class=\"keylink\" target=\"_blank\">修行</a>是法故我常往来求</p><p>不动三昧相灭除烦恼结</p><p>是故专修习成就而不退</p><p>亦知法非法通达无碍相</p><p>住诸法实际修于斯陀含</p><p>随顺佛所说如闻而修行</p><p>为得此法故我常往来求</p><p>法界未曾有不动于众生</p><p>是名斯陀含寂灭去来相</p><p>众生无智慧愚痴甚苦恼</p><p>为欲安立故而求佛智慧</p><p>根力觉道等禅定及解脱</p><p>勤修三昧相而求佛智慧</p><p>究竟菩提道诸佛之所行</p><p>是名斯陀含发行而常求</p><p>若得如是法佛眼难思议</p><p>是名斯陀含恒求于佛眼</p><p>如佛所应求为救护依止</p><p>我今所求者一切智最上</p><p>是智之所知诸<a href=\"/remen/faxiang.html\" class=\"keylink\" target=\"_blank\">法相</a>真实</p><p>于智无染着是智为最上</p><p>是智之所知诸法相真实</p><p>心常无所染恒求如是法</p><p>利安诸众生一切智中上</p><p>是名斯陀含往来之所求</p><p>谛观于法界众生不思议</p><p>是名斯陀含为求众生界</p><p>知众生界已不着于众生</p><p>是名斯陀含而求无所得</p><p>若不得众生一切法无相</p><p>能作如是知开导诸众生</p><p>虽观一切法不见观察相</p><p>执心无乱意而求诸佛法</p><p>如是清净智远离一切垢</p><p>不得是智相是名为求道</p><p>开示诸众生菩萨所不讥</p><p>是名究竟智为得彼故来</p><p>阿难汝当知为说斯陀含</p><p>少智诸众生妄相着是非</p><p>阿难汝当知为说斯陀含</p><p>使精勤众生令作如是解</p><p>常善修多闻决定甚深法</p><p>逮得真实义速成于菩提</p><p>阿难。是名如来等正觉为诸菩萨摩诃萨方便说斯陀含。阿难言。云何名如来等正觉为诸菩萨摩诃萨说阿那含。佛告阿难。菩萨摩诃萨出过一切世间之相。究竟佛行心无行处。虽知去来。而常不取去来之相。知一切法无依住亦不来还。何以故。不见诸法有去无去。出过凡夫除凡夫想。不着佛想逮无住法。何以故。究竟一切寂灭法界。亦不得佛与凡夫差别之相。远离恶道除其贪欲。不着众味离于四食。开示知见。不取一切六十二见。不见有相。不着无相。悉离有无。于诸盖障作<a href=\"/remen/niepan.html\" class=\"keylink\" target=\"_blank\">涅槃</a>相。无转无不转除恶道垢。摧伏众魔远离愚痴。拔无明箭竭无明种。害无明怨照除贪嗔。断诸结使开示诸有。拔爱欲箭除诸憍慢。晓了阴相究竟明处。常乐佛乘不思议乘。到于一切诸法实相。菩萨摩诃萨若能如是出于淤泥。离于系着得本愿藏。亦得过去未来诸佛之藏。悉于一切伏藏中上。亦为过去诸佛之所建立。而心平等不高不下。得如是乘。于诸众生。为最为胜第一无上。菩萨摩诃萨究竟佛乘。于一切法悉得无相。菩萨摩诃萨于诸法中断于疑网证不还果。复次阿难。菩萨摩诃萨以四弘誓摄取一切众生。安立一切众生。悉入佛乘住菩提道。云何安住菩提。所谓众生相。如实<a href=\"/remen/juewu.html\" class=\"keylink\" target=\"_blank\">觉悟</a>住众生界。何以故。善知空界不思议界离众生想。何以故。是贤圣界即众生界。不思议界即是空相。亦无众生离诸结使。犹如虚空无形相。实无所有。无染无著。知一切众生。悉皆平等不出不没。究竟菩提离众生相。犹如空界无所觉了。何以故。无法可得。如是无得。即是一切法相及众生相。心所觉了即非觉了。何以故。无法可得。如是无得即是无证。是故名为得阿那含。一切众生。一切诸法。佛法僧等。出如是相。名阿那含。尔时世尊。即说偈言。</p><p>不复还来灭凡夫法舍世间行</p><p>名阿那含知无去来无住无依</p><p>无有处所是故不来舍于凡夫</p><p>为佛救护更不复来名阿那含</p><p>法无有去亦无来相无来无去</p><p>名阿那含断诸贪欲不着四食</p><p>不退道场名阿那含除灭一切</p><p>六十二见而无所去名阿那含</p><p>离一切有心<a href=\"/remen/wuchang.html\" class=\"keylink\" target=\"_blank\">无常</a>相解了如实</p><p>是故不来涅槃寂灭离诸烦恼</p><p>灭去来相是故不来断诸恶趣</p><p>离一切垢证于涅槃是故不来</p><p>摧伏怨敌诸魔军将超出假名</p><p>是故不来拔无明箭害一切爱</p><p>弃舍喜欲是故不来灭诸结使</p><p>开示阴相得决定智名阿那含</p><p>拔忧恼刺破憍慢山善解<a href=\"/remen/wuyin.html\" class=\"keylink\" target=\"_blank\">五阴</a></p><p>名阿那含究竟照明<a href=\"/remen/zhuangyan.html\" class=\"keylink\" target=\"_blank\">庄严</a>佛乘</p><p>出欲淤泥名阿那含悉知伏藏</p><p>诸伏藏上佛所安置是故不来</p><p>安住最胜佛乘无上断除诸结</p><p>名阿那含以四弘誓建立菩提</p><p>住菩提已是故不来知诸空界</p><p>难可思议除灭诸想是故不来</p><p>于诸众生及法界相而无所得</p><p>是故不来心无所取不随于相</p><p>安住菩提名阿那含众生界空</p><p>不可思议知如是法是故不来</p><p>如是阿难显示那含诸无碍相</p><p>安立佛法</p><p>阿难当知。如来等正觉。为诸菩萨摩诃萨。随宜方便说阿那含。佛告阿难。我今复说菩萨摩诃萨阿罗汉。灭一切行。修佛所行。舍诸有为。而能成熟一切众生。亦断一切众生苦恼。是名阿罗汉。不得众生相。亦不得苦恼相。是名阿罗汉。灭诸取着。住于无相。知诸法空。离一切相。悉无所有。除诸众生一切<a href=\"/remen/wangxiang.html\" class=\"keylink\" target=\"_blank\">妄想</a>颠倒痴惑。了达空法不可思议。是阿罗汉得不思议菩提。成就如是法故名阿罗汉。如过去诸佛所应<a href=\"/remen/shuofa.html\" class=\"keylink\" target=\"_blank\">说法</a>。未来现在一切诸佛亦如是说。无有戏论具足清白。演说真实菩提之法名阿罗汉。安立众生住菩提道。无所取著名阿罗汉。应行诸波罗蜜慈。得佛大慈满足众生。无相之慈亦能安立一切众生。如是修慈无所分别。不取众生及以慈相名阿罗汉。为一切众生说法。而于诸法都无所取。若能如是名阿罗汉。分别显示根力觉道。于诸众生无染无著名阿罗汉。善知一切众生心行。发起菩提。能如是者名阿罗汉。演说一切有为诸行。而不取著名阿罗汉。亦为诸余一切众生。说无著行无取行。作如是说名阿罗汉。游诸佛国心无去相悉到佛所。以无相智如佛而见名阿罗汉。若能如是成就佛国具足诸<a href=\"/remen/gongde.html\" class=\"keylink\" target=\"_blank\">功德</a>。亦名不思议平等无垢清净<a href=\"/remen/futian.html\" class=\"keylink\" target=\"_blank\">福田</a>。空行福田。阿鞞跋致福田。第一清净无女人相福田。离诸结使贪欲福田。如佛证知能尽一切盖障福田。摧伏诸魔尘劳福田。悉制外道邪见福田。一切福田。庄严福田。离于一切怖畏福田。无诤福田。寂灭福田。<a href=\"/remen/shentong.html\" class=\"keylink\" target=\"_blank\">神通</a>福田。最胜福田。无窟宅福田。无尽福田。具足菩萨所行福田。得佛<a href=\"/remen/zizai.html\" class=\"keylink\" target=\"_blank\">自在</a>最上福田。佛所护持福田。变化福田。以是法印印诸众生令得安隐巧说福田。一切璎珞庄严佛界决定涅槃寂灭福田。亦于一切福田中。成就如是福田。能知一切法不生不灭。名阿罗汉。除诸染着。见来嗔者而心不恼。名阿罗汉。于一切法不取其相。名阿罗汉。灭除习智修最上智。而能速证名阿罗汉。以是威仪建立菩提。菩提势力名阿罗汉。如是菩提亦名不思议。不思议者亦名不动。如是不动。能令无数亿种众生。安立菩提。无所取着。皆住平等。同于坏相。无所有相。知一切法。皆入菩提。住无所住阿罗汉。如是知已。能为众生说如斯法而不染着。虽有言说亦无说相。度诸众生。亦复不取诸众生想。断常二边于身不动。不断烦恼而离憍慢。于一切法无生寂灭无行。不坏色相不坏受想行识诸凡夫法相。而心不动。以求解脱安住佛法。亦非安住须陀洹果相解脱。斯陀含阿那含阿罗汉果相解脱。妄见一切起诸颠倒取佛智慧解脱。妄见取<a href=\"/remen/putixin.html\" class=\"keylink\" target=\"_blank\">菩提心</a>解脱。妄见修菩提施解脱。妄见修菩提戒解脱。妄见恼害忍辱解脱。妄见<a href=\"/remen/xiedai.html\" class=\"keylink\" target=\"_blank\">懈怠</a><a href=\"/remen/jingjin.html\" class=\"keylink\" target=\"_blank\">精进</a>解脱。妄见乱想禅定解脱。妄见愚痴智慧解脱。妄见声闻凡夫解脱。妄见父母妻子男女眷属。如是等一切解脱。妄见贪嗜诸欲无量苦恼。而生亲爱起于染着。是结使法是恼害处。于此法中生二种相。为除妄想度脱众生。名阿罗汉。为除利养贪求妄想及在家<a href=\"/remen/chujia.html\" class=\"keylink\" target=\"_blank\">出家</a>想。于诸鄙贱及最胜法皆悉平等。而亦不见此凡夫法彼是佛法。为断如是妄想颠倒说解脱法。若欲严净佛国<a href=\"/remen/jiaohua.html\" class=\"keylink\" target=\"_blank\">教化</a>成就如是众生。是名涅槃。如是众生不名涅槃。如是众生生于诸有。如是众生不生诸有。如是众生行于菩提。如是众生不行菩提。如是众生毁破禁戒。如是众生<a href=\"/remen/shouchi.html\" class=\"keylink\" target=\"_blank\">受持</a>禁戒。如是众生名有智慧。如是众生名无智慧。若有众生。起于二心而生妄想。为除如是众生妄想。非福田非不福田。如是众生勤行精进。如是众生不勤精进。是愚痴法。是智人法。是女人法。是男子法。是圣法。是非圣法。起于二想。为除如是二心妄想故。菩萨住于不退菩提亦非不退菩提。有受菩提记亦非受菩提记。有近菩提座非近菩提座。有如是二心起虚妄想。如是菩提逮得菩提。菩萨不得菩提真实解脱。以要言之。着一切法皆是妄想。是故阿难。阿罗汉为断一切众生妄想。使得解脱故能如是说无相法。是名菩萨摩诃萨阿罗汉。尔时世尊。而说偈言。</p><p>除一切行离<a href=\"/remen/shengsi.html\" class=\"keylink\" target=\"_blank\">生死</a>行出于世间</p><p>名阿罗汉灭烦恼结度脱一切</p><p>诸苦众生名阿罗汉不得众生</p><p>及诸结使于法无利名阿罗汉</p><p>灭除妄想住无妄想知诸法空</p><p>名阿罗汉知空最胜而得无相</p><p>尽一切相名阿罗汉灭诸众生</p><p>一切恶相弃一切相名阿罗汉</p><p>除诸边际得无想法而自证知</p><p>名阿罗汉为得菩提难可思议</p><p>发胜精进名阿罗汉若说于法</p><p>无毁无浊安立菩提名阿罗汉</p><p>为净福田令众得乐不得众生</p><p>名阿罗汉若说诸法一切无取</p><p>无法非法名阿罗汉觉道根力</p><p>为众显示得第一果名阿罗汉</p><p>善知众生净于菩提为说是相</p><p>名阿罗汉世间所说一切诸行</p><p>于行无著名阿罗汉勇猛世尊</p><p>难思福田随佛住处为人演说</p><p>若欲见佛无见不见如佛所见</p><p>名阿罗汉是应福田圣贤福田</p><p>无上精进名阿罗汉远离染欲</p><p>于嗔不嗔亦说菩提名阿罗汉</p><p>知一切法寂灭无相是故菩提</p><p>名阿罗汉不动一相诸众生界</p><p>令无数亿安住菩提众生菩提</p><p>悉住无相知彼平等名阿罗汉</p><p>得无等等同一切法而知无相</p><p>平等菩提能如是解说名罗汉</p><p>知如实法清净无浊为众说法</p><p>而无所说度无量众亦无动摇</p><p>不得众生断常诸边而众皆见</p><p>度脱苦恼究竟诸法无生无灭</p><p>而已方便度脱众生不坏于色</p><p>受想行识亦复如是即名解脱</p><p>于诸凡夫而无动相建立佛法</p><p>安住解脱能令众生不念<a href=\"/remen/guobao.html\" class=\"keylink\" target=\"_blank\">果报</a></p><p>佛解脱相为人说法妄取菩提</p><p>修行布施持戒忍辱为除妄想</p><p>懈怠懒惰取相精进除解脱相</p><p>罗汉所说生禅定想愚无智慧</p><p>为令解脱说阿罗汉此无相法</p><p>能除虚妄如是说法名阿罗汉</p><p>众生虚妄取声闻想无解脱相</p><p>罗汉说法父母妻子愚痴取着</p><p>则非菩提染着生死兄弟姊妹</p><p>妄生亲爱寂灭解脱名阿罗汉</p><p>造诸行业贪着亲爱见即生恋</p><p>本是我亲更相染着互共亲爱</p><p>不识离别令魔自在不离世间</p><p>为最极恶如是过患罗汉所说</p><p>于诸结使皆悉觉悟二俱虚妄</p><p>罗汉所说为利多人行无戏论</p><p>如是解脱罗汉所说在家出家</p><p>多生妄想凡愚取着罗汉解脱</p><p>见家系缚广显<a href=\"/remen/zhengfa.html\" class=\"keylink\" target=\"_blank\">正法</a>凡愚妄想</p><p>罗汉解脱弃舍凡夫无利佛法</p><p><a href=\"/remen/sheli.html\" class=\"keylink\" target=\"_blank\">舍利</a>无利名阿罗汉见有高下</p><p>若干等种众生取想罗汉解脱</p><p>成就取相多所修习如是着相</p><p>善能解脱得佛福田究竟真实</p><p>妄取是田罗汉解脱无灭非灭</p><p>亦物非物虽修菩提不得菩提</p><p>持戒毁戒有智无智众生愚痴</p><p>起于二想人多取着有若干种</p><p>解脱此想罗汉所说作福田想</p><p>非福田想无智凡愚作种种想</p><p>于诸女人及与男子圣非圣法</p><p>作二种心如是众生凡愚无智</p><p>取着二想罗汉解脱退不退法</p><p>有记无记近坐菩提不取菩提</p><p>得菩提已毕竟寂灭永离生死</p><p>取涅槃想断众生缚灭一切相</p><p>是故罗汉为名解脱菩萨法尔</p><p>现为罗汉不起法忍即罗汉智</p><p>如是罗汉菩萨不讥心<a href=\"/remen/changzhu.html\" class=\"keylink\" target=\"_blank\">常住</a>于</p><p>最上菩提</p><p>尔时世尊告阿难言。汝今当知。是名如来等正觉为诸菩萨摩诃萨方便说阿罗汉。阿难言。云何如来等正觉复为诸菩萨摩诃萨说名声闻。佛言。阿难。菩萨能使无量阿僧祇众生。以佛法声令一切闻。故名声闻。亦令得闻不可思议声。闻不可思议声已。而于菩提无有戏论。以清净声令彼得闻。亦名声闻。又使得闻唯涅槃乐更无余乐。闻如是声亦名声闻。又使得闻根力觉道禅定解脱。诸三昧等念处正勤证于无余。如是之法令无数众皆悉得闻亦名声闻。是身苦空<a href=\"/remen/wuwo.html\" class=\"keylink\" target=\"_blank\">无我</a>。而诸阴相皆不可得。凡夫愚痴。分别此身妄起取着。闻如是声亦名声闻。又得眼界虚伪不实。乃至佛眼皆同眼界不可思议。能令众生如实而见。于一切法无成就相名成就眼。如是法相使众生闻名为声闻。如呼声响令众生闻名为声闻。不应于声而妄取着。无有声相亦无所得。闻如是声名为声闻。不应于香而取香相亦无所得。譬如有人梦中闻香实无有香。于无香中妄起香想。但是颠倒自生分别。而取香相凡愚信受。闻如是声名为声闻。舌入相空犹如肉段不能知味。亦如聚沫不可为喻。过于喻故非味非具。分别味相实无所得。如是味界及不思议界平等无二。离心无念亦无思惟实<a href=\"/remen/wuxin.html\" class=\"keylink\" target=\"_blank\">无心</a>想。闻如是声名为声闻。已所知法皆令他闻名为声闻。若闻于身分别身相。身相体性本空非生非不生。是名菩提。令无量众得闻是声名为声闻。心性无体实无所有。皆如幻化非生非灭。能令众生皆悉得闻名为声闻。佛告阿难。声闻法施不可思议。得证是道名不思议。以是不思议法施能生菩提。何以故。种子相似生故。无果为果。非财施所得。从闻信解名为声闻。财施微小法施为上。如是法施不嫉于他。亦无施相不着是施。譬如幻化无分别。不生愿求不取施想无愿求故。阿难当知。如是施者成就菩提。从闻信解名为声闻。尽一切相离诸结使。出过声闻一切僧上。发大音声演说佛法。何以故。得具足声出过一切诸音声故。出是声已令闻佛法。知诸声相非一非异成就正信。说法无二亦非不二。闻如是法名为声闻。尔时世尊。而说偈言。</p><p>无量众生闻佛法不思议</p><p>菩萨广大辩是名为声闻</p><p>闻已信菩提无浊无戏论</p><p>令一切悉闻是名为声闻</p><p>闻于涅槃乐是乐最第一</p><p>普令闻寂灭是名为声闻</p><p>诸力及觉道念处与根等</p><p>速得于究竟是名为声闻</p><p>闻此身苦空无有坚实相</p><p>贪恚痴所侵是故分别身</p><p>亦闻于眼入非实而见实</p><p>众生多愚痴凡夫盲无智</p><p>若得于佛眼<a href=\"/remen/zhengjian.html\" class=\"keylink\" target=\"_blank\">正见</a>不思议</p><p>逮得如是眼无复诸愚痴</p><p>诸法无成就一切众生闻</p><p>以如是因缘亦名为声闻</p><p>一切诸法相犹如呼声响</p><p>此中无闻者亦无有说者</p><p>令无数众闻是名为声闻</p><p>此中无所闻无有染著者</p><p>譬如人梦中虽闻多种香</p><p>无一成就者如是知香体</p><p>远离一切垢亦无闻香者</p><p>菩萨之解脱多颠倒众生</p><p>闻舌犹肉段不能得知味</p><p>肉段若知味亦应知平等</p><p>分别如是相贪味为最恶</p><p>此界难思议是名知于味</p><p>决定知味已菩萨无所著</p><p>令众闻决定是名为声闻</p><p>观身分别相本性空无生</p><p>若知于真实无生无能生</p><p>菩提如是相亦无生能生</p><p>普令众生闻是名为声闻</p><p>意亦如是知体性无所有</p><p>空无体性故能令一切闻</p><p>如物法无生无灭亦无二</p><p>无相无所见是名为声闻</p><p>咸使闻其施法施不思议</p><p>修行趣道场成就于菩提</p><p>譬如种种子各得相似果</p><p>修施不思议证道亦复然</p><p>悉施诸财物法施为最胜</p><p>舍心无贪嫉是名菩提道</p><p>心常不取着虽施无依怙</p><p>若能如是施速证于菩提</p><p>能离一切相悉舍诸结使</p><p>无有诸染着是名为声闻</p><p>其声甚微妙于诸声最上</p><p>此声令远闻佛法不思议</p><p>能令一切知诸声无所依</p><p>非一亦非异是名为声闻</p><p>欲令一切闻诸佛之所说</p><p>随所闻法音皆发于菩提</p><p>闻诸福田中佛福田最胜</p><p>随佛所住处亲近救世尊</p><p>使闻三千界安住于虚空</p><p>众生亦复尔皆同涅槃相</p><p>所说四大界分别为众生</p><p>犹如虚空相等于不思议</p><p>诸界如是相亦无有能知</p><p>是中无生死无恼无涅槃</p><p>诸法无真实众生亦皆然</p><p>是名寂灭界云何见生者</p><p>为无量众生昼夜常闻知</p><p>不着己名利但为众生说</p><p>当知是声闻欲令一切闻</p><p>实非声闻法但现为声闻</p><p>世雄假名说说法中最上</p><p>是故知众生一切皆如相</p><p>是名为声闻无漏除结缚</p><p>解脱一切结而为众生说</p><p>显示离诸缚清净无调戏</p><p>见已为人说佛法皆亦然</p><p>不久当得见如佛所说法</p><p>菩萨所修行于法无染着</p><p>是名为声闻无缚而清净</p><p>亦使一切闻如闻而修行</p><p>阿难汝当知我以方便说</p><p>如是知声闻菩萨无所依</p><p>阿难当知。是名如来等正觉为诸菩萨摩诃萨方便说名声闻。阿难言。云何如来等正觉。复为诸菩萨摩诃萨说辟支佛法。佛言。阿难。菩萨现见一切法。云何现见。所谓知诸法无诤皆是假名。不坏法性而能见法证法。是名辟支佛。佛不思议。于一切法及诸众生。同涅槃相等无差别。无形无相清净寂灭。实际众生际涅槃际。犹如影幻无分齐无所有。于此诸际亦无际相。非言非说无所依止亦无所说。何以故。如我空无生无灭知众生际。则知法际生死际即是佛际。知如是际。是名辟支佛。现知于色。色者则名色阴。色阴尽已。但有言说。无我我所。何以故。如说色阴。但有言说。是空无生无灭。言无言相。云何以言说。说是色阴。亦现见受想行识。乃至说是识阴。知假名识阴等。但有言说。言说皆空无生无灭非实非虚。言说尚无。何况阴相。如是五阴。从假名起。是名辟支佛。何以故。因于名字言说为色。色但假名。无因非因。说名为因。是阴因缘不可说相。一切诸法无依无缘。如是觉知名辟支佛。尔时世尊。而说偈言。</p><p>现见一切法皆悉知无诤</p><p>不生亦不坏无有浊乱相</p><p>现见一切法本性皆空寂</p><p>体相如是者则无有决定</p><p>现见究竟处一切法亦然</p><p>是名为正智缘觉不思议</p><p>众生及涅槃前际不可得</p><p>是际无有生佛亦难思议</p><p>如众生涅槃无生无出处</p><p>若法无生相是名为涅槃</p><p>众生与涅槃皆如水中影</p><p>有像无众生是名为涅槃</p><p>众生与涅槃一切假名说</p><p>无生亦无灭但有假名字</p><p>如是言说相知无有众生</p><p>是义应当知众生即涅槃</p><p>一切言说空无心亦无法</p><p>以言说非言决定无知者</p><p>非言际无依言说亦无住</p><p>如是言说相众生不思议</p><p>众生及涅槃实际非实际</p><p>出离得安隐永趣寂灭宅</p><p>一切众生际犹如于影响</p><p>无因亦无缘实际不思议</p><p>一切诸法本但以假名说</p><p>是际无所有不得名字相</p><p>实际无言说亦无能知者</p><p>以空无实际众生不思议</p><p>实际无言说言说无所成</p><p>真实相如如众生亦无际</p><p>言说相自空非以言故知</p><p>如汝之所说众生莫能思</p><p>如是实际相非思议能知</p><p>是名正觉说辟支难思议</p><p>现见于色阴但有假名字</p><p>如是阴相性常离于言说</p><p>无有真实相乃名为出世</p><p>如是知诸阴本性无住处</p><p>是色无所有假名以为阴</p><p>但有空名字不生亦不灭</p><p>言说及诸法无有决定处</p><p>若无有言说是名说色阴</p><p>现见于痛阴想行亦如是</p><p>乃至识阴等但有假言说</p><p>见阴不可说离于一切相</p><p>本性无所有不生亦不住</p><p>如所说真实远离一切法</p><p>如是知诸相体性无住处</p><p>假名之所说说阴等亦空</p><p>知言说空已无生亦无灭</p><p>言说及诸法无有决定处</p><p>若无有言说是名为识阴</p><p>是阴离言说不可得限量</p><p>无生无灭相亦无所依处</p><p>解脱诸烦恼非业非果报</p><p>非觉亦非阴非言非涅槃</p><p>是想无决定亦无有智慧</p><p>内外不可得无懈怠精勤</p><p>无调戏疑惑亦无有成就</p><p>不惊不怖畏无有一切色</p><p>亦不见于空无相亦复然</p><p>无有一异相非缚亦非解</p><p>一切诸言音是声无所入</p><p>是名为律陀非言所能及</p><p>究竟于现见而说无尽法</p><p>得是三昧已不着于言说</p><p>此智若现见等说阿律陀</p><p>律陀同诸法默然而演说</p><p>于此现见倒不从他因缘</p><p>是名为正觉缘觉不思议</p><p>释二乘相品第四</p><p>阿难如是。菩萨摩诃萨。现知明无明。知行无行。知识知识相。知名色知名色相。知六入知六入相。知触知触相。知受知受相。知爱知爱相。知取知取相。知有知有相。知生知生相。知老死知老死相。修集现见名辟支佛。尔时世尊。而说偈言。</p><p>现见无明而无所知亦无成就</p><p>如水中影明亦不动不着于法</p><p>若不着法是名明相无明如空</p><p>一切法相到于现见是名缘觉</p><p>若说诸行非内非外亦非从佛</p><p>而起于行是行假名决定非有</p><p>无生无灭犹如虚空到此现见</p><p>菩萨<a href=\"/remen/wuwei.html\" class=\"keylink\" target=\"_blank\">无畏</a>是名正觉缘觉难思</p><p>知一切法皆如幻化明如幻已</p><p>是名现见不如实知是识行处</p><p>是想分别知识法空识智非智</p><p>一切不着若知于法识如幻想</p><p>名色因缘皆有为相无决定体</p><p>亦无成就离于六入说六入相</p><p>言说音声体性皆空触无因缘</p><p>从六入生分别是触如幻皆空</p><p>是触无体从妄想生触无真实</p><p>亦无住处现见于触知无触相</p><p>成就厌离名辟支佛若证于受</p><p>不坚如泡性相皆空究竟无实</p><p>断于爱结得无爱法得尽诸欲</p><p>是名缘觉分别于取空无所有</p><p>如热时炎无有成就无有作想</p><p>生想亦尔知生体性空寂无有</p><p>得离于老亦不畏死无所成就</p><p>不受后有现见此法无所依止</p><p>以缘觉声实修菩萨</p><p>阿难汝今当知。是如来等正觉为诸菩萨摩诃萨方便说辟支佛。尔时阿难。即从坐起。整其衣服。合掌向佛。而说偈言。</p><p>涅槃非涅槃救度于世间</p><p>犹如空中结以空而自解</p><p>若能如是说亦名有所说</p><p>世尊善方便而说无著法</p><p>尔时阿难说是偈已白佛言。世尊。一切世间愚痴所蔽而自欺诳。不解如来作假名说。信行法行八辈等法。须陀洹斯陀含阿那含阿罗汉声闻缘觉。尔时佛告阿难。汝于过去佛不忘假名植诸善根。以善解假名故。不为愚闇之所劫夺。何以故。假名诸法。如幻如水中影如热时焰如呼声响。如是假名。阿难汝今当知。不为诸恶之所侵害。具足庄严而自庄严。能知诸法假名因缘。无所忘失成就精进。而亦不取精进之相。无有忘失。得最胜智亦不取智相。尔时世尊。即说偈言。</p><p>愚痴诸众生懈怠少智者</p><p>则不知假名应当勤精进</p><p>能解于假名如实知诸阴</p><p>救度于世间令得真实智</p><p>知假名空已便即菩提觉</p><p>亦不得菩提是名说菩提</p><p>假名即空相空不能知空</p><p>空但有音声离一切诤论</p><p>显示如是义于空无所取</p><p>亦无可证处云何有得者</p><p>是名为空空</p><p>如是阿难当知。空法甚深无量。不生放逸亦无所失。是名说辟支佛具足行地。尔时众中有五百亿<a href=\"/remen/biqiu.html\" class=\"keylink\" target=\"_blank\">比丘</a>皆得信行。从座而起在世尊前。俱说偈言。</p><p>离疑得正智救世无上主</p><p>世尊说假名信行住菩提。</p><p>尔时众中。复有五百亿法行比丘。闻说偈已。从座而起。整其衣服。俱说偈言。</p><p>我等除疑惑菩提之照明</p><p>如来说假法法行住菩提</p><p>尔时众中。复有十亿八辈比丘。闻说偈已。从座而起。住于佛前。俱说偈言。</p><p>我先离疑悔久修于八辈</p><p>如来说假名八辈住菩提</p><p>尔时众中。复有十亿须陀洹。闻说偈已。从座而起。住于佛前。俱说偈言。</p><p>我今蒙照明救世之圣主</p><p>知佛所说法开示于假名</p><p>尔时众中。复有二百五万斯陀含比丘。闻说偈已。从座而起。住于佛前。俱说偈言。</p><p>我先有取着而得斯陀含</p><p>今离诸妄想寂静无戏论</p><p>尔时众中。复有十亿阿那含。闻说偈已。从座而起。住于佛前。俱说偈言。</p><p>救世无上尊令我离戏论</p><p>拔离果想已照明菩提道</p><p>尔时众中。复有三十五亿比丘。皆住四禅得阿罗汉。闻说偈已。从座而起。住于佛前。俱说偈言。</p><p>我今得离垢自证于无余</p><p>诸乘入一乘如幻无决定</p><p>尔时众中。复有二万比丘。闻说偈已。从座而起。住于佛前。俱说偈言。</p><p>我本着妄说世尊说假名</p><p>自谓为声闻住于假名法。</p><p>尔时众中。复有五千比丘。住辟支佛乘。闻是偈已。从座而起。住于佛前。俱说偈言。</p><p>我今得现见为缘觉菩提</p><p>如来说假名缘觉不思议</p><p>尔时众中。复有百万<a href=\"/remen/biqiuni.html\" class=\"keylink\" target=\"_blank\">比丘尼</a>。取须陀洹斯陀含阿那含阿罗汉果想。闻说偈已。从座而起。住于佛前。俱说偈言。</p><p>愿于女身相皆入平等法</p><p>世尊无异说照明为最上</p><p>尔时众中。复有八百亿万优婆塞优婆夷。皆作须陀洹斯陀含阿那含阿罗汉果想。闻说偈已。从座而起。住于佛前。而说偈言。</p><p>我今心无垢净如毗琉璃</p><p>今始名出家得住于佛法</p><p>尔时虚空中。有六十亿那由他诸天。以天曼陀罗华而散佛上。于如来前。俱说偈言。</p><p>我先取乘想贪着于诸果</p><p>我今悉舍离始觉菩提道</p></div>"
},{
    "title": "第三卷 不退转法轮经",
    "author": "僧佑大师",
    "html": "<div class=\"B1_text\"><p>　　第三卷 不退转法轮经</p><p>　　除想品第五</p><p>　　尔时众中。复有无量百千阿罗汉。<a href=\"/remen/sheli.html\" class=\"keylink\" target=\"_blank\">舍利</a>弗。大目揵连。须<a href=\"/remen/puti.html\" class=\"keylink\" target=\"_blank\">菩提</a>。阿那律。阿[少/兔]楼驮。劫宾那。憍梵波提。而为上首。从座而起整其衣服。住<a href=\"/remen/shizun.html\" class=\"keylink\" target=\"_blank\">世尊</a>前曲躬恭敬。白佛言。世尊。我今发真实愿。离于<a href=\"/remen/wangxiang.html\" class=\"keylink\" target=\"_blank\">妄想</a>摧伏众魔。具足五逆具足五欲。具足邪见离于<a href=\"/remen/zhengjian.html\" class=\"keylink\" target=\"_blank\">正见</a>。断于无量<a href=\"/remen/zhongsheng.html\" class=\"keylink\" target=\"_blank\">众生</a>命者。我今当令悉成菩提入无余<a href=\"/remen/niepan.html\" class=\"keylink\" target=\"_blank\">涅槃</a>。尔时世尊默然而住。无量百千在会大众皆生疑惑。何故尔耶。而今我等尽皆盲冥无所觉知。诸阿罗汉尚作是说。何况凡夫。各坐一处而不动摇。一切坐者不能得起。若有立者亦不能坐。皆言何故作如是说。尔时阿难。即为大众百千万亿众生故。以佛神力令自知心亦知他心。问文殊师利言。如是大众百千亿等。闻诸罗汉作是说已皆生疑惑。唯愿文殊。为我分别说其<a href=\"/remen/yinyuan1.html\" class=\"keylink\" target=\"_blank\">因缘</a>。尔时如来默然而住。文殊师利告阿难言。是不退转地菩萨。见诸大德因缘故作如是说。阿难言。文殊师利。不退转地是菩提耶。文殊师利答言。如是如是。不退转地是诸大德菩提。阿难问言。诸尊者何故作如是说。尔时文殊师利语阿难言。无明为母。从行生爱究竟灭尽悉除怨害。倒想为父。离于颠倒除灭欲爱。作阿罗汉坚固不坏。尽凡夫想及以僧想。坏是想故能修一切无坏法想。乃至不取如来之想。习学无生究竟永离。尊者阿难。诸大德作如是说。我今云何具足五逆。何以故。无来去想。是故名为具足五逆。又阿难言。何者为五欲。是诸<a href=\"/remen/biqiu.html\" class=\"keylink\" target=\"_blank\">比丘</a>。知于五欲。如梦如幻如水上泡如呼声响。如是<a href=\"/remen/zhihui.html\" class=\"keylink\" target=\"_blank\">智慧</a>具足。云何具足智慧不增不减。云何五欲亦不增不减。何以故。如是五欲究竟无体<a href=\"/remen/wuxiang.html\" class=\"keylink\" target=\"_blank\">无相</a>。如实知已。即五欲相得证智慧。是故名为具足五欲。以是义故。诸大德作如是说。我今具足五欲。阿难。何者是具足邪见离于正见。于一切法而皆取着。是名邪见。邪见者是虚妄想。一切诸法非依非无依。犹如<a href=\"/remen/xukong.html\" class=\"keylink\" target=\"_blank\">虚空</a>无归无依。何以故。一切法无实可得。应如是知。一切法皆悉平等。除其等想。是名正见。何以故。如是等想。即是恶想。以是义故。诸大德比丘。不见等想。亦不见恶想。何以故。尽一切想。名佛菩提。逮菩提已。而亦不见少法可得。阿难。以是因缘。大德比丘作如是说。离于正见具足邪见。阿难。何以故。是诸比丘言。我今实断百千众<a href=\"/remen/shengming.html\" class=\"keylink\" target=\"_blank\">生命</a>。诸大德出是语时。百千万亿诸天。闻如是说。皆即得解诸法。如梦如幻如水中影如呼声响。得如是解已。便断众生丈夫<a href=\"/remen/shouming.html\" class=\"keylink\" target=\"_blank\">寿命</a>及人等想。亦即得<a href=\"/remen/jietuo.html\" class=\"keylink\" target=\"_blank\">解脱</a>无有种。于菩提善根一切诸法。皆无起无作无所修习。闻说假名深信无疑。及优婆塞优婆夷等。皆悉除断众生丈夫寿命及人等想。除是想已。便得不复数数受生。何以故。断除众生丈夫寿命人及饿鬼想。有是想故数受<a href=\"/remen/shengsi.html\" class=\"keylink\" target=\"_blank\">生死</a>。离是想已。即得究竟自证无生。以是因缘。诸大德。如是方便善说假名。言断无量众生之命。是故说言具足得佛菩提。我今于无余涅槃而般涅槃。得佛相好。以是<a href=\"/remen/jiaohua.html\" class=\"keylink\" target=\"_blank\">教化</a>无量百千万亿众生。灭诸结使如佛所证。何以故。令诸众生皆发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。得无生忍已令得菩提。亦不舍<a href=\"/remen/fannao.html\" class=\"keylink\" target=\"_blank\">烦恼</a>。不近<a href=\"/remen/fofa.html\" class=\"keylink\" target=\"_blank\">佛法</a>。从意生烦恼尽灭无余。以是因缘。诸大德皆言。我今得到菩提。阿难。是故今者名为无生。何以故。如是善男子善女人。发阿耨多罗三藐三菩提心。照明诸法。发菩提心已。亦无所得。离菩提相及一切<a href=\"/remen/faxiang.html\" class=\"keylink\" target=\"_blank\">法相</a>。于无余涅槃入般涅槃。阿难。如是族姓男女乘菩萨乘。不以见日而生昼想。凡夫愚人若见日时便作日想。则非智者。何以故。阿难。若日有体非虚妄者。则可积聚。以虚妄故。亦无过去未来。夜亦如是。若日作日想。夜作夜想。则是凡愚妄想所见。阿难。是菩萨乘。<a href=\"/remen/xiuxing.html\" class=\"keylink\" target=\"_blank\">修行</a>阿耨多罗三藐三菩提。有善知识。不应昼生昼想夜生夜想。何以故。离一切想。能住菩提如来之道。尔时文殊师利。而说偈言。</p><p>　　无明以为母从行之所生</p><p>　　若断其根本是名为除害</p><p>　　喜爱诸倒想是说名为父</p><p>　　若能如实知究竟无所有</p><p>　　知彼悉虚妄则断诸根本</p><p>　　<a href=\"/remen/wuyuan.html\" class=\"keylink\" target=\"_blank\">无缘</a>亦无住是说名除害</p><p>　　若说诸罗汉凡夫不思议</p><p>　　如实不坏相是灭名究竟</p><p>　　我本着僧想如实知是已</p><p>　　诸法皆无坏亦令一切闻</p><p>　　先取于如来是名为虚妄</p><p>　　知彼无异想平等同一空</p><p>　　拔断其根本是名无生智</p><p>　　若能如是说显现禅<a href=\"/remen/dingli.html\" class=\"keylink\" target=\"_blank\">定力</a></p><p>　　若说具诸欲如是五名字</p><p>　　能离如是想犹如于幻梦</p><p>　　不增亦不减是名具五欲</p><p>　　在于救世前彼作如是说</p><p>　　知欲本性空犹如梦化相</p><p>　　毕竟无有生具足如实智</p><p>　　知诸邪见过虚妄生分别</p><p>　　以此究竟智一切皆具足</p><p>　　虚妄无取着离于和合相</p><p>　　如是善知已无相无所有</p><p>　　同智一切过邪见正见等</p><p>　　逮得真实法邪正相俱灭</p><p>　　众生生死想愚痴妄分别</p><p>　　若不得众生则无有生死</p><p>　　众生多方便舍离于命想</p><p>　　远离是想已知命想最恶</p><p>　　若离众生想分别寿命等</p><p>　　断多众生命是彼之所说</p><p>　　舍离于死想愚痴所分别</p><p>　　究竟得无生是名为实法</p><p>　　灭除诸结使得证于无相</p><p>　　菩提无有色无灭亦无果</p><p>　　魔怨不能障<a href=\"/remen/zijue.html\" class=\"keylink\" target=\"_blank\">自觉</a>于菩提</p><p>　　诸法无诤论无生性寂灭</p><p>　　尔时文殊师利说是偈已。如是无量百千众生除诸疑悔。离疑悔已心生<a href=\"/remen/huanxi.html\" class=\"keylink\" target=\"_blank\">欢喜</a>得法照明。各脱上服<a href=\"/remen/gongyang.html\" class=\"keylink\" target=\"_blank\">供养</a>文殊师利。作如是言。能令我等皆得此法悉作是说。亦令众生心证诸法。皆得如彼文殊师利所解实相。尔时阿难白佛言。世尊。云何如是百千万亿众生皆生疑悔。何故如来不自为说令断疑悔。于是佛告阿难言。如是百千万亿众生。皆从文殊师利发菩提心。于文殊师利而得调伏。阿难复言。皆得阿耨多罗三藐三菩提耶。佛言如是。阿难。一切众生皆不退转于阿耨多罗三藐三菩提。何以故。皆由文殊师利善知识故。阿难言。如是等诸比丘。信行法行须陀洹斯陀含阿那含阿罗汉声闻辟支佛想尽。不退转于阿耨多罗三藐三菩提耶。佛言。有难信者。少智下劣者。<a href=\"/remen/xiedai.html\" class=\"keylink\" target=\"_blank\">懈怠</a>懒惰少<a href=\"/remen/jingjin.html\" class=\"keylink\" target=\"_blank\">精进</a>者。贪嗜饮食近于五欲。乐处愦闹心不远离。忘失<a href=\"/remen/zhengnian.html\" class=\"keylink\" target=\"_blank\">正念</a>无智慧者。心无正定常惊乱者。增上慢者。取着增上慢者。贪着己身乐于寿命不观<a href=\"/remen/wuchang.html\" class=\"keylink\" target=\"_blank\">无常</a>。多诸贪嫉愚痴无智。毁破禁戒心生恼害。于佛法中起于疑惑。见无智者。近恶知识远离善知识。亦不恭敬善知识。不学<a href=\"/remen/banruo.html\" class=\"keylink\" target=\"_blank\">般若</a>波罗蜜。不修陀罗尼诸经之王。常起妄见。着妄见已得于恶师贪乐衣钵。于和上阿阇梨无恭敬心。亦不乐亲近。于初中后夜心生懈怠。两舌难信好喜<a href=\"/remen/wangyu.html\" class=\"keylink\" target=\"_blank\">妄语</a>。恶口贪嫉亲近邪见。习邪见已常修邪观不好学戒。心无惭愧无所顾畏。亲近愚痴乐行外道。不信空无相无愿无生无灭。于一切法不生<a href=\"/remen/xinxing1.html\" class=\"keylink\" target=\"_blank\">信心</a>。阿难。如是人等难可解悟。</p><p>　　尔时世尊默然而住。是时阿难承佛神力。问文殊师利言。如来何故默然而住。文殊师利答言。于末法中。后未来世多有众生。在于彼世成就如是心。不信法不能解了。是故如来默然而住。阿难言。复有众生能信如是法不。文殊师利答言。亦有众生少能信者。阿难。少有众生能识于宝。多有众生不识是宝。阿难。少有众生能生信解。如是<a href=\"/remen/shuofa.html\" class=\"keylink\" target=\"_blank\">说法</a>城邑聚落。多有众生弃舍不信。何以故。是彼众生宿世因缘。本作谤法罪<a href=\"/remen/yezhang.html\" class=\"keylink\" target=\"_blank\">业障</a>故。阿难言。唯愿文殊。当令是诸众生信解所说。文殊师利言。汝当问佛。佛自为汝分别解说。尔时阿难白佛言。惟愿世尊。时为我说。族姓男女少信解者。彼得闻已生大欢喜。尔时世尊遍观四方面门出舌。普覆三千<a href=\"/remen/daqianshijie.html\" class=\"keylink\" target=\"_blank\">大千世界</a>。从其舌根出大光明。遍照东方恒河沙等诸佛世界。如是南西北方四维上下。各于十方恒河沙世界。尔时<a href=\"/remen/sizhong.html\" class=\"keylink\" target=\"_blank\">四众</a>。以佛神力亦见东方恒河沙世界诸佛同说此法。亦皆遥闻不增不减。如是次第十方世界亦复如是。于是世界诸佛说法如此。大众皆悉见闻。得见闻已。亦皆一心劝请。世尊。惟愿哀愍。重为我等分别演说。使见无量无边不可称数诸佛所说。不增不减不可思议诸佛<a href=\"/remen/zhengfa.html\" class=\"keylink\" target=\"_blank\">正法</a>。唯愿世尊。时为说之。还摄舌相。佛告阿难。颇有作妄语人能得如是舌相不耶。阿难言。不也世尊。若有实语柔软语诸有智者。善能调顺利益语。慈悲喜舍如是等。乃至一切智人。得是舌相。惟愿世尊。为族姓男女有少信者分别解说。亦为怜愍不解者说。当使此辈心生悔恨。尔时佛告阿难。四众已集正身端坐。天龙夜叉乾闼婆阿修罗紧那罗迦楼罗摩睺罗伽人非人等。诸来在坐能听法者。皆不退转于阿耨多罗三藐三菩提心。各于此地而说正法。不增不减如今所说。尔时四众。及天龙夜叉乾闼婆阿修罗迦楼罗紧那罗摩睺罗伽人非人等。心生欢喜。皆脱上服以奉于佛。或散华香。或散华鬘。或以金鬘。或以银鬘。或以琉璃鬘。或以玻璃鬘。或以马瑙鬘。或以毗卢旃鬘。或以曼陀罗华。摩诃曼陀罗华。曼殊沙华。摩诃曼殊沙华。或以所作之华而散佛上。或以天优钵罗华。拘物头华。芬陀利华。以散佛上。于虚空中。天乐自鸣。龙雨真珠。诸妇女等。以身璎珞。各脱上服以供养佛。整其衣服右膝着地。合掌向佛皆共同音。白佛言。世尊。如来无二。尔时佛告阿难。如是如是。如彼所说。如来无二永尽愚痴。如来世尊无有吝惜。无一切过。已离过故。离于诸欲。一切尘垢清净无染。憍慢贪嫉悉断无余。智慧具足<a href=\"/remen/juewu.html\" class=\"keylink\" target=\"_blank\">觉悟</a>正法。到于<a href=\"/remen/bian.html\" class=\"keylink\" target=\"_blank\">彼岸</a>。犹如大梵得大<a href=\"/remen/zizai.html\" class=\"keylink\" target=\"_blank\">自在</a>。威仪具足究竟诸行。得四具足。天龙夜叉乾闼婆阿修罗迦楼罗紧那罗摩睺罗伽人非人等。而不取著有为无为。不染生死。从佛世尊得正解脱。得具足见无阙失见具足亲近。阿难言。云何如来。得具足见无阙失见。具足闻佛具足见佛具足亲近。佛告阿难。汝不知耶。阿难言。我实不知。佛言。汝今谛听。当为汝说。阿难言。唯然世尊。愿为解说。阿难。汝今闻我释迦牟尼佛。已闻当闻。如是等。皆得不退于阿耨多罗三藐三菩提。何以故。一切法身若有所说。其见闻者皆悉利益。阿难。若以一华供养如来。及般涅槃后。为<a href=\"/sheli/fo/\" class=\"keylink\" target=\"_blank\">佛舍利</a>起塔供养。亦得不退于阿耨多罗三藐三菩提。阿难。乃至畜生。得闻佛名。亦得阿耨多罗三藐三菩提耶。佛言。阿难。复有人闻释迦牟尼佛音声。称其名号。皆是阿耨多罗三藐三菩提种子。若善男子善女人。闻释迦牟尼佛名号。如其所说皆实不虚。阿难。譬如尼拘陀树。若一若二若三若四。乃至五十百千无量等众。止息其下皆蒙覆荫。阿难。于汝意云何。尼拘陀子为大小耶。阿难言。尼拘树子最为甚小。佛告阿难。如是尼拘陀树。以水雨粪土人功因缘。积其日月渐渐长大。阿难言。如是世尊。佛告阿难。以尼拘树子本甚微小。以水土日月因缘故。渐渐长大。如是阿难。得闻释迦牟尼佛名。善根种子终不败坏。不退于阿耨多罗三藐三菩提。亦复如是。何以故。无相种子于一切不住。是故不坏。以不坏故。如是种子不可毁坏。亦不取相。是故于一切法不坏。阿难白佛言。世尊。为是如来本愿之力。为是诸佛法应尔耶。佛即答言。以本愿力故。若有众生闻我名者。皆得不退于阿耨多罗三藐三菩提。一切诸佛法亦如是。何以故。一切佛法皆平等故。阿难言。一切佛法平等有何利益。佛言。能令众生虽不闻法以发愿力故亦使得同闻法利益。尔时阿难白佛言。世尊。如来成就未曾有法故。能大利益诸菩萨摩诃萨等。佛言。如是如是。阿难。我今虽为众生作大利益。若闻法者。无不得住利益<a href=\"/remen/futian.html\" class=\"keylink\" target=\"_blank\">福田</a>。我于过去供养诸佛。不惜身命。一切皆舍。离诸贪嫉。勤修精进。诸根清净。于一切法。不取不着。无所依止。是故阿难。我成菩提能大利益一切众生。</p><p>　　降魔品第六</p><p>　　尔时阿难白佛言。世尊。说是不退转法轮。能令恶魔使不扰乱。何以故。佛言。是文殊师利<a href=\"/remen/shentong.html\" class=\"keylink\" target=\"_blank\">神通</a>之力。能使波旬不令得闻。文殊师利发真实誓。能令恶魔闻空中声。释迦牟尼佛转不退法轮。尔时波旬。身毛皆竖心生惊怖。作如是言。见此世界皆非世界。忧愁涕泣身变朽老。如百岁人发白面皱。是时魔王。形体肤发亦皆俱老。尔时魔王。将四种兵魔及魔天。皆诣佛所。亦如如来初成道时。严治器仗而来向佛。各见己身皆悉朽老。如百岁人形体挛曲。持杖而行到于佛前。时四种兵及虚空诸天。皆闻释迦牟尼佛转不退法轮。而此四兵皆不能进。即住一面心生惊疑。悉不能得随魔王意。尔时魔王。独至佛所无有伴党。而白佛言。世尊。我今衰老愿赐手力。本所有国皆非我有。如来大悲怜愍一切。宁不与我一人以为手力。于是佛告波旬。我观众生界分甚多。譬如恒沙无有量数。日日<a href=\"/remen/chengfo.html\" class=\"keylink\" target=\"_blank\">成佛</a>得般涅槃。若一劫若过一劫。不能令彼众生界减。尔时魔王白佛言。世尊。众生界分虽多无量。我无一人可为手力。或当倾危谁见扶侍。惟愿如来慈哀慰喻。令得还宫并诸眷属。于是佛告波旬。颠倒众生诸不信者皆属于汝。是汝手力。是卿等侣。尔时波旬甚大喜悦作如是言。我今当令一切众生不起信心皆生疑惑。堕疑惑者悉是我力。尔时波旬白佛言。唯愿世尊。重见慰喻令我欢喜。如佛言曰。若得闻佛称其名号。皆得不退于阿耨多罗三藐三菩提。唯愿如来。默然莫作是说。若有闻者是诸众生。当勤精进修于菩提。唯愿世尊。如是慰喻。尔时佛告波旬。勿生愁恼。欢喜而去。我今当令无一众生发菩提心。亦无众生而能动于众生界者。乃至无一众生于色动。及受想行识动。乃至无一众生于身见疑戒取等动。亦无众生于过去未来现在想动。无有众生于杀盗淫妄语两舌恶口绮语贪欲嗔恚邪见等动。乃至不见众生于诸邪有而能动者。我亦不见众生修行<a href=\"/remen/bushi.html\" class=\"keylink\" target=\"_blank\">布施</a>持戒忍辱精进<a href=\"/remen/chanding.html\" class=\"keylink\" target=\"_blank\">禅定</a>智慧。不见众生。于众生想。寿命想。父母想。兄弟想。妻子男女想。昼夜想。一月想。半月想。岁数想。劫想。施想。戒想。忍辱想。精进想。禅定想。智慧想。力<a href=\"/remen/wuwei.html\" class=\"keylink\" target=\"_blank\">无畏</a>想。五根想。七觉意想。八正道想。佛想。法想。僧想。菩提想。无碍想。一切法不动想。无有众生于此诸想而能动者。波旬勿生忧恼。欢喜而去。尔时波旬闻是语已。离诸忧恼。便大欢喜。即于此处还复壮年。并以天华而散佛上。绕佛三匝。于世尊前。而说偈言。</p><p>　　我今心欢喜救世三<a href=\"/remen/fotuo.html\" class=\"keylink\" target=\"_blank\">佛陀</a></p><p>　　佛所说无异真实不虚妄</p><p>　　尔时波旬说是偈已。欢喜而去。还于本宫五欲自娱。更不复起扰乱之心。魔去不久。尔时大地六种震动。阿难白佛言。世尊。今此大地。以何因缘六种震动。非魔力耶。佛言。是我神力为遣魔故。令此大地六种震动。尔时有六十四百千众生。得无生法忍。是故大地六种震动。阿难白佛言。世尊。颇有众生起疑惑不。佛言。复有十亿众生。心生疑惑。我等今者。无谬闻乎。各皆迷乱。不识四方。从何而来。以痴冥故。悉不相见。尔时阿难白佛言。唯愿世尊。当疾哀愍为彼众生作大照明令离疑惑。如来所说假名法相。若不可知悉堕<a href=\"/remen/diyu.html\" class=\"keylink\" target=\"_blank\">地狱</a>。阿难白佛言。世尊。如来何故令此魔王心得少恼欢喜而去。都无一人住于菩提。亦无众生能动众生界。于色受想行识亦无能动。乃至身见一切取相六十二见。过去未来现在种种相动者。亦无众生于杀盗淫妄语恶口两舌绮语贪嗔恚邪见等动者。何故如来作如是慰喻魔王波旬言。无众生修行布施持戒忍辱精进禅智。乃至无众生寿命父母兄弟妻子男女昼夜等想。亦无一月半月岁数时节诸劫之想。如来何故作如是说。慰喻波旬少恼而去。亦无众生于菩提心想动。于根力无畏想动。根觉意道想动。无佛想法想僧想菩提想无碍想动。菩萨想动。如来何故慰喻波旬少恼而去。复言。当使无一众生同于法想。世尊何故作如是说。唯愿如来。为此等众作大照明。当使未来一切众生得蒙照明。得照明已。当令此法次第相续使不断坏。若有众生。深心信解<a href=\"/remen/shouchi.html\" class=\"keylink\" target=\"_blank\">受持</a>是法者。当为是人演其因缘。如来何故作如是说。尔时世尊即为无数百千众生除诸疑惑。重说偈言。</p><p>　　菩提无住处亦无能住者</p><p>　　以是因缘故说无住菩提</p><p>　　菩提及众生非一亦非异</p><p>　　以是因缘故说无住菩提</p><p>　　众生本不动其界亦复然</p><p>　　是法无成就究竟无所得</p><p>　　众生体相空其界难思议</p><p>　　无有能动者惟一切智知</p><p>　　如所说诸阴众生无动相</p><p>　　阴即是众生无二无住相</p><p>　　阴以空为体性相即不动</p><p>　　若无相可取云何有动者</p><p>　　是故知诸阴亦无有动相</p><p>　　言说永寂灭无相亦无体</p><p>　　身即是阴相阴即名行处</p><p>　　非行处而行说阴名为空</p><p>　　所说空界者不生亦不起</p><p>　　如是同于阴是名不可动</p><p>　　身见相无体亦无法可得</p><p>　　不得故无动我今如是说</p><p>　　不取众生相究竟无所住</p><p>　　亦无有心相形处不可得</p><p>　　若说于诸见现示六十二</p><p>　　如是众生等亦如水中像</p><p>　　诸见同水像六十二亦然</p><p>　　<a href=\"/remen/wuwo.html\" class=\"keylink\" target=\"_blank\">无我</a>无所有其性不可动</p><p>　　过去及未来现在亦复尔</p><p>　　无相无所有皆如炎水像</p><p>　　是名为无我不得众生想</p><p>　　众生不可动亦无能动者</p><p>　　譬如<a href=\"/remen/shasheng.html\" class=\"keylink\" target=\"_blank\">杀生</a>者处生死旷野</p><p>　　亦住于寂灭是名为不动</p><p>　　欲令众生动众生不可得</p><p>　　实无有众生是名说不动</p><p>　　菩提无有断亦无有能度</p><p>　　是故当勤修不得于动者</p><p>　　法施不思议度过去众生</p><p>　　应当勤修习是名不可动</p><p>　　度脱于邪欲亦不得邪想</p><p>　　应当勤修习是名不可动</p><p>　　妄语诸众生为令得解脱</p><p>　　当发大精进如彼不动相</p><p>　　恶口及两舌绮语亦复然</p><p>　　如是平等相如焰无所有</p><p>　　诸法皆如是亦无依止处</p><p>　　犹如呼声响善知寂灭相</p><p>　　过去诸无明着我故生忧</p><p>　　若证于无我是名为不动</p><p>　　能知烦恼害体性本无相</p><p>　　无相即菩提是名为不动</p><p>　　深证诸邪见得修于正智</p><p>　　离邪见<a href=\"/remen/conglin.html\" class=\"keylink\" target=\"_blank\">丛林</a>是名为不动</p><p>　　若心得无欲现受宝女抱</p><p>　　乃至诸童女智者所远离</p><p>　　以邪相持戒而不舍正法</p><p>　　智者<a href=\"/remen/wuxin.html\" class=\"keylink\" target=\"_blank\">无心</a>意惟求于圣道</p><p>　　是名修法忍显示于外道</p><p>　　无心而行忍亦不近涅槃</p><p>　　外道自显异五热为精进</p><p>　　非智所修学苦行非菩提</p><p>　　外道所说定取相为行处</p><p>　　非佛所赞叹亦不令他学</p><p>　　菩萨无所畏能摄诸众生</p><p>　　以是因缘说取相所不动</p><p>　　非取着所摄能生菩提心</p><p>　　菩提不取相是故不能动</p><p>　　父母兄弟等姊妹及妻子</p><p>　　譬如于幻化是故不能动</p><p>　　一切取相法皆悉无所有</p><p>　　若住无所有是故不能动</p><p>　　若有昼夜想一月及半月</p><p>　　如是一切想如炎水中像</p><p>　　布施及持戒修忍辱精进</p><p>　　皆起于取着是相则为动</p><p>　　菩萨大势力禅定修智慧</p><p>　　若有无畏想一切想非想</p><p>　　觉意及正道本有菩提想</p><p>　　愚痴之所起智者则远离</p><p>　　佛及众法想乃至有僧想</p><p>　　如是种种想皆说为动想</p><p>　　菩提名无想种智即菩提</p><p>　　远离如是想菩提难思议</p><p>　　是故作是说来者如水像</p><p>　　若动彼想已则不远菩提</p><p>　　菩提与众生一切法如如</p><p>　　故我如是说不知恶魔心</p><p>　　佛次第说遣魔偈已。十亿众生断除疑惑得法照明。于一切法得无生忍。得是忍已。十亿众生。住于佛前。而说偈言。</p><p>　　佛道难思议最胜之第一</p><p>　　故号为世尊除疑蒙安慰</p><p>　　一切皆照明安住于佛道</p><p>　　神光遍十方见无数亿佛</p><p>　　见佛得闻法色相<a href=\"/remen/zhuangyan.html\" class=\"keylink\" target=\"_blank\">庄严</a>身</p><p>　　除秽得净智救世能度者</p><p>　　于亿福田中佛福田最胜</p><p>　　随佛所住处无上救世尊</p><p>　　尔时十亿众生。闻说偈已。皆以盛服。供养于佛。及供养法。作如是言。当令一切众生。悉闻是法。皆共来集。尔时阿难白佛言。世尊。转是遣魔法轮。诸族姓男女得闻是已。皆悉解脱信受无疑得几所福。佛言。阿难。若族姓男女。日初出时。亲近供养恭敬尊重赞叹百佛。于中时亲近供养百佛。乃至晡时供养百佛。于初夜时供养百佛。于中夜时供养百佛。于后夜时供养百佛。以众妙乐具最上衣服。于二万岁供养于佛。日常六时尊重赞叹。行住坐卧修行供养。初不暂息。阿难。于汝意云何。得福多不。阿难言。得福甚多。不可以譬喻知其限数。佛言。阿难。若族姓男女。得闻如是遣魔章句。其义次第闻已。复能信解不生疑惑。是人<a href=\"/remen/gongde.html\" class=\"keylink\" target=\"_blank\">功德</a>倍多于彼。</p><p>　　除魔品第七</p><p>　　佛告。善男子。复有三菩萨摩诃萨。从东方来住大乘道。持曼陀罗华百千万叶。如日初出。阿难见已。一切众会亦皆同见。生未曾有想。尔时阿难白佛言。世尊。是三族姓子从何处来。佛言。从东方过恒河沙须弥莲华世界。有佛名云上功德如来。今现在彼。此中有三善男子。初闻法时于彼国来。尔时三菩萨住世尊前。以曼陀莲华散于佛上。散已作如是言。我于此法深生信解。无有疑惑。何以故。如来世尊。已于此法得无疑滞。是故我今亦无疑滞。尔时是三菩萨其第一者白佛言。世尊。若有人说如来我即如来。于此法中都无疑惑。第二菩萨复白佛言。世尊。若有人称说世尊我即世尊。亦于此法悉无疑惑。第三菩萨白佛言。世尊。若有人称说阿罗诃三藐三佛陀。我即阿罗诃三藐三佛陀。亦于此法悉无疑惑。尔时大众无量百千亿众生。悉皆战动心不喜乐。我从昔来。初不闻说于一世界而有二佛。云何今者。是三大士各称为佛。于世尊前互相指言。唯佛如来<a href=\"/remen/tianren.html\" class=\"keylink\" target=\"_blank\">天人</a>中尊。于一切法皆得自在。明达三世悉无挂碍。是三菩萨何故今日俱作是说。尔时阿难白佛言。世尊。是三菩萨名字何等。能于佛前作师子吼。佛时答言。其第一者。名乐欲如来声正住。第二者。名乐欲世尊声正住。第三者。名乐欲佛声正住。阿难。以是因缘故。此三大士作如是说。阿难白佛言。世尊。如是百千万亿众生。心皆惊骇。以此事故。是诸菩萨更作是说。复有闻者。心不惊疑增长净善。譬如年少好自严饰。形体净洁。加复洗浴。香油涂身。以赤栴檀香汁洒体。复倍香洁。其身光泽。若闻此法信受不疑。亦复如是。阿难白佛言。世尊。云何菩萨作如是说。佛言。此三菩萨。善解假名。故作是说。阿难言。如是如是。此菩萨等。善说假名。惟愿世尊。重为我说。亦令大众蒙法照明。尔时世尊。便为如是百千万亿众生。解其疑悔决定善根。即于尔时。而说偈言。</p><p>　　若能见过去未来亦复然</p><p>　　如实知诸法是名为如来</p><p>　　现在亦如是去来悉同等</p><p>　　非一亦非异究竟寂灭相</p><p>　　譬如过去佛行施不思议</p><p>　　彼施亦如是是故说假名</p><p>　　譬如过去佛住无碍菩提</p><p>　　彼住亦复尔是名为如来</p><p>　　一切法不住菩提亦寂灭</p><p>　　不得菩提相是名为如来</p><p>　　若说过去戒未来亦如是</p><p>　　现在皆同等是名为如来</p><p>　　过去世行忍菩萨截手足</p><p>　　彼忍亦如是是名住于忍</p><p>　　若发大精进本求于菩提</p><p>　　得是精进已是名为如来</p><p>　　一切法平等获彼如实证</p><p>　　亦不取我相是名为如来</p><p>　　不取于诸法一切悉平等</p><p>　　知彼平等已无相无所有</p><p>　　如是等<a href=\"/remen/sanmei.html\" class=\"keylink\" target=\"_blank\">三昧</a>不取诸法相</p><p>　　安住于禅定是名为如来</p><p>　　一切法性相及所说诸法</p><p>　　知其性相已如实无所有</p><p>　　当知诸法空智慧非福田</p><p>　　知彼非智已得到智彼岸</p><p>　　若到于彼岸智慧不思议</p><p>　　而不得此智到寂灭彼岸</p><p>　　如相非到智无有此彼岸</p><p>　　不得如是智是名为如来</p><p>　　菩提非如得凡愚所不思</p><p>　　一切法无碍是名为如来</p><p>　　若得于无碍而到大智处</p><p>　　一切法无利证无碍菩提</p><p>　　如本所<a href=\"/remen/xiudao.html\" class=\"keylink\" target=\"_blank\">修道</a>救世者济度</p><p>　　得彼无依道能知于体相</p><p>　　如是修习已获于最胜道</p><p>　　调伏此道已知一切皆空</p><p>　　知其初中后皆与诸法同</p><p>　　此法平等已是名为如来</p><p>　　道若如菩提是名住菩提</p><p>　　犹如虚空相是名为如来</p><p>　　如是说法已如悉平等相</p><p>　　若于此无疑是名住菩提</p><p>　　阿难知假名言说为如来</p><p>　　言说亦如是智者所行处</p><p>　　菩萨无所畏明智不退转</p><p>　　一切所行处作如是显说</p><p>　　阿难是次第如来之所说</p><p>　　为诸菩萨等令得于无碍</p><p>　　尔时阿难。作如是言。而说偈言。</p><p>　　以何因缘故能知诸法相</p><p>　　是菩萨无碍亦名为世尊</p><p>　　世尊答曰。</p><p>　　于百千万亿无量无数劫</p><p>　　尔乃成菩提佛道难思议</p><p>　　成就菩提已为众生住世</p><p>　　处处实无生是名为世尊</p><p>　　久超<a href=\"/remen/lunhui.html\" class=\"keylink\" target=\"_blank\">轮回</a>趣不受于生死</p><p>　　救度众生故是名为世尊</p><p>　　不处轮回趣亦不入生死</p><p>　　云何拔众苦号世无上尊</p><p>　　不念于诸法亦不怀危脆</p><p>　　不得众生相能度诸苦恼</p><p>　　无生死轮转亦不住生死</p><p>　　令众如是住是名为世尊</p><p>　　得诸法无畏于佛亦复然</p><p>　　无量无有际说法若干种</p><p>　　诸法究竟空佛法之体性</p><p>　　如是成就已而不见诸法</p><p>　　若能专修行空空之体性</p><p>　　心得于无畏是名知空法</p><p>　　如实知诸法一切皆妄想</p><p>　　显现无所畏如是实法相</p><p>　　已过怖畏处亦离于净居</p><p>　　无恐亦无畏<a href=\"/remen/chaodu.html\" class=\"keylink\" target=\"_blank\">超度</a>诸恶道</p><p>　　勉济亿众生生死之大畏</p><p>　　不得于生死而能度众生</p><p>　　安置于众生寂灭涅槃岸</p><p>　　亦无众生相是名为世尊</p><p>　　诸法犹虚空显示现众生</p><p>　　于彼亦无畏是名为世尊</p><p>　　一切法平等显现若干种</p><p>　　菩提无分别不得菩提相</p><p>　　众生如是学得成于菩提</p><p>　　如说如修行则无恐怖想</p><p>　　分别菩提想犹如众生想</p><p>　　超过一切想是名为世尊</p><p>　　灭除一切想菩萨则无垢</p><p>　　不得名字相是名为世尊</p><p>　　能知一切法同于尽灭离</p><p>　　过去不可得是名为世尊</p><p>　　不重名字故是以不求名</p><p>　　离著名字者而为广说法</p><p>　　菩提离名字如彼之所住</p><p>　　众生重名字远离于菩提</p><p>　　名如呼声响分别则多种</p><p>　　声亦无分别而恃空名称</p><p>　　不着一切声名亦无所依</p><p>　　菩提无戏论是名为世尊</p><p>　　如是等诸法世尊之所说</p><p>　　非菩萨所得是名为世尊</p><p>　　若解于修道无有能知者</p><p>　　安住于菩提除碍名无漏</p><p>　　阿难是假名但以言语说</p><p>　　是以我今称自号为世尊</p><p>　　阿难复说偈言。</p><p>　　以何因缘故菩萨作是说</p><p>　　复以何因缘自号称为佛</p><p>　　佛答言。</p><p>　　阿难是<a href=\"/remen/fozi.html\" class=\"keylink\" target=\"_blank\">佛子</a>一切法无碍</p><p>　　觉悟无碍法自号称为佛</p><p>　　佛知烦恼过不使得自在</p><p>　　已离于结使自号称为佛</p><p>　　但以空为佛亦无有身相</p><p>　　此中无真实云何身可得</p><p>　　不坚生坚想凡愚计为身</p><p>　　如实觉悟已自号称为佛</p><p>　　觉愚痴无智体性无所有</p><p>　　明智之所得自号称为佛</p><p>　　本有过去想觉已得无想</p><p>　　知想及无想不令想自在</p><p>　　觉了于色阴本自无生住</p><p>　　凡愚妄分别非色非成就</p><p>　　觉知无根本本来无有性</p><p>　　是故无所受一切法无依</p><p>　　想如热时焰因缘无所有</p><p>　　是故灭除想一切法亦然</p><p>　　不得是身行身相不坚固</p><p>　　若知身行空是故不着身</p><p>　　是身及行相皆悉如芭蕉</p><p>　　如是觉真实自号称为佛</p><p>　　求识真实相不在于身内</p><p>　　亦复不在外云何有生处</p><p>　　是识若无生一切法亦然</p><p>　　悉无其处所有为不可得</p><p>　　如是知识已毕竟无所有</p><p>　　体性犹如幻亦无有生者</p><p>　　若不能见识众生亦复然</p><p>　　实无有众生云何能知识</p><p>　　是识无有实诸法毕竟空</p><p>　　法及于众生一切无成就</p><p>　　一切法无相彼已决定觉</p><p>　　寂灭无戏论自号称为佛</p><p>　　证知于佛法正觉之所住</p><p>　　一切法皆无自号称为佛</p><p>　　如来犹菩提正觉之所住</p><p>　　佛及菩提相究竟不可得</p><p>　　若生于心处亦如住菩提</p><p>　　心同菩提已佛犹如幻化</p><p>　　阿难是假名但以言语说</p><p>　　以如名为佛我是救世者</p><p>　　如是相似生同佛音声说</p><p>　　若得此法音安住于菩提</p><p>　　不着于菩提当作如是知</p><p>　　不应起疑意一切法无求</p><p>　　于诸法无疑众生中最上</p><p>　　如是相似法当知真实相</p><p>　　作如是说。如来世尊佛等三号。于是百千亿数众生白佛言。世尊。我等实蒙光明得除疑悔。菩萨摩诃萨。能作如是种种假名。说为如来世尊及佛。我今如是知已如是解已。于一切法逮得忍力。如来世尊。作大利益。犹如父母。以佛神力及智慧手。挽出我等。令不迷乱而无所扰。犹如一切不动。世尊。譬如虚空无能动者。如是世尊。于一切法心不动。亦复如是。何以故。一切诸法皆同虚空。如佛觉了无有动相。尔时百千亿大众绕佛三匝。去佛不远却坐一面。说是如来世尊佛名品时。常照净根菩萨。从坐而起。更整衣服。偏袒右肩右膝着地。持种种华散于佛上。各以偈颂。赞叹世尊。</p><p>　　众生贪着果悉令得解脱</p><p>　　成就离果想故我礼智者</p><p>　　能说于诸果令知平等想</p><p>　　正觉证平等归命礼最上</p><p>　　众生多贪着行处种种果</p><p>　　佛以解脱故我今礼智者</p><p>　　显现于诸法安住平等处</p><p>　　得觉平等已敬礼牟尼尊</p><p>　　众生多系缚种种诸<a href=\"/remen/guobao.html\" class=\"keylink\" target=\"_blank\">果报</a></p><p>　　佛悉令解脱归命礼最上</p><p>　　成就寂灭道不住种种果</p><p>　　善知假名相<a href=\"/remen/dl.html\" class=\"keylink\" target=\"_blank\">顶礼</a>世智者</p><p>　　尔时照明净根菩萨摩诃萨。说是偈已。绕佛三匝。去佛不远。瞻仰尊颜目不暂舍。是时莲华胜藏菩萨摩诃萨。从坐而起。整其衣服。偏袒右肩。右膝着地。以种种华而散佛上。复以偈颂。赞叹于佛。</p><p>　　众生多取想能令悉除灭</p><p>　　离畏得欢喜敬礼牟尼尊</p><p>　　寂灭离诸有无畏而说法</p><p>　　是名世雄猛敬礼牟尼尊</p><p>　　知有本空寂其体不可得</p><p>　　诸有中最妙敬礼牟尼尊</p><p>　　永离于三有灭除诸结使</p><p>　　离畏得无畏敬礼牟尼尊</p><p>　　无畏亦无惧施中得最上</p><p>　　出过一切施敬礼牟尼尊</p><p>　　离畏得无畏拔除忧毒箭</p><p>　　解脱于诸法敬礼牟尼尊</p><p>　　尔时莲华功德藏菩萨。说如是偈赞世尊已。而白佛言。若有众生。于后末世得闻是经。心不惊畏。我当礼敬。尔时离垢意菩萨。于世尊前。复说偈言。</p><p>　　常应散众华智者所修行</p><p>　　得闻是经已当令得解脱</p><p>　　尔时离垢意菩萨摩诃萨。于世尊前。复说偈曰。</p><p>　　佛法甚深广显说如是经</p><p>　　当有少众生信受不疑惑</p><p>　　贪着于我见于身取身想</p><p>　　不信于此经是名无智者</p><p>　　尔时莲华眼菩萨摩诃萨。于世尊前。复说偈言。</p><p>　　实为诸众生开示眼目导</p><p>　　如是之经法唯善者不疑</p><p>　　尔时不思议解脱菩萨摩诃萨。于世尊前。复说偈言。</p><p>　　世号人中尊众生不思议</p><p>　　说如是等经闻则无疑悔</p><p>　　尔时常忆念菩萨摩诃萨。于世尊前。复说偈言。</p><p>　　若不忆念者数数生死中</p><p>　　不着于诸法修行则无疑</p><p>　　尔时宝衣解脱菩萨摩诃萨。于世尊前。复说偈言。</p><p>　　多衣满一亿净洁而细致</p><p>　　初摩而缠覆修行则无疑</p><p>　　尔时施食菩萨摩诃萨。于世尊前。复说偈言。</p><p>　　所设众饮食具足诸肴膳</p><p>　　日日应常施修行无有疑</p><p>　　尔时悲行菩萨摩诃萨。于世尊前。复说偈言。</p><p>　　应悲诸众生数数而号哭</p><p>　　此经甚深妙厌恶不修学</p><p>　　若从地狱来则乐处地狱</p><p>　　虽似修功德须臾寻生疑</p><p>　　亲近恶知识不信甚深法</p><p>　　愚痴网自蔽如是生疑惑</p><p>　　诸有<a href=\"/remen/pojie.html\" class=\"keylink\" target=\"_blank\">破戒</a>者恶心见其过</p><p>　　闻经不信受诽谤于此行</p><p>　　懈怠少精进不住于菩提</p><p>　　无智心下劣不解如是行</p><p>　　众生多乐着我见心自在</p><p>　　常处于<a href=\"/remen/sanjie.html\" class=\"keylink\" target=\"_blank\">三界</a>无能修<a href=\"/remen/xingzhe.html\" class=\"keylink\" target=\"_blank\">行者</a>。</p><p>　　愚痴起恶心无智染诸欲</p><p>　　乐处于愦闹作是诽谤行</p><p>　　愚痴少智人饕餮嗜饮食</p><p>　　不修清净法故作诽谤行</p><p>　　众生多贪着偏执取妄想</p><p>　　不识于假名唯救世能度</p><p>　　尔时能远离解脱菩萨摩诃萨。于世尊前。而说偈言。</p><p>　　远离诸众生如弃于粪秽</p><p>　　虚伪犹泥钱解脱着果想</p><p>　　譬如坏死尸其恶甚可厌</p><p>　　若谤如是行应疾速远离</p><p>　　如贼劫村落处于旷崄路</p><p>　　闻者悉远避愿莫值是恶</p><p>　　若见坏烂者厌恶如贼害</p><p>　　有诽谤此经如是恶莫见</p><p>　　尔时阿难白佛言。世尊。如是菩萨摩诃萨。甚为希有。其意明了。为是自定力耶。为是佛神力乎。佛言。皆是乘佛神力能作是说。亦是此经功德威力。逮得无碍。何以故。如是族姓子。以于六十亿佛所。从于佛口常闻此法不增不减。亦如从我得闻不异。是故亿念过去一切诸禅定力及佛神力。阿难言。如是如是。信如所说。此诸菩萨。现可证知。</p></div>"
},{
    "title": "第四卷 不退转法轮经",
    "author": "僧佑大师",
    "html": "<div class=\"B1_text\"><p>第四卷 不退转法轮经</p><p>现见品第八</p><p>尔时阿难白佛言。<a href=\"/remen/shizun.html\" class=\"keylink\" target=\"_blank\">世尊</a>。若闻是法。次第信解不生疑惑。如是族姓男女。得成就几所福。佛告阿难。若族姓男女。住阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。复以阎浮提满中七宝<a href=\"/remen/gongyang.html\" class=\"keylink\" target=\"_blank\">供养</a>者。是人<a href=\"/remen/gongde.html\" class=\"keylink\" target=\"_blank\">功德</a>。不如得闻此经次第句义信解不疑其福甚多。置阎浮提满中七宝供养诸佛。假设恒河沙世界满中珍宝供养诸佛。复有善男子善女人。得闻是经次第句义。信解不疑心亦不悔。是人功德复倍于彼。尔时世尊。而说偈言。</p><p>假使三千界满中诸珍宝</p><p>供养于如来救度于<a href=\"/remen/shijian.html\" class=\"keylink\" target=\"_blank\">世间</a></p><p>若佛说此经有能谛听者</p><p><a href=\"/remen/zhihui.html\" class=\"keylink\" target=\"_blank\">智慧</a>得<a href=\"/remen/jietuo.html\" class=\"keylink\" target=\"_blank\">解脱</a>其福倍过彼</p><p>譬如恒河沙于此诸世界</p><p>七宝悉充满尽施一切智</p><p>于佛之所说信受是经典</p><p>是为解脱智其福亦倍彼</p><p>尔时阿难白佛言。世尊。若有族姓男女。信解是经<a href=\"/remen/shouchi.html\" class=\"keylink\" target=\"_blank\">受持</a>读诵复为人说。得几所福。佛告阿难。如是族姓男女。住无上道。于百劫中<a href=\"/remen/xiuxing.html\" class=\"keylink\" target=\"_blank\">修行</a><a href=\"/remen/bushi.html\" class=\"keylink\" target=\"_blank\">布施</a>。供养如来。远离此经。百劫持戒百劫忍辱<a href=\"/remen/jingjin.html\" class=\"keylink\" target=\"_blank\">精进</a><a href=\"/remen/chanding.html\" class=\"keylink\" target=\"_blank\">禅定</a>智慧。复于百劫得五<a href=\"/remen/shentong.html\" class=\"keylink\" target=\"_blank\">神通</a>。修世间智<a href=\"/remen/juzujie.html\" class=\"keylink\" target=\"_blank\">具足戒</a>身。若有远离此经典者。是则不名尊重供养于诸如来。若有善男子善女人。信解是经。受持读诵复为他说。其所得福倍多于上。尔时世尊。而说偈言。</p><p>假使满百劫一切诸肴膳</p><p>供养救世者不名尊重供</p><p>若欲供养者当受持是经</p><p>舍除<a href=\"/remen/fubao.html\" class=\"keylink\" target=\"_blank\">福报</a>想修行法供养</p><p>如是供养者是名真供养</p><p>以法为供养如来法身故</p><p>假使满百劫以衣服供养</p><p>救世之世尊多诸衣服施</p><p>不名为供养有能持经者</p><p>是名真供养最上之第一</p><p>假使满百劫常散诸天华</p><p>奉上诸世尊不名为供养</p><p>若作第一供救世能度者</p><p>应受持此经能除<a href=\"/remen/guobao.html\" class=\"keylink\" target=\"_blank\">果报</a>相</p><p>若造七宝塔为救世建立</p><p>一切如须弥不名供养佛</p><p>此为最大供众供养中上</p><p>能持此经者不见我身相</p><p>假使满百劫修持于禁戒</p><p>而不持此经不名为最胜</p><p>听经而持戒于戒为最上</p><p>亦于持经中而无持经想</p><p>不名为犯戒亦不为<a href=\"/remen/pojie.html\" class=\"keylink\" target=\"_blank\">破戒</a></p><p>能学此经者如我之所说</p><p>若能学此经亦善学菩提</p><p>虽同学菩提而实无所学</p><p>能如是持戒此经所显示</p><p>于戒得具足是名持戒者</p><p>假设满百劫有人修忍辱</p><p>挝骂不还报一切皆能忍</p><p>乃至截手足而不起异想</p><p>亦不生怨嫌一切无所念</p><p>能行是忍者具足满百劫</p><p>虽修如意忍而心不为胜</p><p>是忍最第一亦名为善修</p><p>若复闻此经信解而受持</p><p>是名最胜忍第一无有上</p><p>若于此经中闻已能信解</p><p>欲求于无碍无上佛智者</p><p>当受持此经则能速具得</p><p>假使满百劫精进常不坐</p><p>经行已过时除去于睡眠</p><p>智者修是经应为人演说</p><p>则得无所畏是名胜精进</p><p>假设满百劫而得五神通</p><p>若不闻此经不名胜神通</p><p>若能持此经是名胜神通</p><p>神通中最上知义而不着</p><p>假设满百劫常作明智人</p><p>成就世间智决了于世间</p><p>若不学此经不名为智者</p><p>若能持此经乃名为勇健</p><p>若能如是知是名为智者</p><p>受持此经典闻则能信解</p><p>显示于此经智者所行处</p><p>若能持此经应加勤精进</p><p>尔时阿难。复说偈言。</p><p>行满百由旬或至千由旬</p><p>当诣于智者有是经法处</p><p>常应到彼所为听是经故</p><p>听已而信解其心恒随顺</p><p>假满世界火百千亿由旬</p><p>若有此经处智者宜疾听</p><p>若求圣禅定诸禅中最上</p><p>当说如是经为灭诸结使</p><p>若有欲舍去乐着于世间</p><p>为显示此经如佛之所说</p><p>若欲见诸佛阿閦为最上</p><p>于诸受持中此经为第一</p><p>欲得一切乐修诸菩萨行</p><p>应当说此经速到安乐处</p><p>欲见三<a href=\"/remen/fotuo.html\" class=\"keylink\" target=\"_blank\">佛陀</a>安养难思议</p><p>应为演此经如佛之所说</p><p>尔时佛告阿难。善哉善哉。说是经时。族姓男女。若得闻者。心不散乱。读诵此经。远离一切诸亲近处。亦悉灭除一切想识。若欲见佛即便得见。临寿终时。则能面见百千诸佛。何以故。如是族姓子等。为一切诸佛之所护念。说是经已。复能受持读诵信解。亦为他人分别演说。</p><p>安养国品第九</p><p>尔时<a href=\"/remen/biqiu.html\" class=\"keylink\" target=\"_blank\">比丘</a><a href=\"/remen/biqiuni.html\" class=\"keylink\" target=\"_blank\">比丘尼</a>。优婆塞优婆夷。<a href=\"/remen/sizhong.html\" class=\"keylink\" target=\"_blank\">四众</a>之中。时有童女。名曰师子。与五百童女俱。白佛言。世尊。若有女人读诵此经。复能为他分别解说。得几所福。佛告师子童女。若有女人住阿耨多罗三藐三菩提。受持读诵如是经典为人能说。当知此等是最后女身。更不复受。何以故。已能受持读诵此经为他说故。而心无乱。一切结使皆得除灭。若有女人应起结使。亦令不起。师子白佛言。世尊。云何是女人相。能生<a href=\"/remen/fannao.html\" class=\"keylink\" target=\"_blank\">烦恼</a>。佛言。师子。若有女人。见他端正女人及诸璎珞摩尼等宝而自<a href=\"/remen/zhuangyan.html\" class=\"keylink\" target=\"_blank\">庄严</a>。受于快乐见是事已。便生染着不解观察。譬如画瓶但饰其外。凡愚臭秽亦复如是。不净所熏屎尿充满不知观察。如是等相便生乐着。而起染心。以是<a href=\"/remen/yinyuan1.html\" class=\"keylink\" target=\"_blank\">因缘</a>常受女身。复告师子言。一切女人多生嫉妒欺诳<a href=\"/remen/wangyu.html\" class=\"keylink\" target=\"_blank\">妄语</a>。心口俱异。或对面语。为乞丐故。往至比丘所而不为法。生嗔恚心及睡调心。但为愦闹。亲近俗事。而于此经作不利益。不肯听受不说不诵。昼夜常起诸烦恼心。远离解脱。有如是等心故。受女身不得远离。是故师子。一切女人皆悉应作如是观察。我当云何断诸结使不令复有。如是女人无利益事。当听是经。受持读诵。亦为他说。何以故。得闻是经分别次第。必能离于一切结使。时师子言。若有女人。读诵此经为他解说。求舍女身当可得不。佛言。师子。若有女人受持读诵此经典者。是最后女身更不复受。除其方便神通变化现受女者。师子。譬如有人然大火聚。而自投之。既投火已。复作是言。莫烧我身。亦使我身莫作异色。师子。于汝意云何。是人虽作此语。得如所言不。师子答言。不也。世尊。何以故。是大火聚性能烧物灭除身色。佛言。师子。此经亦复如是。能烧一切结使行薪。若欲舍女身相。即得离欲。成就<a href=\"/remen/fofa.html\" class=\"keylink\" target=\"_blank\">佛法</a>。欲见无量无数阿僧祇诸佛得无碍辩。欲发慈心一切<a href=\"/remen/zhongsheng.html\" class=\"keylink\" target=\"_blank\">众生</a>者。亦当受持读诵书写此经。是时师子及五百童女白佛言。世尊。我从定光佛所。得闻是经受持读诵。我今复为无量众生重说显示。尔时阿难白佛言。世尊。今此师子及五百童女。何故不转女身。佛告阿难。汝今谓是师子及五百童女是实女耶。阿难言。如是世尊。佛答阿难。莫作是语。何以故。如此师子及五百童女。皆示现为女身非真实也。何以故。但为未来众生示现变化。怜愍一切诸女人故。现为女像。厌离女身。何以故。若作男形。则不能入一切处故。阿难。此师子等亦非男非女。何以故。一切诸法皆非男非女。出过一切法。<a href=\"/remen/wuxiang.html\" class=\"keylink\" target=\"_blank\">无相</a>可得。是真照明。阿难。是师子等随顺世法故受女身。为化诸女随已修学。尔时有五百比丘尼。从坐而起。头面礼足白佛言。世尊。我等从今以往。当受持读诵书写此经。为他解说。何以故。我等受此女身无所利益。宜速厌离。自从今日若未解者当令得解。若未闻者当令得闻。初中后夜除其睡眠系念思惟。佛言。诸比丘尼。善哉善哉。汝等发大庄严以自庄严。兴大精进。勇猛第一皆悉厌离乐舍女身。为欲利益一切佛法。受持此经。书写读诵。为他演说。汝等皆是最后受于女身。诸比丘尼闻是语已。踊跃<a href=\"/remen/huanxi.html\" class=\"keylink\" target=\"_blank\">欢喜</a>。皆脱上服以供养佛。作是施已。而说偈言。</p><p>我等蒙安慰为得男子身</p><p>如来无二言人中最上说</p><p>尔时四部众中。有五百长者夫人。从坐而起整其衣服右膝着地长跪叉手。白佛言。世尊。我等亦从今日受持读诵书写解说。但是女身为他所制不得<a href=\"/remen/zizai.html\" class=\"keylink\" target=\"_blank\">自在</a>。怀妊十月。云何当得免斯苦耶。何以故。若处深宫为王拘摄。或为父母儿婿禁制。从今已往。当勤精进专行修习。乃至终身受持<a href=\"/remen/zhengfa.html\" class=\"keylink\" target=\"_blank\">正法</a>。于是世尊。赞叹五百长者夫人。善哉善哉。如汝所说。汝等从今永舍女身。不复继属承事他人。亦无怀妊十月等苦。离于淫欲及诸胞胎。世世常生净佛国土。尔时阿难白佛言。世尊。如是诸姊。得离女身生何<a href=\"/remen/jingtu.html\" class=\"keylink\" target=\"_blank\">净土</a>。佛言。此诸姊等。当生宝藏莲华光世界。阿难白佛言。世尊。如彼世界。<a href=\"/remen/fohao.html\" class=\"keylink\" target=\"_blank\">佛号</a>何等。佛言。于彼世界有佛。号一切宝如意王光明如来至真等正觉。今现为彼。为诸众生。种种<a href=\"/remen/shuofa.html\" class=\"keylink\" target=\"_blank\">说法</a>。如是族姓女等。悉生彼国。于彼佛所。得闻此经。尔时长者夫人。闻佛说已。欢喜踊跃。即解璎珞价直百千。以奉散佛。如是供养。供养已即说偈言。</p><p>我等蒙安慰舍离于女身</p><p>如来无二言所说皆真实</p><p>女身为最恶当愿速舍离</p><p>凡愚之所迷不知真实相</p><p>胎生女最恶愿更不复受</p><p>得离女胎已菩提为无上</p><p>尔时诸长者夫人。瞻仰如来目不暂舍。释提桓因以天曼陀罗华散于佛上。我等亦当受持此经。佛言。憍尸迦。汝若与阿修罗战时。常使得胜。不令退散。尔时文殊师利法王子。与百千亿众生。皆悉发于善根因缘。文殊师利白佛言。世尊。如来未发<a href=\"/remen/putixin.html\" class=\"keylink\" target=\"_blank\">菩提心</a>时。我已转此不退法轮。佛言。文殊师利。十方无量亿诸菩萨等。皆发大胜光明犹如日轮。如是大地亦皆六返震动。诸天雨华盈没于膝。尔时阿难白佛言。世尊。以何因缘。大地六返振动。诸天雨华。佛言。是无量百千亿天。闻文殊师利所说。心生欢喜。故雨此华。而作是言。我等皆当受持书写读诵此经。亦愿当得如文殊师利说如是法得闻经已。心生欢喜。大地一切普皆振动。诸天雨华。尔时阿难白佛言。世尊。是经能成诸大功德。是经甚深最为希有。若有众生。得闻是经一经耳者。当知是人不从小功德来。佛言如是。阿难当知。是族姓男女皆已供养过去诸佛。是故今于此会得闻是经心生信解。乃能受持读诵解说。有此经处即是一切<a href=\"/remen/tianren.html\" class=\"keylink\" target=\"_blank\">天人</a>中塔。利益无量其福不虚。若是经卷所住之处。及能受持乃至书写者。皆应供养如世尊想。闻是经者命终皆得不堕恶道。降伏众魔建立法幢。常然法炬照诸幽冥。能吹法螺到菩提树。击大法鼓开阐法门。雨大法雨。有求法者皆悉满足。显示法界。尽开过去诸佛伏藏。知一切法。除色受想行识想。远离眼耳鼻舌身意想。离一切法想乃至佛想。若闻是经。信解受持读诵之者。是真<a href=\"/remen/fozi.html\" class=\"keylink\" target=\"_blank\">佛子</a>。皆从法生。阿难。若有善男子等。若欲食法味。坐于道场菩提树下。如我不异。皆当受持诵读此经。为他人说。乃至手持经卷。恭敬供养。阿难白佛言。世尊。于末劫中。当有人能受持读诵。手持此经恭敬供养不。佛言。若今闻经明信解了。于将来世。亦能受持读诵为他解说。手持此经<a href=\"/remen/libai.html\" class=\"keylink\" target=\"_blank\">礼拜</a>供养。若有<a href=\"/remen/shamen.html\" class=\"keylink\" target=\"_blank\">沙门</a><a href=\"/remen/poluomen.html\" class=\"keylink\" target=\"_blank\">婆罗门</a>天人及阿修罗。今闻此经。于未来世更不闻者。无有是处。何以故。以今闻法因缘力故。若于后世亦得闻法。必能信解。譬如长者多诸男女。其家大富财宝无量。金银琉璃珊瑚虎珀车磲马瑙真珠珂贝。奴婢僮仆象马车乘。有如是等一切财宝。置之于后游行他方。还至本处得此宝不。阿难言得。何以故。此诸财宝本属已故。佛言。阿难。如是法宝。今得闻者。即是己法。后还复闻。我今亦以佛眼。见现在世受持读诵此经典者。后则还得如今无异。若未来世有诸众生。受持此经者皆以佛眼观察。如今所见等无有异。若有诽谤此经典者。我以佛眼明见此人。亦如今日。阿难白佛言。世尊。若人不信不解诽谤是经。当趣何所。佛言。止止阿难。莫作是问。阿难白佛言。世尊。唯愿说之。当使未来众生有不信者闻斯果报。则便恐怖令生信解。佛言。若是诽谤不信果报所受苦痛。与五逆业其罪同等。若以利刀杀害众生。满三千<a href=\"/remen/daqianshijie.html\" class=\"keylink\" target=\"_blank\">大千世界</a>。于意云何。是人罪报当趣何所。阿难言。是人业报当趣恶道。佛言。阿难。汝今应当作如是知。若恒河沙诸佛入<a href=\"/remen/niepan.html\" class=\"keylink\" target=\"_blank\">涅槃</a>后。为供养<a href=\"/remen/sheli.html\" class=\"keylink\" target=\"_blank\">舍利</a>造作塔庙。有人恶心焚烧毁坏。于意云何。是人当得几所罪报。阿难言。如是人等受报甚苦。则不可说亦不可闻。若诽谤此经说其过恶。所得罪报亦复如是不可得闻。何以故。是人毁坏过去未来现在诸佛一切<a href=\"/remen/fayan.html\" class=\"keylink\" target=\"_blank\">法眼</a>故。佛言。若见有人受持读诵此经典者。而起诽谤轻笑毁訾。教他不信。令使是人。不得读诵<a href=\"/remen/rufa.html\" class=\"keylink\" target=\"_blank\">如法</a>受持。当知是人其罪甚重复多于彼。阿难言。若满三千大千世界众生。具足十善住菩提道。若有坏如是等人眼者。得几所罪。佛言。是人当于无量阿僧祇劫。所受诸身则常生盲。于<a href=\"/remen/diyu.html\" class=\"keylink\" target=\"_blank\">地狱</a>中受苦无间。常挑其目。佛言。若有一人于此经中而生诽谤心不信者。我说是人罪亦如彼。阿难言。若有菩萨住于菩提。信解此经受持不疑。当趣何所。佛言。是名随顺供养诸佛等无有异。阿难言。若复有人不信是经而自诽谤。亦教他人令生诽谤。如此人者。当受何身受何等苦。佛言。止止阿难。莫作是问。阿难言。惟愿世尊。时为解说。令此四众。若有疑惑生不信者。闻佛说已。当自悔过得生<a href=\"/remen/xinxing1.html\" class=\"keylink\" target=\"_blank\">信心</a>。佛言。若复有人。不信是经向他诽谤。当得十千由旬身。受如是大形获无量苦。阿难言。是人不慎舌故。复有何相。佛言。此人罪报。其舌纵广一千由旬。以五百亿大热铁犁。而耕其舌。复以五百亿大热铁丸。雨其舌上。何以故。不慎恶业诽谤过故。受如是苦。尔时四众闻是语已身毛皆竖。悲泣盈目自投于地。皆共同声唱如是言。世尊。若族姓男女。如是诽谤当获斯罪。是故我今代其<a href=\"/remen/chanhui.html\" class=\"keylink\" target=\"_blank\">忏悔</a>使灭众罪。不受如是大恶果报。今于佛前及余十方无量佛前。我等愚冥不自知过。唯有佛眼实见实证。皆悉忏悔。自今以后不敢重作。犹如婴儿无所识知。不能晓了分别善根。我今至诚深自咎责。惟愿世尊。当垂怜愍受我忏悔。佛言。善哉善哉。是时四众各言。我今诚心自归。所有诸罪悉皆忏悔不敢覆藏。佛言。汝等如是至心忏悔。一切善法无不增长。尔时阿难白佛言。世尊。今此众中有生疑者。恶业罪障亦如是耶。佛时答言。于此众中若生疑者。可即忏悔。所有余罪受报轻微。阿难言。云何受罪轻微。佛言。是人临命终时。诸毛孔中皆悉受苦。喻如泥犁等无有异。何以故。能信如来所说言教。及信无量阿僧祇佛。亦自悔过。阿难。是族姓男女则不舍过去未来现在一切佛眼。若彼欲见无量阿僧祇佛。及见无量金刚叶莲华光明遍照殊胜妙相。尔时释提桓因现长者身。以种种华散诸四众。唱如是言。当以此华供养于佛。乃至供养如是经典。尔时四众即取诸华以散佛上变成华盖。而白佛言。世尊。以何因缘现是瑞相。今于佛前有是莲华。及无量恒河沙一切佛前。亦复皆有如是等华。佛言。为说是经功德威力故现此瑞。如是相者当知皆是神力所持。尔时阿难白佛言。世尊。佛威神力乃至如是护持法耶。佛言。阿难。实我神力护持是法。乃至恒河沙诸佛亦皆护持。尔时阿难白佛言。世尊。此经当何名。斯经云何受持。佛言。是经名为无著果无有种种诸杂恶报。如是受持。信行法行八辈须陀洹斯陀含阿那含阿罗汉辟支佛解是假名无有真实。如是受持。名为舍魔。如是受持。亦名<a href=\"/remen/liuboluomi.html\" class=\"keylink\" target=\"_blank\">六波罗蜜</a>。如是受持。何以故。阿难。若有如是信解受持读诵书写此经为他人说。当知是善男子善女人。即是具足六波罗蜜。阿难言。云何受持读诵书写此经为他人说。即得具足六波罗蜜。佛言。若善男子善女人等。有能信解此经典者。即具足檀波罗蜜。于此法中心不犯戒。是名具足尸波罗蜜。若读是经心忍不退。是名具足羼提波罗蜜。能于此经心不退没。是名具足毗离耶波罗蜜。信乐此经心不散乱。是名具足禅波罗蜜。谛了此经无分别相。是名具足<a href=\"/remen/banruo.html\" class=\"keylink\" target=\"_blank\">般若</a>波罗蜜。是故此经。与六波罗蜜相应。亦名一切诸佛所说不退法轮广博严净。阿难言。是经名字不可得闻。何况得见。初中后善具足受持。佛言。如是如是。实如汝说。阿难言。得闻此经。是<a href=\"/remen/rensheng.html\" class=\"keylink\" target=\"_blank\">人生</a>死余几所耶。佛言。若人得闻不退法轮广博严净方等经名。此人<a href=\"/remen/shengsi.html\" class=\"keylink\" target=\"_blank\">生死</a>余则千劫。阿难言。若闻此经名字。信解能受发菩提心。是人功德当住何地。佛言。若有得闻是经名者则受阿耨多罗三藐三菩提记。得不退转地。尔时四众前。皆有莲华座若干种色。复有百千万亿种叶。时诸四众踊跃欢喜。各取此华以奉散佛。而作是言。我等皆当为人广说如是经典。分别显示使不断绝。尔时世尊熙怡微笑。作天伎乐。香风时来其气芬馥。多有诸天于<a href=\"/remen/xukong.html\" class=\"keylink\" target=\"_blank\">虚空</a>中。亦作无量种种天乐。雨诸天香细末栴檀沉水胶香。阎浮檀金末及诸银末。摩尼宝网罗覆其上。及五种色曼陀罗华。摩诃曼陀罗华。曼殊沙华。摩诃曼殊沙华。迦迦罗华。摩诃迦迦罗华。一切优钵罗华。拘物头华。芬陀利华。及香璎珞涂香末香。一切诸天所有供养。遍满虚空。地上人民。亦整衣服散华供养。复有诸余众生。皆以臂脚宝环手钏。解颈诸璎无量宝冠。以上奉佛。复有诸余众生。以其金银散于佛上。复有诸余众生心皆欢喜。出大音声唱言。善哉善哉。及诸象马出和雅音。虚空诸鸟随类音声以用供养。地狱众生皆得暂乐。畜生众生更相爱念。如父母想。阎罗王界一切众生。亦暂受乐。饿鬼众生。皆悉得除饥渴苦恼。尔时天龙夜叉乾闼婆阿修罗迦楼罗紧那罗摩睺罗伽人非人等。各受快乐。更相慈愍犹如父子。尔时阿难白佛言。世尊。如来今者。以何因缘而微笑耶。尔时佛告阿难。一切四众比丘比丘尼优婆塞优婆夷。天龙夜叉乾闼婆阿修罗迦楼罗紧那罗摩睺罗伽人非人等。若于今世后世闻此经者。皆得不退转于阿耨多罗三藐三菩提。能为他人广说是经无所损灭。亦如我今分别解说等无有异。阿难。闻此经已心生信解。即是佛种。何况受持读诵修行。当知是人去一切种智则为不远。当得一切智自然智。是故此经名不退转法轮之印。能为诸菩萨等作大利益。亦为一切众生。发于无上道心因缘。能<a href=\"/remen/faxin.html\" class=\"keylink\" target=\"_blank\">发心</a>已。便于此经具足成就阿难。如来以一切智示诸众生。若复有人。虽离佛智。但闻此经。即得自然智及佛智利。亦即受记。是故此经名为不退转法轮广博严净。亦名成就具足善根庄严方便为作利益行大乘者。阿难当知。尔时如来广说是经。无量菩萨皆得成就无生法忍。无量无边阿僧祇等亿数众生。皆悉得住不退转于阿耨多罗三藐三菩提。佛说经已。文殊师利舍利弗阿难等。及诸四众比丘比丘尼优婆塞优婆夷。天龙夜叉乾闼婆阿修罗迦楼罗紧那罗摩睺罗伽人非人等。皆大欢喜顶受奉行。作礼而去。</p></div>"
}]