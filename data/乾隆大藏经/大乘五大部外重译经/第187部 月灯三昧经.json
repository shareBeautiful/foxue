[{
    "title": "第一卷 月灯三昧经",
    "author": "那连提黎耶舍 译",
    "html": "<div class=\"B1_text\"><p>第一卷 月灯<a href=\"/remen/sanmei.html\" class=\"keylink\" target=\"_blank\">三昧</a>经</p><p>一名大方等大集月灯经</p><p>如是我闻。一时婆伽婆住王舍城耆阇崛山。与大<a href=\"/remen/biqiu.html\" class=\"keylink\" target=\"_blank\">比丘</a>众百千人俱。菩萨八十那由他皆一生补处。阿氏多菩萨摩诃萨而为上首。四天王释天王。<a href=\"/remen/suoposhijie.html\" class=\"keylink\" target=\"_blank\">娑婆世界</a>主大梵天王。及余增上福德诸天。增上威势阿修罗王。龙王夜叉。乾闼婆紧陀罗摩睺罗伽人非人等。前后围绕瞻仰如来。时此众中有菩萨。名月光童子。已于过去<a href=\"/remen/gongyang.html\" class=\"keylink\" target=\"_blank\">供养</a>诸佛。殖众善根自识<a href=\"/remen/suming.html\" class=\"keylink\" target=\"_blank\">宿命</a>。信乐大乘安住大乘大悲相应。从坐而起偏袒右肩右膝着地而白佛言。<a href=\"/remen/shizun.html\" class=\"keylink\" target=\"_blank\">世尊</a>。我今于佛欲有所问。惟愿听许除我疑结。佛言。童子随汝所乐。于彼彼问当为汝说令得<a href=\"/remen/huanxi.html\" class=\"keylink\" target=\"_blank\">欢喜</a>。我一切智一切知见。于一切法有力<a href=\"/remen/wuwei.html\" class=\"keylink\" target=\"_blank\">无畏</a>而得<a href=\"/remen/zizai.html\" class=\"keylink\" target=\"_blank\">自在</a>。与无障碍<a href=\"/remen/jietuo.html\" class=\"keylink\" target=\"_blank\">解脱</a>知见相应。童子。如来无所不知无所不见。无所不证无不选择。觉知无量无边世界。童子。诸佛世尊。于彼彼问悉能随答皆令心喜。尔时童子以偈问曰。</p><p>诸佛行于何等行能为世亲作光明</p><p>能得不可思议智惟愿救护解说之</p><p>何行得斯<a href=\"/remen/shuofa.html\" class=\"keylink\" target=\"_blank\">说法</a>上人中牛王天敬奉</p><p>不可称量最上智惟愿为我善分别</p><p>我以深信故咨问真实无有谄曲心</p><p>余更无能证知我唯是人尊所照见</p><p>我有广大胜乐心释种师子知我行</p><p>我心不为语言故唯愿为我说助道</p><p>何法能将诸佛来而得增长无边智</p><p>于一切法到彼者唯愿为我善宣说</p><p>愿说长养我行法令得修成明利智</p><p>深心持戒不毁犯远离一切诸怖畏</p><p>云何于戒而不弃云何于慧而不减</p><p>云何安住阿兰若云何而得增<a href=\"/remen/zhihui.html\" class=\"keylink\" target=\"_blank\">智慧</a></p><p>云何能入胜妙法乐护禁戒无悔恨</p><p>云何于戒而不缺云何能知有为性</p><p>云何得斯三业净无染秽心趣佛道</p><p>云何能得身业净云何能除口意恶</p><p>云何得离杂染心唯愿世尊随问说</p><p>尔时佛告月光童子。菩萨摩诃萨若与一<a href=\"/remen/faxiang.html\" class=\"keylink\" target=\"_blank\">法相</a>应。速得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。如是诸法悉皆克获。云何一法。若菩萨摩诃萨于<a href=\"/remen/zhongsheng.html\" class=\"keylink\" target=\"_blank\">众生</a>所。起平等心。救护心。无碍心。无毒心。是为一法相应。速成阿耨多罗三藐三菩提。能获如是<a href=\"/remen/gongde.html\" class=\"keylink\" target=\"_blank\">功德</a>之利。尔时世尊。而说偈言。</p><p>若有<a href=\"/remen/shouchi.html\" class=\"keylink\" target=\"_blank\">受持</a>是一法能顺菩萨正<a href=\"/remen/xiuxing.html\" class=\"keylink\" target=\"_blank\">修行</a></p><p>因此一法功德故速得成于无上道</p><p>于一切处心无碍勇猛菩萨所能行</p><p>初不起于憎爱想如是则获妙功德</p><p>若能如是修等心则得证于平等果</p><p>如是法行俱平等则得足下安平相</p><p>修于平等离嗔心能除一切<a href=\"/remen/fannao.html\" class=\"keylink\" target=\"_blank\">烦恼</a>覆</p><p>以是<a href=\"/remen/yinyuan1.html\" class=\"keylink\" target=\"_blank\">因缘</a>足下平故获足下莲花色</p><p>彼能独显于十方福德光明遍佛土</p><p>既得登于寂灭地调伏无量诸众生</p><p>童子。菩萨摩诃萨于一切众生起平等心。救护心。无碍心。无毒心。为<a href=\"/remen/shijian.html\" class=\"keylink\" target=\"_blank\">世间</a>眼。<a href=\"/remen/zhengde.html\" class=\"keylink\" target=\"_blank\">证得</a>三昧。名为诸法体性平等无戏论三昧。从彼三昧成就十法。何者为十。一身戒。二口戒。三意戒。四业清净。五渡诸因缘。六悟解诸阴。七得界平等。八除诸入相。九断灭诸爱。十证于无生。复有十法。一入诸法性。二显示诸因。三不坏于果。四现见诸法。五修集于道。六与佛俱生。七智慧明利。八入诸众生乐欲之智。九得于法智。十入无碍辩智。复有十法。一善知文字智。二已渡诸事。三得音声智。四于界平等。五得界平等心生踊悦。六得于喜分。七得不曲心。八威仪调伏。九得质直心。十色无嗔变。复有十法。一面常怡悦。二言词和雅。三恒先慰问。四常不<a href=\"/remen/xiedai.html\" class=\"keylink\" target=\"_blank\">懈怠</a>。五恭敬尊长。六供养尊长。七生处知足。八修善无厌。九邪命清净。十安住阿兰若。复有十法。一地地安住智。二<a href=\"/remen/zhengnian.html\" class=\"keylink\" target=\"_blank\">正念</a>不忘。三得阴方便智。四界方便智。五入方便智。六证诸<a href=\"/remen/shentong.html\" class=\"keylink\" target=\"_blank\">神通</a>。七灭诸烦恼。八断除习气。九心常勇猛。十住不净观。复有十法。一知犯方便。二灭诸有流。三断诸结使。四已渡诸有。五善识宿命。六于业果无疑。七于法思惟。八求于多闻。九得于利智。十得调伏地。复有十法。一不恃持戒。二不<a href=\"/remen/wangxiang.html\" class=\"keylink\" target=\"_blank\">妄想</a>分别。三无有轻躁。四住不退相。五出生善法。六厌离恶法。七不行烦恼。八不舍于学。九分别诸禅。十得一切众生乐欲之智。复有十法。一善分别生处。二得于尽智。三善知语言智。四弃舍俗缘。五厌离<a href=\"/remen/sanjie.html\" class=\"keylink\" target=\"_blank\">三界</a>。六不起下心。七不着诸法。八摄受<a href=\"/remen/zhengfa.html\" class=\"keylink\" target=\"_blank\">正法</a>。九守护正法。十知律方便。复有十法。一灭诸诤。二不相违。三不斗讼。四忍平等。五得忍地。六自摄于忍。七善择诸法。八心乐具戒。九决定方便善于问答。十善分别句义智。复有十法。一于法出生方便智。二善知义非义出生智。三前际智。四后际智。五现在智。六三世平等智。七善解三轮智。八心安住。九身安住。十善护威仪。复有十法。一不坏威仪。二分别威仪。三威仪端雅。四善解说谊。五得世智。六好施不悭。七恒舒施手。八常施不绝。九无物不施。十有惭。复有十法。一有愧。二弃舍恶心。三不舍头陀。四于信无爽。五常行喜行。六舍所坐处施诸尊长。七舍于憍慢。八善摄于心。九善知心相应。十善知心起。复有十法。一善知义智。二善知法智。三远离无智。四善入微细心。五<a href=\"/remen/shixin.html\" class=\"keylink\" target=\"_blank\">识心</a><a href=\"/remen/zixing.html\" class=\"keylink\" target=\"_blank\">自性</a>。六善知法去来方便。七善知一切语言智。八善得词无碍差别。九得义决定方便智。十弃舍非义。复有十法。一亲近善人。二与之同事。三听受其教。四远离恶人。五修禅起通。六不着禅味。七游戏神通。八得于世智。九远离施设假名。十不厌有为。复有十法。一得利不忻。二逢衰不戚。三称而不悦。四讥而不忧。五誉之不增。六毁之不减。七不苦。八不乐。九不亲在家。十不在僧众。复有十法。一舍不恭敬。二行于恭敬。三礼仪具足。四舍无礼仪。五不污俗家。六守护<a href=\"/remen/fofa.html\" class=\"keylink\" target=\"_blank\">佛法</a>。七宴默少言。八言行不粗。九与彼言谈善能方便。十降伏诸怨。复有十法。一善知时节。二于诸凡夫不可知想。三于诸贫贱不起轻心。四有乞即施。五于诸贫者任乞不障。六于诸<a href=\"/remen/pojie.html\" class=\"keylink\" target=\"_blank\">破戒</a>不起嫌心。七念欲救彼。八善知所作。九摄受正法。十舍于财食。复有十法。一不营积聚。二赞叹持戒。三诃责犯戒。四敬奉持戒无有谄心。五一切所有悉皆能施。六诚心劝请。七如说而行。八承事智人。九于诸法决定深乐修行。十得譬喻智。复有十法。一于前际方便。二修善为首。三有诸方便。四断除诸相。五弃舍诸想。六善知事相。七能演诸经。八于诸违顺善得方便。九于谛决定。十证于解脱。复有十法。一所言真直。二显自性智。三言说无疑。四系想于空。五修于<a href=\"/remen/wuxiang.html\" class=\"keylink\" target=\"_blank\">无相</a>。六知无愿性。七得四无畏。八于戒坚固。九入正具足。十得于智慧。复有十法。一系想一缘。二少结亲知。三不起浊心。四弃舍诸见。五得陀罗尼。六得智。七得明。八安住。九住持。十正勤。童子。是名菩萨摩诃萨从彼诸法体性平等无戏论三昧成就如是诸功德利。童子。如是三昧名为因。名为相应。名为教。名为门。名为作。名为道行。名为无疑。名为师导。名为行顺忍。名为忍地。名为除去不忍。名为智地。名为远离无知。名为建立于智。名为方便地。名为菩萨游行。名为亲近胜丈夫。名为远离恶丈夫。名为如来所说佛地。名为智者<a href=\"/remen/suixi.html\" class=\"keylink\" target=\"_blank\">随喜</a>。名为愚者所弃。名为声闻难知。名为非外道地。名为如来所摄。名为十力所知。名为诸天供养。名为梵王<a href=\"/remen/libai.html\" class=\"keylink\" target=\"_blank\">礼拜</a>。名为帝释随后行。名为龙神曲躬。名为夜叉随喜。名为紧陀罗所赞。名为摩睺罗伽叹美。名为菩萨所修。名为智者所求。名为得无上道物。名为非财食施。名为除诸众生烦恼病药。名为智藏。名为无尽辩才。名为出生诸教。名为除诸<a href=\"/remen/tongku.html\" class=\"keylink\" target=\"_blank\">痛苦</a>。名为知三界。名为渡筏。名为渡四流船。名为出生名誉。名为赞显如来。名为如来利益。名为光赞十力。名为出生<a href=\"/remen/pusadao.html\" class=\"keylink\" target=\"_blank\">菩萨道</a>德。名为慈灭恚怒。名为悲除恼害。名为欢喜寂静于心。名为舍所悲人。名为稣息大乘人。名为能师子吼。名为佛道。名为一切法印。名为引导一切智。名为菩萨游戏园苑名为散坏魔军。名为善逝衢术。名为成诸吉义。名为防捍仇敌。名为以法降怨。名为真实无畏。名为如实不妄求力。名为十八不共法根本。名为<a href=\"/remen/zhuangyan.html\" class=\"keylink\" target=\"_blank\">庄严</a>法身。名为诸行威势。名为庄严佛慧。名为弃诸爱着。名为悦佛长子。名为满足佛智。名为非辟支佛地。名为清净心。名为清净身。名为成就解脱。名为无诸杂欲。名为无诸杂恚。名为非愚痴地。名为阿含智。名为能起诸术。名为除诸无明。名为满足解脱。名为踊悦禅人。名为须见者眼。名为游戏神通。名为能现神足。名为闻持陀罗尼。名为念持不忘。名为诸佛所加。名为导师方便。名为微细难知无相应者。名为舍于文字。名为深知义智。名为知见智。名为分别智。名为不可言说智。名为能调非智。名为质直者智。名为少欲者智。名为摄持<a href=\"/remen/jingjin.html\" class=\"keylink\" target=\"_blank\">精进</a>。名为能持不忘。名为能销诸苦。名为诸法无生。名为一言演说能知所有生灭诸趣。是名一切法体性平等无戏论三昧。说是法门时。会中有八十那由他人天得无生法忍。九十二那由他人天得随音声忍。七十六那由他人天得于顺忍。六万人天远尘离垢得<a href=\"/remen/fayan.html\" class=\"keylink\" target=\"_blank\">法眼</a>净。一千比丘尽诸有漏心得解脱。一百五十<a href=\"/remen/biqiuni.html\" class=\"keylink\" target=\"_blank\">比丘尼</a>尽诸有漏心得解脱。五百优婆塞得阿那含果。八百优婆夷得斯陀含果。是时三千<a href=\"/remen/daqianshijie.html\" class=\"keylink\" target=\"_blank\">大千世界</a>六种震动。所谓。动遍动等遍动。踊遍踊等遍踊。起遍起等遍起。吼遍吼等遍吼。震遍震等遍震。觉遍觉等遍觉。东踊西没。西踊东没。南踊北没。北踊南没。中踊边没。边踊中没。以法力故忽然而起未曾有光。悉能晖照幽冥边远。乃至阿鼻<a href=\"/remen/diyu.html\" class=\"keylink\" target=\"_blank\">地狱</a>无不大明。是时世界铁围之间。黑闇众生更相瞻睹。咸各惊言。何忽在此有斯人辈。尔时世尊。而说偈言。</p><p>我念往劫六亿佛本生皆在耆阇山</p><p>我于过去求道时从彼诸尊闻斯定</p><p>时彼六亿最后佛为世间亲作光明</p><p>号曰娑罗树王佛我从彼尊问是定</p><p>我时生在刹利种于诸王中最尊胜</p><p>有子满于五百数具足一切诸伎能</p><p>我时为彼无上尊建立伽蓝满一亿</p><p>纯用胜妙大栴檀糅以金银及众宝</p><p>我时为王人爱乐号曰毗沙谟达王</p><p>为佛广设诸供养满足万八百亿岁</p><p>彼时最胜两足尊号曰娑罗树王者</p><p>于其七亿六千年住寿世间弘道化</p><p>有八十亿诸声闻三明六通常在定</p><p>住于漏尽最后身如是圣众无讥毁</p><p>我备种种胜供具供养渡诸恶趣者</p><p>为欲利益诸人天是以求于此三昧</p><p>我与妻子俱<a href=\"/remen/chujia.html\" class=\"keylink\" target=\"_blank\">出家</a>持彼<a href=\"/\" class=\"keylink\" target=\"_blank\">佛教</a>无与比</p><p>于千四万亿岁中我常咨问是三昧</p><p>八万那由偈称赞异异偈颂八亿兆</p><p>彼佛以此为他说惟论此定之一品</p><p>头目手足并妻子种种珍宝及饮食</p><p>一切财货无不舍为求如是三昧故</p><p>念昔百亿诸如来复有恒河沙数佛</p><p>是等皆住耆阇山宣说如是胜寂定</p><p>皆同释迦一名号<a href=\"/remen/fozi.html\" class=\"keylink\" target=\"_blank\">佛子</a>同字罗睺罗</p><p>给侍同名为欢喜王城同号迦毗罗</p><p>最第一只世知者同名目连<a href=\"/remen/sheli.html\" class=\"keylink\" target=\"_blank\">舍利</a>弗</p><p>世界同名为娑婆彼佛俱出浊恶世</p><p>我以诸供奉人尊为欲行于菩提行</p><p>诸供养具皆奉上为欲诵持此定故</p><p>发修胜行得此定得斯定行无量种</p><p>安住一切德<a href=\"/remen/xingzhe.html\" class=\"keylink\" target=\"_blank\">行者</a>得是三昧则不难</p><p>不着诸味离躁扰不涉世俗无嫉妒</p><p>安住大悲离嗔恚得是三昧则不难</p><p>远俗不怖于世利邪命清净无烦恼</p><p>于戒皎然无所畏得是三昧则不难</p><p>勇猛精进常不息爱乐闲寂行头陀</p><p>安住<a href=\"/remen/wuwo.html\" class=\"keylink\" target=\"_blank\">无我</a>妙法忍得是三昧则不难</p><p>善调伏心无戏论安住威仪诸行等</p><p>乐行舍施无悭吝得是三昧则不难</p><p>如来所有诸相好及以十八不共法</p><p>力无畏等得不难以能受持此定故</p><p>佛眼所见诸众生假使一时俱<a href=\"/remen/chengfo.html\" class=\"keylink\" target=\"_blank\">成佛</a></p><p>彼佛一一各<a href=\"/remen/shouming.html\" class=\"keylink\" target=\"_blank\">寿命</a>千万亿数难思劫</p><p>彼佛各有无量头犹如大海诸沙数</p><p>一头各有无量舌其数亦如大海沙</p><p>彼一一舌各称扬持定一偈之功德</p><p>说其少分不能尽何况书写及受持</p><p>若有顺定头陀德天修罗鬼所爱护</p><p>为诸王等常顺从受持难见寂定故</p><p>彼有无边无碍辩宣说无量百千经</p><p>于一切时常不断以持此经闻持藏</p><p>若欲得见弥陀佛及彼安乐世界等</p><p>后大怖畏恶世时应当闻持是三昧</p><p>我今于汝有付嘱我人中尊自劝汝</p><p>我<a href=\"/remen/niepan.html\" class=\"keylink\" target=\"_blank\">涅槃</a>后末世时应当闻持是三昧</p><p>十方所有一切佛过去世中及现在</p><p>彼佛皆学是三昧得到无为佛菩提</p><p>童子。以是义故。若有菩萨摩诃萨欲于如来真实功德开示辩说。义味名号无有穷尽。一切所说为佛所记。汝今应当读诵受持。为他广说如是三昧。童子。何者如来实德名号。若菩萨摩诃萨住阿兰若树下空闲静默独坐。当如是学。谓如来应供正遍知明行足善逝世间解无上士调御丈夫<a href=\"/remen/tianren.html\" class=\"keylink\" target=\"_blank\">天人</a>师佛世尊。积集如来胜妙功德。修诸善根而不坏失。以大忍力得诸相花及随形好而自庄严。可爱色中最为增上。睹者无厌敬信爱乐。于诸智慧无能夺者。不可坏力化诸众生。为菩萨之父。为贤圣之王。为向涅槃导师。无边智慧无量辩才。<a href=\"/remen/fanyin.html\" class=\"keylink\" target=\"_blank\">梵音</a>清雅言声辩畅。相好希奇有目瞻仰。随所观处欲舍不能。得无比身。不为欲染。不为色染。过<a href=\"/remen/wusejie.html\" class=\"keylink\" target=\"_blank\">无色界</a>。远离诸苦弃舍诸法。解脱诸界非入相应。断除诸结尽诸渴爱。渡于四流满足智慧。安处涅槃住于实际。童子。此显如来真实功德。是名菩萨摩诃萨住彼三昧。能获如来真实功德。开说名义无有穷尽。一切所说诸佛所记。尔时世尊。而说偈言。</p><p>于无量数千劫中不能说尽如来德</p><p>久集一切妙善根为求如是胜定故</p><p>庄严美女姝妙身最上希奇可乐色</p><p>我本决施无悔心为求如是胜定故</p><p>舍所重财及僮仆摩尼大宝与金银</p><p>以胜上心而施彼为求如是三昧故</p><p>以摩尼宝珠璎珞天冠臂印及金绳</p><p>昔曾奉施诸尊师为求如是胜定故</p><p>诸妙香花无量果皆是犍陀婆师香</p><p>我以此花散佛塔增上淳至胜妙心</p><p>我以无量诸法施欢喜开导诸众生</p><p>于诸名闻及利养我初不起如是心</p><p>我本集于头陀德独在树下默无言</p><p>无量慈悲愍众生为求无上菩提果</p><p>共住同戒无违诤爱语常流润泽音</p><p>言词柔软人乐闻一切见之无厌舍</p><p>住于他舍离家悭无量亿生不嫉妒</p><p>欢喜常自行乞食于诸请召皆弃舍</p><p>若有多闻能受持于此三昧四句偈</p><p>如是便为供养我以胜上心而尊敬</p><p>我昔行于种种施长夜于戒而不犯</p><p>以无量种供养佛为求如是寂定故</p><p>我于无量世界中满中摩尼而广施</p><p>闻是三昧持一偈此福过彼不可量</p><p>一切所有种种花及诸妙香甚希有</p><p>供养一切诸如来乐修善根<a href=\"/remen/wuliangjie.html\" class=\"keylink\" target=\"_blank\">无量劫</a></p><p>世间所有诸伎乐胜妙饮食及宝衣</p><p>无量劫中增上心常以供养诸十力</p><p>若人兴于菩提愿当获无上大法王</p><p>若人于此三昧经闻说一偈福过彼</p><p>于恒河中所有沙尔所劫数说其利</p><p>敷演彼德不能尽以持无量福定故</p><p>童子。以是义故。菩萨摩诃萨于是三昧。应当至心受持读诵。为他演说分别显示。广化众生修是三昧。尔时世尊。即说偈言。</p><p>于彼佛所闻如是无上胜妙之利益</p><p>是故我今为汝说诸佛所说胜三昧</p><p>七亿三千万佛所我于过去曾供养</p><p>彼诸一切如来等亦说如是修多罗</p><p>由此能入大悲心是故显说此三昧</p><p>若有习学多闻者得如来智则不难</p><p>若能于彼末世时世间导师灭度后</p><p>有诸毁法恶比丘于彼多闻不悕乐</p><p>虽说戒法而得活自于戒法不乐行</p><p>虽说<a href=\"/remen/chanding.html\" class=\"keylink\" target=\"_blank\">禅定</a>而得活自于禅定不乐行</p><p>虽说智慧而得活自于智慧不乐行</p><p>虽说解脱而得活自于解脱不乐行</p><p>虽说知见而得活自于知见不乐行</p><p>如人口说栴檀香于诸香中最为上</p><p>有人问彼说香者汝所说香自有不</p><p>答云我实不闻香但由说香而得活</p><p>于佛灭后末恶世有不应式诸比丘</p><p>虽说戒法而得活不能自行于戒法</p><p>于佛灭后末恶世有不应式诸比丘</p><p>虽说定法而得活不能自行于定法</p><p>于佛灭后末恶世有不应式诸比丘</p><p>虽说慧法而得活不能自行于慧法</p><p>于佛灭后末恶世有不应式诸比丘</p><p>虽说解脱而得活不能自行解脱法</p><p>于佛灭后末恶世有不应式诸比丘</p><p>虽说知见而得活不能自行知见法</p><p>譬如贫贱为他欺后时富贵人所敬</p><p>人天龙鬼鸠槃荼终不供养无定者</p><p>若得三昧微妙地智者便得广智藏</p><p>为彼人天之所敬能以上施施众生</p><p>我闻如是之利益最为胜上佛所演</p><p>亲属资财皆悉舍为欲闻说是三昧</p><p>月光童子心欢喜合掌向佛说是言</p><p>我于佛仙灭度后当护持此佛胜法</p><p>于自身命能弃舍及诸世间种种乐</p><p>于后恶世怖畏时当护持是胜妙定</p><p>我见世间无量苦兴大悲心而欲拔</p><p>于彼复起大慈心而为说此胜三昧</p><p>众中五百人咸起亦愿护持是三昧</p><p>童子于彼为上首亦共持此胜三昧</p><p>尔时月光童子白佛言。世尊。所言三昧何者是也。佛言。童子。谛听谛听。当为汝说。谓一能寂灭于心。二无所起。三无和合智。四弃舍重担。五得如来智。六成佛威力。七治其欲着。八灭除嗔恚。九断离愚痴。十住心相应。十一舍不住心。十二乐欲善法。十三欲夺有为。十四安住正信。十五夜常<a href=\"/remen/juewu.html\" class=\"keylink\" target=\"_blank\">觉悟</a>。十六不舍禅定。十七增已生善。十八于生不乐。十九不造诸业。二十不计内入。二十一不计外入。二十二不赞自身。二十三不毁他人。二十四不在俗家。二十<a href=\"/remen/wujie.html\" class=\"keylink\" target=\"_blank\">五戒</a>行淳熟。二十六无能轻欺。二十七有大福德。二十八自知。二十九不轻躁。三十安住威仪。三十一舍粗恶言。三十二无怒恚心。三十三救护于彼。三十四护善知识。三十五护持密语。三十六于诸众生不起害心。三十七不恼持戒。三十八恒柔软语。三十九不依三界。四十于一切智而得顺忍。尔时世尊。而说偈言。</p><p>我已开于<a href=\"/remen/ganlu.html\" class=\"keylink\" target=\"_blank\">甘露</a>门我已说诸法自性</p><p>我已示于<a href=\"/remen/shengsi.html\" class=\"keylink\" target=\"_blank\">生死</a>过我已开显涅槃利</p><p>我已教离恶知识常当亲近善知识</p><p>离诸愦众住寂静常修慈心而不绝</p><p>于清净戒常护持欢喜乐于头陀行</p><p>若能常习于舍慧得是三昧则不难</p><p>此能得于寂灭地终不堕在声闻地</p><p>必当证于佛智慧克获诸佛无量德</p><p>见诸众生有智器为说佛慧以示之</p><p>若能发求无上智得是三昧则不难</p><p>若为食起嫉妒心当观食已无有净</p><p>用功无量乃得成若深观此能得定</p><p>无物能将此定来必由净戒之所起</p><p>诸法体性常寂然凡夫无智不能会</p><p>若能心住于寂定是人一切常有佛</p><p>人尊恒见诸众生常修如是寂灭定</p><p><a href=\"/remen/nianfo.html\" class=\"keylink\" target=\"_blank\">念佛</a>相好及<a href=\"/remen/dexing.html\" class=\"keylink\" target=\"_blank\">德行</a>能使诸根不乱动</p><p>心无迷惑与法合得闻得智如大海</p><p>智者住于此三昧摄念行于经行所</p><p>能见千亿诸如来亦值无量恒沙佛</p><p>若人心有迷惑者于佛法中取限量</p><p>于无量中无有量如来诸德不思议</p><p>一切世间无与比何况而能有过者</p><p>诸智诸德皆相应于此不疑定成佛</p><p>得如来身紫金色一切端妙为世亲</p><p>缘于如是心安住乃名得定之菩萨</p><p>此缘佛相是有作能除一切有相想</p><p>然后安住于无相乃能达于诸法空</p><p>能得安住于法身知一切有而无有</p><p>无有之相修习已然后观佛非色身</p><p>我今为汝善说之彼彼趣于如是处</p><p>所谓觉知诸缘事无量思量常不断</p><p>若有能生如是心念佛相好及智慧</p><p>彼人能修如是念一心趣向无退转</p><p>若行若坐若经行于诸佛智无疑惑</p><p>得无疑已作是愿令我得佛三界尊</p><p>必当得见诸如来入佛法中能选择</p><p>于此三昧而起已稽首礼于十方佛</p><p>身口及意皆清净赞叹诸佛常不断</p><p>常修如是念佛相日夜恒见诸如来</p><p>若遇垂死最重疾痛恼逼迫极无聊</p><p>念佛三昧常不舍不令苦切夺此心</p><p>彼人自解是法故则知一切诸法空</p><p>以住如是诸教门于菩萨行不厌恶</p><p>得闻如是利益已求于如来无等智</p><p>于后不生追悔心最上菩提难得故</p><p>我今为汝无量说汝于此法若不行</p><p>如人虽持良妙药于自身病不能治</p><p>是故应当知选择所谓求于胜三昧</p><p>戒闻<a href=\"/remen/bushi.html\" class=\"keylink\" target=\"_blank\">布施</a>常修习得是三昧则不难</p></div>"
},{
    "title": "第二卷 月灯三昧经",
    "author": "那连提黎耶舍 译",
    "html": "<div class=\"B1_text\"><p>第二卷 月灯<a href=\"/remen/sanmei.html\" class=\"keylink\" target=\"_blank\">三昧</a>经</p><p>尔时<a href=\"/remen/shizun.html\" class=\"keylink\" target=\"_blank\">世尊</a>告月光童子言。过去久远无量无边不可思议过阿僧祇劫。尔时有佛。号曰声德如来应正遍知明行足善逝<a href=\"/remen/shijian.html\" class=\"keylink\" target=\"_blank\">世间</a>解无上士调御丈夫<a href=\"/remen/tianren.html\" class=\"keylink\" target=\"_blank\">天人</a>师佛世尊。出现于世。童子。尔时声德如来应正遍知。于初会众集有八亿声闻。皆阿罗汉。诸漏已尽逮得己利。尽诸有结依于正教。心善<a href=\"/remen/jietuo.html\" class=\"keylink\" target=\"_blank\">解脱</a>能到一切心<a href=\"/remen/zizai.html\" class=\"keylink\" target=\"_blank\">自在</a>岸。第二会集有七亿众。第三会集有六亿众。一切亦是大阿罗汉。诸漏已尽逮得己利。尽诸有结依于正教。心善解脱能到一切心自在岸。童子。尔时彼佛寿四万岁。时阎浮提安隐丰乐。人民炽盛普遍充满。童子。时阎浮提有二大王。一名坚固力。二名大力。此二大王。一一统领半阎浮提。二王境土安隐丰乐。人民炽盛普遍充满。时声德如来在大力王国出现于世。童子。是时大力王。请声德如来及<a href=\"/remen/biqiu.html\" class=\"keylink\" target=\"_blank\">比丘</a>僧满足千年。以一切随顺清净无过衣服饮食卧具汤药而为<a href=\"/remen/gongyang.html\" class=\"keylink\" target=\"_blank\">供养</a>。童子。彼声德如来及声闻僧。多饶利养恭敬赞叹。时有净信长者诸<a href=\"/remen/poluomen.html\" class=\"keylink\" target=\"_blank\">婆罗门</a>。于声德如来及声闻僧所发勇猛意。学大力王而设供养。谓以世财为胜供养。彼人不知行供养也。云何行供养。所谓<a href=\"/remen/shouchi.html\" class=\"keylink\" target=\"_blank\">受持</a><a href=\"/remen/wujie.html\" class=\"keylink\" target=\"_blank\">五戒</a>八戒。<a href=\"/remen/chujia.html\" class=\"keylink\" target=\"_blank\">出家</a>诣佛。亲觐请问见深法忍。童子。时声德如来作如是念。是诸<a href=\"/remen/zhongsheng.html\" class=\"keylink\" target=\"_blank\">众生</a>。志意下劣。不能受持五戒八戒。出家诣佛。亲觐请问见深法忍。修于梵行寂静远离。受<a href=\"/remen/juzujie.html\" class=\"keylink\" target=\"_blank\">具足戒</a>得比丘分。及以受行究竟善根。如是寂灭乐具无上妙乐悉皆远离。但以世财而供养我。是诸众生但希小乐谓为至乐。是诸众生但重现法及后世法。不能爱重究竟善根。云何名重现法。谓乐五欲。云何名重后世善根。谓乐生天。云何名为究竟善根。谓究竟清净。究竟吉祥。究竟梵行。究竟穷尽。究竟最后。究竟<a href=\"/remen/niepan.html\" class=\"keylink\" target=\"_blank\">涅槃</a>。我今说如是法。令此众生于其檀行不为究竟最胜供养。但以无上行而供养我。童子。尔时声德如来。欲<a href=\"/remen/juewu.html\" class=\"keylink\" target=\"_blank\">觉悟</a>彼大力王。及诸长者婆罗门等。而说偈言。</p><p>若人行于财食施彼此不名相尊敬</p><p>如是所行不可叹诸佛智者已远离</p><p>若说<a href=\"/remen/wuwo.html\" class=\"keylink\" target=\"_blank\">无我</a><a href=\"/remen/zhihui.html\" class=\"keylink\" target=\"_blank\">智慧</a>者如是胜人应奉事</p><p>彼于圣谛信不动奉敬是者佛所叹</p><p>若人财食而奉施但获现近少利益</p><p>若能远离如是施是人成就出家行</p><p>若有能起无财心又能显示无财法</p><p>亦能净信无财者是人速成无上道</p><p>无有处于五欲中于妻子等生爱着</p><p>凡愚恒在居家者是人而能得漏尽</p><p>厌离五欲如火坑能于妻子离爱染</p><p>怖畏居家求出离获胜<a href=\"/remen/puti.html\" class=\"keylink\" target=\"_blank\">菩提</a>则不难</p><p>无有过去诸如来及其现在未来者</p><p>常在居家住欲地而能获得胜妙道</p><p>弃舍王位如涕唾住于远离空闲处</p><p>断除<a href=\"/remen/fannao.html\" class=\"keylink\" target=\"_blank\">烦恼</a>降诸魔悟解离垢无为道</p><p>若有恒沙世雄猛千万亿岁而供养</p><p>有能厌患在家者如是<a href=\"/remen/gongde.html\" class=\"keylink\" target=\"_blank\">功德</a>最为上</p><p>非是饮食及衣服诸妙花香及涂香</p><p>如是等事供养佛能如出家奉行法</p><p>若有乐求菩提者能利众生厌世间</p><p>趣向空闲行七步如是<a href=\"/remen/fubao.html\" class=\"keylink\" target=\"_blank\">福报</a>最为上</p><p>童子。时大力王闻声德如来应正遍知说如是等出家<a href=\"/remen/xiuxing.html\" class=\"keylink\" target=\"_blank\">修行</a>义利名已。复作是念。如我解佛所说义者。如来非说檀波罗蜜。以为究竟清净究竟吉祥。究竟梵行究竟穷尽。究竟最后究竟涅槃。彼大力王复作是念。非在家住能得无上修得无上修行义利。而我今者远离是行。我今要当剃除须发被服<a href=\"/remen/jiasha.html\" class=\"keylink\" target=\"_blank\">袈裟</a>。以家非家出家为道。童子。时大力王。与其眷属八万人俱前后围绕。往声德佛所顶<a href=\"/remen/lifo.html\" class=\"keylink\" target=\"_blank\">礼佛</a>足。右绕三匝退坐一面。童子。尔时声德如来。知大力王及其眷属心所欲乐。即为宣说一切诸法体性平等无戏论三昧分别显示。童子。时大力王闻是三昧。<a href=\"/remen/huanxi.html\" class=\"keylink\" target=\"_blank\">欢喜</a>踊跃深心爱乐。即于声德佛所。弃舍王位正信出家。剃除须发服三法衣。既出家已于此三昧广能听受读诵忆持分别其义修行相应。以此善根于二亿劫不堕恶道。次第复值二亿诸佛。彼<a href=\"/remen/fofa.html\" class=\"keylink\" target=\"_blank\">佛法</a>中常得出家。一一佛所于此三昧听受读诵分别其义修行相应。以此善根次第满百亿劫。得<a href=\"/remen/chengfo.html\" class=\"keylink\" target=\"_blank\">成佛</a>道号曰智勇如来应正遍知明行足善逝世间解无上士调御丈夫天人师佛世尊。利益无量无边众生。然后乃当入般涅槃。童子。汝当观此三昧有是神力。能令菩萨招感佛智。童子。彼大力王所将眷属八万人等闻是三昧。欢喜踊跃心甚爱乐。亦皆随王正信出家。剃除须发被服法衣。是出家辈闻此三昧。读诵受持分别解说修行相应。以此善根于二亿劫不堕恶道。一一劫中值千万佛。于彼佛所常得出家。既出家已闻此三昧。读诵受持应修行住。以此善根于后满百千劫。各异世界得成佛道。同号坚固勇健堪能如来应正遍知明行足善逝世间解无上士调御丈夫天人师佛世尊。利益无量诸众生已。然后乃入无余涅槃。童子。如是三昧有大威力。能令菩萨招致阿耨多罗三藐三菩提。尔时世尊。欲重宣此义。而说偈言。</p><p>我念过去久远世不思议劫有佛出</p><p>能为众生作利益号曰声德大仙尊</p><p>初会众集满八亿悉是声闻诸<a href=\"/remen/dizi.html\" class=\"keylink\" target=\"_blank\">弟子</a></p><p>第二会集七亿数第三六亿阿罗汉</p><p>一切漏尽无烦恼诸<a href=\"/remen/shentong.html\" class=\"keylink\" target=\"_blank\">神通</a>力到<a href=\"/remen/bian.html\" class=\"keylink\" target=\"_blank\">彼岸</a></p><p>其佛<a href=\"/remen/shouming.html\" class=\"keylink\" target=\"_blank\">寿命</a>四万岁国土世界甚严净</p><p>时阎浮提有二王号曰大力坚固力</p><p>是等二王所居土一一各领半阎浮</p><p>佛出大力王国中诸胜人天奉供养</p><p>其王于佛得净信恭敬供养满千年</p><p>国人无量学是王种种供养于如来</p><p>但以世财非法供佛及声闻悉丰足</p><p>尔时世尊作是念我说是法令舍欲</p><p>必令彼王生厌离于我法中而出家</p><p>彼时人尊说偈言弃舍恶法是<a href=\"/\" class=\"keylink\" target=\"_blank\">佛教</a></p><p>在家多过具诸苦<a href=\"/remen/rufa.html\" class=\"keylink\" target=\"_blank\">如法</a>修行真供佛</p><p>时王闻说如是偈独趣空闲作是念</p><p>我今不能处家缠而为最胜法供养</p><p>即舍王位如洟唾并及八万诸眷属</p><p>一时俱往到佛所头面作礼住尊前</p><p>佛知此等之乐欲为说难见寂灭定</p><p>彼闻爱敬而悦乐一切欢喜即出家</p><p>既出家已于此定读诵受持广分别</p><p>次第二亿劫数中未曾坠堕三恶道</p><p>是人以此诸善业得见百亿诸如来</p><p>于彼佛法恒出家宣说如是胜三昧</p><p>是等于后得成佛同号坚固大<a href=\"/remen/jingjin.html\" class=\"keylink\" target=\"_blank\">精进</a></p><p>利益无量亿众生后入涅槃犹火灭</p><p>时彼往昔大力王久成佛道号智勇</p><p>利益无量百亿众置菩提已入涅槃</p><p>既闻如是胜利益末世持经佛所赞</p><p>若能奉持佛法藏是等速成人中上</p><p>童子。是故菩萨摩诃萨爱乐是定者。应当修习最初所行。童子。云何菩萨于此三昧最初所行。童子。若菩萨摩诃萨以大悲心为首。若佛在世。若佛灭后常勤供养。所谓花鬘末香涂香宝幢幡盖音声歌舞作倡伎乐衣服饮食病瘦医药。以此善根悉以<a href=\"/remen/huixiang.html\" class=\"keylink\" target=\"_blank\">回向</a>如是三昧。更不志求其余诸法而供养佛。不求妙色。不求资财。不为生天。不求眷属。唯念是法。是菩萨尚于法中不见有佛。况复法外而见佛也。是故童子。是为真供养佛。而亦不见有佛可得。不取我想。不求<a href=\"/remen/guobao.html\" class=\"keylink\" target=\"_blank\">果报</a>。是菩萨三轮清净。以花鬘末香涂香宝幢幡盖音声歌舞作倡伎乐饮食衣服病瘦医药供养如来。回向阿耨多罗三藐三菩提。以此善根得不思议功德不思议果报。得是三昧速成阿耨多罗三藐三菩提。尔时世尊。即说偈言。</p><p>若人香奉无边智能得无量香果报</p><p>于千万劫离恶趣永无一切诸臭秽</p><p>千万劫中行胜行供养百万亿如来</p><p>成佛获得胜戒香若复了知无众生</p><p>施香受香二俱无若能起心如是施</p><p>则得柔软胜顺忍若人增上修此忍</p><p>为他割身犹如钱于千万亿恒沙劫</p><p>其心坚固不退转云何而得名为忍</p><p>云何复名为随顺云何得名不退转</p><p>云何复名为菩萨欣乐<a href=\"/remen/zixing.html\" class=\"keylink\" target=\"_blank\">自性</a>无我法</p><p>以无我想无烦恼能知诸法悉尽灭</p><p>是<a href=\"/remen/yinyuan1.html\" class=\"keylink\" target=\"_blank\">因缘</a>故名为忍诸佛所学随顺学</p><p>智者如法常修行知诸佛法无疑惑</p><p>是故得名为随顺若修行时有世魔</p><p>现作<a href=\"/remen/foshen.html\" class=\"keylink\" target=\"_blank\">佛身</a>说是言佛道难得作声闻</p><p>不肯信受名不退觉悟恶见诸众生</p><p>非此能证<a href=\"/remen/ganlu.html\" class=\"keylink\" target=\"_blank\">甘露</a>道劝舍恶道住善趣</p><p>是故得名为菩萨忍者住于随顺道</p><p>以无我法令开悟乃至梦中不起念</p><p>存有众生寿命想若魔无量如恒沙</p><p>化作佛身到其所咸说身内有神我</p><p>即语无我汝非佛以智了达诸法空</p><p>知已不与烦恼俱以戏论故言说有</p><p>见已寂灭行世间譬如世人所生子</p><p>随即为其立名字诸方推名不可得</p><p>当知此字无所来为立菩萨如是名</p><p>菩萨诸方不可求乃至实际求不得</p><p>如是知者名菩萨假使海中炽火然</p><p>菩萨终不起身见菩萨得住初<a href=\"/remen/faxin.html\" class=\"keylink\" target=\"_blank\">发心</a></p><p>悉断恶见烦恼尽不见有其生灭法</p><p>所谓众生及寿命诸法体空犹如幻</p><p>非彼外道所能知若于饮食生贪着</p><p>于衣钵中起爱吝及其掉戏轻躁者</p><p>是则不知佛菩提多喜睡眠及<a href=\"/remen/xiedai.html\" class=\"keylink\" target=\"_blank\">懈怠</a></p><p>奸伪凶暴不摄敛于诸佛所无净信</p><p>是则不知佛菩提毁破禁戒无惭愧</p><p>于佛法中无归信不敬同修梵<a href=\"/remen/xingzhe.html\" class=\"keylink\" target=\"_blank\">行者</a></p><p>是则不知佛菩提不毁净戒具惭愧</p><p>于佛法中深爱乐同梵行者能恭敬</p><p>是则能知胜菩提念处以为圣境界</p><p>喜悦而作床卧具以禅为食定为浆</p><p>是则能知佛菩提无我忍为经行处</p><p>以空林中行<a href=\"/remen/zhengnian.html\" class=\"keylink\" target=\"_blank\">正念</a>七觉香花甚可乐</p><p>嗅已得成无上道菩萨体道所修行</p><p>非是余人所行地所谓声闻及缘觉</p><p>谁有智者不贪乐设我寿命极长远</p><p>如恒河沙<a href=\"/remen/wuliangjie.html\" class=\"keylink\" target=\"_blank\">无量劫</a>说佛一毛德不尽</p><p>如来智慧无边故若闻如是大利益</p><p><a href=\"/remen/wuwei.html\" class=\"keylink\" target=\"_blank\">无畏</a>世尊之所说速自教人持是定</p><p>无上菩提得不难</p><p>童子。是故菩萨摩诃萨应善巧知入三法忍。谓知彼第一忍第二忍第三忍。于是忍中应善巧知。复于其智亦善巧知。何以故。若菩萨摩诃萨于忍智中善巧知者。彼菩萨摩诃萨速得阿耨多罗三藐三菩提。是故童子。菩萨摩诃萨若欲速求阿耨多罗三藐三菩提者。于此三忍法门应当受持。持已为他广分别说。利益安乐无量众生救济世间。利益安乐诸天及人。尔时世尊。为彼月光童子。即以偈句。颂此入三忍法门。</p><p>于诸众生无违诤口不宣说非益言</p><p>常能安住<a href=\"/remen/154932.html\" class=\"keylink\" target=\"_blank\">饶益</a>法是则说名为初忍</p><p>知一切法犹如幻即于此相不取着</p><p>能于智中增无减是故名为初胜忍</p><p>诸修多罗已修学智与善说恒相应</p><p>于佛无量智不疑是则名为初胜忍</p><p>若闻一切善<a href=\"/remen/shuofa.html\" class=\"keylink\" target=\"_blank\">说法</a>犹如佛说无有疑</p><p>能信一切诸佛法是则名为初胜忍</p><p>于了义经常宣畅如佛所说而演说</p><p>若说我人及众生即知方便为引接</p><p>种种外道诸异见菩萨于彼心无扰</p><p>转于彼人深悲愍是名第二胜忍相</p><p>诸陀罗尼来现前于总持门无疑惑</p><p>所说语言皆真实是名第二胜忍相</p><p>假使四大相转变所谓地水火风等</p><p>于佛菩提永不退是名第二胜忍相</p><p>世间所有诸工巧菩萨悉能善修学</p><p>不见更有胜己者是名第三胜忍相</p><p>奢摩他力得调伏毗婆舍那山不动</p><p>一切众生莫能欺是名第三胜忍相</p><p>所有言说常在定行住坐卧恒三昧</p><p>三摩坚固到彼岸是名第三胜忍相</p><p>住于正定获神通于多佛刹往说法</p><p>智者神足势无减是名第三胜忍相</p><p>若修如是寂定时诸余一切群生类</p><p>不能知彼心分齐是名第三胜忍相</p><p>假使世界诸众生一时作佛演说法</p><p>是人悉能具领受是名第三胜忍相</p><p>东西南北及四维上下二方亦如是</p><p>于诸方中悉见佛是名第三胜忍相</p><p>悉能变现无量身一切皆作真金色</p><p>于无量刹往说法是名第三胜忍相</p><p>此佛世界诸阎浮一切皆睹菩萨形</p><p>诸天及人咸识知是名第三胜忍相</p><p>于诸佛法佛行处导师所有诸威仪</p><p>智者悉能善修学是名第三胜忍相</p><p>世界所有诸众生悉来赞叹是菩萨</p><p>菩萨于彼欣悦者则于佛智未修学</p><p>世界所有诸众生骂詈毁谤是菩萨</p><p>于此若起嗔恨心当知佛智未修学</p><p>若得利养心不喜于违失时无忧戚</p><p>其心安住犹如山是名第三胜忍相</p><p>一名随顺音声忍二名思惟随顺忍</p><p>三名修习无生忍学此三忍得菩提</p><p>若于如是三胜忍菩萨其有能得者</p><p>善逝见彼菩萨时即授无上菩提记</p><p>若有闻此授记莂不思议数亿众生</p><p>咸发无上<a href=\"/remen/putixin.html\" class=\"keylink\" target=\"_blank\">菩提心</a>我要当作人中尊</p><p>闻说如是授记音即时大地六种动</p><p>光明普照十方界雨无量种胜妙花</p><p>若于如是三胜忍其有菩萨能得者</p><p>悉不复见有<a href=\"/remen/shengsi.html\" class=\"keylink\" target=\"_blank\">生死</a>于彼起灭亦复然</p><p>若于如是三种忍菩萨其有能得者</p><p>已老今老悉不见安住法中得如是</p><p>菩萨了知种种法体性空寂犹如幻</p><p>是空亦复非生灭以诸法体空寂故</p><p>若有众生来恭敬<a href=\"/remen/libai.html\" class=\"keylink\" target=\"_blank\">礼拜</a>尊重兴供养</p><p>菩萨于彼无偏爱深达世间体性故</p><p>若有众生来打骂菩萨于彼无嫌慢</p><p>转于其人起悲心为欲令其解脱故</p><p>若加刀杖及瓦石其心于彼无忿怒</p><p>安住无我忍法中菩萨不畏起嗔覆</p><p>菩萨了知种种法体性空寂犹如幻</p><p>若能安住是法中为诸人天所供养</p><p>有人手执利刚刀割截一一身支节</p><p>心能忍受无恚恨悲怜增广初不坏</p><p>以刀屠脍支节时菩萨即便生是念</p><p>汝若未得菩提处愿我莫证于涅槃</p><p>如是忍力最无上于无我忍安住故</p><p>是诸菩萨大名称无量那由劫修习</p><p>复过是数如恒沙犹未能得证菩提</p><p>于尔所时修佛行况复觉智何可说</p><p>不可思议亿劫说彼诸德号无穷尽</p><p>于无我忍善安住是大名称诸菩萨</p><p>若欲能知菩提者要当住于妙智聚</p><p>若修诸佛所说忍得胜菩提则不难</p><p>尔时佛告月光童子言。于过去广大久远无量无数不可思议过阿僧祇劫。尔时有佛。名无所有起如来应正遍知明行足善逝世间解无上士调御丈夫天人师佛世尊。出现于世。云何名为无所有起如来应正遍知。童子。是佛生时上升<a href=\"/remen/xukong.html\" class=\"keylink\" target=\"_blank\">虚空</a>。高七多罗树。行于七步而作是言。一切诸法悉无所有。一切诸法悉无所有。其音遍满三千<a href=\"/remen/daqianshijie.html\" class=\"keylink\" target=\"_blank\">大千世界</a>。是时地神展转相告至于梵世。而作是言。是世界中有佛出世。号曰无所有起如来应正遍知。其初生时于虚空中行于七步。而作是言。一切诸法悉无所有。童子。以是因缘。其<a href=\"/remen/fohao.html\" class=\"keylink\" target=\"_blank\">佛号</a>曰无所有起。彼佛成正觉时。所有树木<a href=\"/remen/conglin.html\" class=\"keylink\" target=\"_blank\">丛林</a>药草皆出声言。一切诸法悉无所有。童子。时彼世界所出诸声皆亦说言。一切诸法悉无所有。童子。尔时无所有起如来所说法时。有一王子。名思惟大悲。形貌端正人所爱乐心行调柔。童子。尔时王子诣无所有起如来所。<a href=\"/remen/dl.html\" class=\"keylink\" target=\"_blank\">顶礼</a>佛足右绕三匝退坐一面。</p><p>尔时无所有起如来。知彼思惟大悲王子深心所乐。即为说是一切诸法体性平等无戏论三昧。王子闻已得净<a href=\"/remen/xinxing1.html\" class=\"keylink\" target=\"_blank\">信心</a>。以家非家出家为道。剃除须发被服袈裟。既出家已。于此三昧读诵受持。广为他人分别显示。以此善根于二十劫不堕恶道。一一劫中值二亿佛。过二十劫已得成佛道。号曰善思义如来应正遍知明行足善逝世间解无上士调御丈夫天人师佛世尊。出现于世。</p><p>童子。汝当观此三昧有是威力。能令菩萨招致阿耨多罗三藐三菩提。童子。菩萨摩诃萨当安住深忍法中。云何菩萨摩诃萨能安住深忍。童子。菩萨摩诃萨应当如实观一切法犹如幻化如梦如野马如响如光影如水中月如虚空性。应如是知。童子。菩萨摩诃萨若如实观一切法如幻化如梦如野马如响如光影如水中月如虚空性者。是名菩萨摩诃萨安住深忍。若成就深忍菩萨。于染法不染。嗔法不嗔。痴法不痴。何以故。是菩萨不见于法亦无所得。不见染者不见染事不见染业。不见嗔者不见嗔事不见嗔业。不见痴者不见痴事不见痴业。菩萨摩诃萨于如是法。悉无所见亦无所得。谓若染若嗔若痴。是菩萨以无所见故。即无所染无嗔无痴。是菩萨如实无染无嗔无痴无颠倒心故。得名为定。名无戏论。名到彼岸。名为陆地。名到安隐。名到无畏。名为清凉。名为持戒。名为智者。名为慧者。名为福德。名为神足。名为忆念。名为持者。名黠慧者。名为去者。名惭愧者。名信义者。名头陀功德者。名不着女色者。名无染著者。名应供者。名漏尽者。名无烦恼自在者。名心解脱者。名慧解脱者。名调伏者。名曰大龙。名所作已办。名更无所作。名舍重担。名逮得己利。名尽诸有结。名依正教心善解脱。名到一切心自在岸。名为<a href=\"/remen/shamen.html\" class=\"keylink\" target=\"_blank\">沙门</a>。名婆罗门。名沐浴者。名已渡者。名明了者。名为闻者。名为<a href=\"/remen/fozi.html\" class=\"keylink\" target=\"_blank\">佛子</a>。名为释子。名除棘刺者。名度坑堑者。名拔毒箭者。名无热者。名无尘埃者。名为比丘无覆缠者。名为丈夫。名善丈夫。名胜丈夫。名大丈夫。名师子丈夫。名大龙丈夫。名牛王丈夫。名善调丈夫。名勇健丈夫。名荷负丈夫。名精进丈夫。名凶丈夫。名如花丈夫。名莲花丈夫。名分陀利丈夫。名调御丈夫。名月丈夫。名日丈夫。名作业丈夫。名两足中上。名尽智边。名多闻中胜。名已修梵行。名所作究竟。名一切恶不染。尔时世尊。说偈颂曰。</p><p>劫尽灾坏时世界荡然空</p><p>如前后亦尔喻诸法亦然</p><p>观世间起作悉住于水上</p><p>如下上亦尔诸法亦复然</p><p>如虚空无云忽然起阴曀</p><p>知从何所出诸法亦复然</p><p>如来涅槃后思想睹佛形</p><p>如初后亦尔诸法亦复然</p><p>犹如水聚沫暴流之所漂</p><p>观之无坚实诸法亦复然</p><p>如天雨水上各各有泡起</p><p>随生寻散灭诸法亦复然</p><p>譬如春日中晖光所焚炙</p><p>阳焰状如水诸法亦复然</p><p>如湿芭蕉树人折求其坚</p><p>内外不得实诸法亦复然</p><p>如幻作多身谓男女象马</p><p>是相非真实诸法亦复然</p><p>譬如有童女夜卧梦产子</p><p>生欣死忧戚诸法亦复然</p><p>如人梦行淫寤已无所见</p><p>愚爱终无得诸法亦复然</p><p>如净虚空月影现于清池</p><p>非月形入水诸法亦复然</p><p>如人自好喜执镜照其面</p><p>镜像不可得诸法亦复然</p><p>见野马如水愚者欲趣饮</p><p>无实可救渴诸法亦复然</p><p>如人在山谷歌哭言笑响</p><p>闻声不可得诸法亦复然</p><p>如牓教诸国<a href=\"/remen/shane.html\" class=\"keylink\" target=\"_blank\">善恶</a>由之行</p><p>非言教至彼诸法亦复然</p><p>如人饮酒醉<a href=\"/remen/jiandi.html\" class=\"keylink\" target=\"_blank\">见地</a>悉回转</p><p>其实未曾动诸法亦复然</p><p>缘起法无有无有更不有</p><p>分别有无者是则苦不灭</p><p>于有无分别净不净诤论</p><p>远离是二边智者住中道</p><p>观彼先际身于身无身想</p><p>若能如是知即是无为性</p><p>眼耳鼻无限舌身意亦然</p><p>于根分别者圣道则无用</p><p>于诸根无限体顽空无记</p><p>欲希涅槃乐应修圣道业</p><p>演说<a href=\"/remen/sinianchu.html\" class=\"keylink\" target=\"_blank\">四念处</a>愚者身证慢</p><p>身证则无慢能离诸慢故</p><p>演说于四禅愚谓得禅行</p><p>灭惑人无慢慧观断慢故</p><p>演说四<a href=\"/remen/zhendi.html\" class=\"keylink\" target=\"_blank\">真谛</a>愚者谓见谛</p><p>见实则无慢世尊如是说</p><p>虽广读众经恃多闻毁禁</p><p>多闻非能救<a href=\"/remen/pojie.html\" class=\"keylink\" target=\"_blank\">破戒</a><a href=\"/remen/diyu.html\" class=\"keylink\" target=\"_blank\">地狱</a>苦</p><p>自恃持戒慢而不学多闻</p><p>持戒报尽已还复受诸苦</p><p>多闻与持戒二俱不自恃</p><p>恃慢薄福人由是起众苦</p><p>慢为众苦本诸导师所说</p><p>有慢苦增长离之则苦灭</p><p>虽修世三昧而不离我想</p><p>其过还复起犹如优垤迦</p><p>若修彼无我于中生欣乐</p><p>是涅槃乐因非感世间法</p><p>如被众贼围为命欲逃避</p><p>无足不能走便为贼所杀</p><p>如是痴毁禁欲出离世间</p><p>无戒不堪去为老病死杀</p><p>如壮执刃贼劫掠害诸方</p><p>烦恼亦如是害众生善根</p><p>多人说阴空不知阴无我</p><p>若问阴有无颦蹙嗔言对</p><p>若知阴无我闻骂心不嗔</p><p>有或系属魔悟空无忿怒</p><p>如人患身痛多年苦逼恼</p><p>是病经时久求医欲治疗</p><p>是人数推访便遇得良师</p><p>医愍授好药汝服则令差</p><p>是人得妙药不服病不愈</p><p>非是医药咎当知病者过</p><p>于此法出家读诵道品教</p><p>行修不相应何能得解脱</p><p>诸法体性空佛子观是事</p><p>一切有悉空外道空少分</p><p>智不与愚竞勇猛应舍离</p><p>若骂不念报愚法汝勿嫌</p><p>智不愚往返善知其性习</p><p>虽复共相亲后必成怨嫉</p><p>智不与愚密知其志不坚</p><p>体性自破坏凡愚则无友</p><p>若问如法语毁戒者不欣</p><p>无因起嗔覆当知是愚人</p><p>愚者与愚合如粪与粪和</p><p>智智同一处犹二醍醐合</p><p>不观世间过<a href=\"/remen/yinguo.html\" class=\"keylink\" target=\"_blank\">因果</a>不信入</p><p>于佛语无信在世被离坏</p><p>贫穷无财物不活求出家</p><p>我法出家已衣钵极悭着</p><p>彼近恶知识毁破我禁戒</p><p>不自观己行其心无安住</p><p>昼夜住非宜作恶无有厌</p><p>身心恒放逸口常说粗鄙</p><p>恒伺他愆过觅便向人说</p><p>自覆己瑕玼深是愚痴相</p><p>愚者贪嗜食不能知节量</p><p>因佛得饮食都无反报心</p><p>得上妙甘膳不应于其法</p><p>反为食所害如象食泥藕</p><p>种种上味馔智者虽食之</p><p>根寂静无贪如法简择餐</p><p>虽有聪智人慰愚问从来</p><p>于彼无亲恋但起悲愍心</p><p>智者恒利愚愚反为衰损</p><p>我见是过已独处空如鹿</p><p>智者见是过不与愚共俱</p><p>若与往来者失天况菩提</p><p>智者恒住悲住慈与喜合</p><p>常舍一切有<a href=\"/foxue/changshi/153408.html\" class=\"keylink\" target=\"_blank\">修定</a>证菩提</p><p>悟道除忧怖见人老死逼</p><p>于彼起悲愍发言合真义</p><p>若人知佛法离言说圣谛</p><p>若闻是法者得离食圣爱</p><p>童子。以是义故。欲得成就坚固行菩萨应如是学。何以故。童子。坚固行菩萨得阿耨多罗三藐三菩提。则为不难。何况此三昧也。尔时月光童子白佛言。希有世尊如来应正遍知。善能说此坚固之行。为入此三昧法。善说善建立一切菩萨所学。乃是一切如来行处。尚非声闻辟支佛地。何况外道。世尊。我今当住是坚固行。何以故。我欲如佛所学。我今欲学。我欲知彼阿耨多罗三藐三菩提故。我欲破坏于魔波旬及其眷属。我欲脱一切众生苦。唯愿如来及比丘僧并诸眷属。明受我请。为悲愍我故。如来尔时及比丘僧默然许受。月光童子明日请食为护彼故。时尔月光童子。既蒙如来许受供已。欢喜踊跃深自庆幸。即从坐起偏袒右臂。顶礼佛足右绕三匝辞退而去。</p><p>尔时月光童子。向王舍城还至家中。到已即于其夜严办种种无量无数胜味饮食。于王舍大城一切诸处。悉悬缯彩散种种花竖幢幡盖。烧众名香施诸帐幕。扫治街巷除却瓦砾。于四衢道洒令清净。散栴檀末杂宝遍布。复散种种花种种宝花。间错其地犹如彩画。又以无量种种<a href=\"/remen/zhuangyan.html\" class=\"keylink\" target=\"_blank\">庄严</a>雕饰城巷。其城一切周遍已。有优钵罗花。拘物陀花。钵头摩花。分陀利花。于其家内。纯以牛头栴檀用涂其宅。以种种庄严张诸宝帐。为佛世尊设上味食。是时童子作如是等庄严城郭街巷舍宅。办诸供具一夜之中悉备足已。至明清旦。与八十那由他菩萨。阿逸多菩萨以为上首。其名曰<a href=\"/remen/gsyps.html\" class=\"keylink\" target=\"_blank\">观世音菩萨</a>。大势至菩萨。香象菩萨。宝幢菩萨。难胜菩萨。文殊师利童子菩萨。勇健军菩萨。妙臂菩萨。宝花菩萨。不虚现菩萨。如是等菩萨摩诃萨。于余菩萨而为上首。与如是等大菩萨众前后围绕。出王舍大城往如来所。更整衣服。头面作礼。右绕三匝白佛言。世尊。食时既至所设已办。愿垂临顾入王舍城。至我室内哀受我供。</p><p>尔时世尊于中前时。着衣持钵。与大比丘满百千人菩萨摩诃萨。无量百千亿那由他。天龙夜叉乾闼婆阿修罗迦楼罗紧那罗摩睺罗伽等。无量百千而设供养。恭敬赞叹。佛大威力。佛大神足。佛大变现。佛大威仪。放百千万亿那由他光。作百千种伎乐。雨种种天花。为受月光童子供故入王舍城。佛以久集无量善根。以右千辐轮足蹑城门阃。时现种种神变未曾有事。诸佛如来若入城时。法皆如是现其神变。汝今善听当为汝说。佛入城时所有神德。说偈颂曰。</p><p>大仙入王城轮足蹑门阃</p><p>威力动大地众生咸欢喜</p><p>诸乏饮食者远离饥渴患</p><p>其身皆饱满由佛履阃故</p><p>聋盲喑哑辈贫穷薄福等</p><p>诸根悉全具由佛履阃故</p><p>阎罗界饿鬼食脓唾屎尿</p><p>悉得天味食由佛履阃故</p><p>诸山及宝山种种林花果</p><p>曲躬悉回向由佛履阃故</p><p>大海城邑聚地皆六种动</p><p>不逼恼众生由佛履阃故</p><p>人天鸠槃等欢喜住空中</p><p>为佛持宝盖发大菩提心</p><p>诸音乐不击自然出妙声</p><p>众人皆欢喜由佛履阃故</p><p>百千万亿树向佛具花果</p><p>无量天住空所设非人供</p><p>百千诸牛王兽王师子吼</p><p>象马悉归礼由佛履阃故</p><p>国中诸大王见十力世尊</p><p>导师胜妙色欢喜而顶礼</p><p>余人心喜赞或散诸妙花</p><p>合十指爪掌称佛为大悲</p><p>或散诸璎珞金锁磲臂印</p><p>或散师子条发大菩提心</p><p>女人奉金鬘又女散面花</p><p>或解金璎珞乳面手严具</p><p>或有散金花及诸严身具</p><p>虽舍无一心悕求诸佛道</p><p>城人布妙衣或复散顶珠</p><p>及散众宝网佛至城门故</p><p>若人病苦逼种种忧箭射</p><p>一切咸具乐导师威德故</p><p>拘翅罗鹦鹉孔雀频伽等</p><p>诸鸟住空中出和雅妙音</p><p>众鸟心欢喜出是妙音时</p><p>能灭修行者贪嗔痴烦恼</p><p>无量亿众生闻声得顺忍</p><p>为圣授彼记未来咸作佛</p><p>见佛十力身众生乐佛智</p><p>我云何得此佛知欲授记</p><p>佛一一毛孔放百千种光</p><p>遍照诸佛刹普眼入城故</p><p>障蔽于日明摩尼宝天火</p><p>余光悉不现佛入城门故</p><p>百千莲花敷出地千叶净</p><p>十力尊蹈上与众游城巷</p><p>道路无秽污纯以香泥涂</p><p>遍城烧妙香馨流甚可乐</p><p>巷陌甚严丽除去诸瓦砾</p><p>十力功德故具种种花香</p><p>百千恶夜叉见佛金色身</p><p>起大悲愍意净心归牟尼</p><p>诸天宫悉空皆共来观佛</p><p>在空雨众花佛入胜城时</p><p>若人以散花于人天师所</p><p>佛上成花盖庄严身端好</p><p>人天修罗等睹佛十力尊</p><p>心欢喜踊跃未曾有厌足</p><p>右有百千梵左帝释亦然</p><p>无数天在空恭敬<a href=\"/remen/sanjie.html\" class=\"keylink\" target=\"_blank\">三界</a>尊</p><p>时佛现变已开示胜妙法</p><p>百千众闻者发大菩提心</p><p>相好花为身犹满虚空星</p><p>佛处王御路如净空圆月</p><p>如净摩尼宝离垢无瑕秽</p><p>十方放光明佛照刹亦然</p><p>诸天众围绕人尊入王城</p><p>足履地如画来入月光宅</p><p>城郭悉庄严百千亿幢幡</p><p>栴檀涂其地散花而庄严</p><p>佛在道行时发广悲愍心</p><p>口出无量光吐香而说法</p><p>睹佛身生乐得喜不思议</p><p>我等何时得法王胜供养</p><p>无量人发心我明亦请佛</p><p>怜愍救济者久远难值遇</p><p>或巷城却敌胜妙自庄严</p><p>办具诸花璎散佛为菩提</p><p>或胜瞻波鬘婆师目多伽</p><p>或复散缯彩发胜纯至心</p><p>或在家心净胜衣自庄严</p><p>以缯彩诸花散大比丘众</p><p>优钵罗花等复散妙金花</p><p>种种摩尼宝或散栴檀末</p><p>现诸希有事不可称计数</p><p>佛入城门时多人发道心</p><p>无烦热见谛善现善见天</p><p>阿迦尼离欲一切来观佛</p><p>密身及广果百那由他众</p><p>如摩尼光曜悉来瞻仰尊</p><p>净天子无数及诸少净天</p><p>无量净天子悉来观大仙</p><p>其少光天子及无量光天</p><p>光音天子等咸共来观佛</p><p>其梵辅天子并及梵众天</p><p>定藏大梵等皆来观世尊</p><p>他化天欢喜化乐天<a href=\"/remen/shanxin.html\" class=\"keylink\" target=\"_blank\">善心</a></p><p>兜率炎摩众三十三天王</p><p>四方四天王财主毗楼勒</p><p>恶眼提赖吒故来礼敬佛</p><p>大力夜叉王及眷属净心</p><p>并亲族在空雨诸天妙花</p><p>恒醉持鬘天执种种花鬘</p><p>并眷属心喜供养胜丈夫</p><p>百器足夜叉并妻及眷属</p><p>自击美音乐供养于如来</p><p>喜悦耽美歌谓紧那罗王</p><p>居在香山顶踊跃悉来集</p><p>婆稚睒婆利罗睺毗摩质</p><p>并余大威德而雨诸宝物</p><p>过无量罗刹多众而围绕</p><p>各持诸妙花恭敬而散佛</p><p>阿耨大龙王女善学音乐</p><p>击百种妙声诚心供养佛</p><p>耨龙五百子求广菩提智</p><p>与亲属围绕咸共无上尊</p><p>阿波罗龙王向佛而合掌</p><p>持龙胜真珠在空供养佛</p><p>目真陀龙王踊跃悉欢喜</p><p>散诸妙宝果净心而供养</p><p>彼起胜敬心<a href=\"/remen/nianfo.html\" class=\"keylink\" target=\"_blank\">念佛</a>种种德</p><p>诸亲属围绕皆来赞叹佛</p><p>难陀跋难陀德叉黑瞿昙</p><p>与眷属诣佛屈膝礼善逝</p><p>伊罗钵龙王百眷属号泣</p><p>忆念迦葉佛厌恶此受生</p><p>我昔怀疑惑坏小芛兰叶</p><p>是故生难处不能知佛法</p><p>深厌此蛇身愿速舍龙趣</p><p>能知清凉法道场所得者</p><p>余多千龙王海龙摩那斯</p><p>持上妙龙衣来奉人中尊</p><p>调达掷佛石夜叉住空接</p><p>其名金毗罗恭敬在佛前</p><p>阿吒夜叉城空无大夜叉</p><p>诫约悉令集供养大仙尊</p><p>灰毛针夜叉阿吒婆可畏</p><p>雪山婆多山驴夜叉归佛</p><p>种种异类身被服甚可畏</p><p>多那由他鬼持吉物奉佛</p><p>食海金翅鸟变形婆罗门</p><p>宝冠自庄严住空而礼佛</p><p>阎浮所有城一切大林天</p><p>与城神俱来供养世间解</p><p>无量林天至并诸树神等</p><p>及一切河神集诣法王所</p><p>山峰岩岭神堆阜天亦至</p><p>泉池沼神等共海神喜到</p><p>天人修罗鬼迦楼鸠槃等</p><p>饿鬼富单那悉来供养佛</p><p>诸天修罗众离慢咸供养</p><p>见佛入王城观之无厌足</p><p>过修菩萨行供养曾世尊</p><p>彼作是净业众生观无厌</p><p>须弥轮山等及阎浮诸山</p><p>不能为障蔽诸佛照刹光</p><p>此娑婆诸海土地悉平正</p><p>佛刹普皆遍散众花悉满</p><p>百千种光明法王足下放</p><p>地狱尽清凉除苦获安乐</p><p>十力为说法天人得眼净</p><p>无量百千众于佛道决定</p><p>无等等入城现作是神变</p><p>无量百千劫佛说尚难尽</p><p>如是胜德聚牛王度彼岸</p><p>一切德究竟顶礼佛<a href=\"/remen/futian.html\" class=\"keylink\" target=\"_blank\">福田</a></p><p>尔时世尊。与诸比丘前后围绕。往诣月光童子住处。坐所敷坐。诸比丘僧次第而坐。</p><p>尔时月光童子。知佛菩萨比丘坐已。自手赍持多种美食。所谓佉禅尼蒲禅尼梨呵那诸沙尼等。又持浆饮以百味食。充足如来及以大众。既充足已欢喜踊跃深自庆遇。佛及大众饭食讫已。却钵澡手。以万亿价宝衣奉上如来。比丘众随上中下次第。各以上中下三衣次第施之。</p><p>尔时月光童子。于佛及僧施衣物已。偏袒右肩右膝着地。合掌作礼住于佛前默念说偈。而问世尊。</p><p>菩萨智者行何行常能解知诸法性</p><p>云何能入所作业惟愿导师为我说</p><p>云何能得于<a href=\"/remen/suming.html\" class=\"keylink\" target=\"_blank\">宿命</a>云何不复处胞胎</p><p>云何能得不坏众何故而得无量辩</p><p>无上定慧两足尊如我所问愿记说</p><p>知诸众生心所行于一切法无有疑</p><p>佛知一切法体性离言语法以言说</p><p>如师子吼摧野干佛降异道亦如是</p><p>知诸众生之所行通达诸法到彼岸</p><p>无碍智慧净境界惟愿法王为我说</p><p>知于过去未来世及今现在亦悉了</p><p>三世无碍智堪能是故我问释师子</p><p>一切三世诸佛法法王世尊悉能知</p><p>于法体性善觉悟是故我问大智海</p><p>能离一切诸法过已能断于心秽故</p><p>剪除一切痴秽结愿佛为说菩提行</p><p>而佛所得诸<a href=\"/remen/faxiang.html\" class=\"keylink\" target=\"_blank\">法相</a>如所得相为我说</p><p>我闻如是法相已依所闻相行菩提</p><p>众生行相多差别我作何行能解入</p><p>愿为我说入行法我得闻已则能知</p><p>一切诸法各差别其体空寂性远离</p><p>菩萨云何能现证愿为我说是法母</p><p>于一切法到彼岸言说法句已修学</p><p>己自无疑除他疑为我显示佛菩萨</p></div>"
},{
    "title": "第三卷 月灯三昧经",
    "author": "那连提黎耶舍 译",
    "html": "<div class=\"B1_text\"><p>第三卷 月灯<a href=\"/remen/sanmei.html\" class=\"keylink\" target=\"_blank\">三昧</a>经</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。知月光童子心所默念而作偈问。告月光童子言。若菩萨与一<a href=\"/remen/faxiang.html\" class=\"keylink\" target=\"_blank\">法相</a>应。皆悉能获最胜<a href=\"/remen/gongde.html\" class=\"keylink\" target=\"_blank\">功德</a>。速成阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。何谓一法。童子。若菩萨于一切法体性如实了知。童子。云何于一切法体性如实了知。所谓一切法远离于名。离于音声。离于语言。离于文字。离于生灭因相缘相攀缘相。所谓<a href=\"/remen/wuxiang.html\" class=\"keylink\" target=\"_blank\">无相</a>远离于相。非心远离于心而知诸法。尔时世尊。即说偈曰。</p><p>诸法但说一所谓法无相</p><p>是智者所说如实而了知</p><p>若说如是法菩萨了知者</p><p>彼得无碍辩说亿修多罗</p><p>导师所加护显示于实际</p><p>不分别假名曾无有所说</p><p>以一知一切以一切知一</p><p>虽有种种说而不起于慢</p><p>其心能了知一切法无名</p><p>随顺学诸名而演说真实</p><p>诸所闻音声了知其声本</p><p>了知声本已不为声所染</p><p>知音声本际诸法相亦然</p><p>若能解一法不复处胞胎</p><p>一切法无生能了此无生</p><p>知生说生者则能知<a href=\"/remen/suming.html\" class=\"keylink\" target=\"_blank\">宿命</a></p><p>若得于宿命能知所作业</p><p>若常知作业得坚固眷属</p><p>若于是空法菩萨能解了</p><p>无有不知者此非<a href=\"/remen/fannao.html\" class=\"keylink\" target=\"_blank\">烦恼</a>际</p><p>于非烦恼际凡愚妄分别</p><p>是故于亿劫数<a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/shengsi.html\" class=\"keylink\" target=\"_blank\">生死</a></p><p>不能知<a href=\"/remen/wangxiang.html\" class=\"keylink\" target=\"_blank\">妄想</a>犹如大导师</p><p>彼不作恶业又不堕恶道</p><p>是诸凡夫等不能知此义</p><p>便起诽谤心如是灭苦法</p><p>诸法不可得非无诸法想</p><p>若能如是知彼想亦不见</p><p>我知如是想凡夫妄分别</p><p>于离分别法知者不迷惑</p><p>此为智者地非是愚境界</p><p>是菩萨所行谓空无分别</p><p>此是菩萨地<a href=\"/remen/fozi.html\" class=\"keylink\" target=\"_blank\">佛子</a>之所行</p><p><a href=\"/remen/fofa.html\" class=\"keylink\" target=\"_blank\">佛法</a>妙<a href=\"/remen/zhuangyan.html\" class=\"keylink\" target=\"_blank\">庄严</a>谓说寂灭空</p><p>是诸菩萨等断除诸有习</p><p>不为色所坏安住于<a href=\"/remen/foxing.html\" class=\"keylink\" target=\"_blank\">佛性</a></p><p>一切法无住以无住处故</p><p>若能如是知得菩提不难</p><p>修施戒闻忍习近善知识</p><p>若能知是业速证菩提道</p><p>是人常为诸天敬乾闼夜叉摩睺等</p><p>龙鬼罗刹紧那罗是等常来供菩萨</p><p>恒为诸佛所称叹与诸<a href=\"/remen/shijian.html\" class=\"keylink\" target=\"_blank\">世间</a>兴利益</p><p><a href=\"/remen/zhihui.html\" class=\"keylink\" target=\"_blank\">智慧</a>相续乐寂灭胜妙菩萨悲愍身</p><p>若有菩萨能知空利益无量亿<a href=\"/remen/zhongsheng.html\" class=\"keylink\" target=\"_blank\">众生</a></p><p>柔和处众演<a href=\"/remen/shuofa.html\" class=\"keylink\" target=\"_blank\">说法</a>闻者欣乐而爱敬</p><p>广大智慧转增明以是智慧能见佛</p><p>亦睹庄严净妙刹听受诸佛所说法</p><p>知一切法如幻化犹如<a href=\"/remen/xukong.html\" class=\"keylink\" target=\"_blank\">虚空</a><a href=\"/remen/zixing.html\" class=\"keylink\" target=\"_blank\">自性</a>空</p><p>能知体性是空无能如是行无所染</p><p>其有<a href=\"/remen/xiuxing.html\" class=\"keylink\" target=\"_blank\">修行</a>菩提行于诸事中不生着</p><p>知一切法如变化而于诸刹示变化</p><p>能为诸佛所作事幻法体性无去来</p><p>随前所求得利益谓能安住菩提者</p><p>恒念一切如来恩愿绍佛种不断绝</p><p>能得光耀精妙身成就三十二种相</p><p>其余无量种利益行胜菩提当能得</p><p>成就大力不可动威德诸王无堪抗</p><p>具足福德甚端严福与功德威光耀</p><p>诸天睹威不面对谓行佛法智慧者</p><p>住于坚固<a href=\"/remen/putixin.html\" class=\"keylink\" target=\"_blank\">菩提心</a>与诸众生为善友</p><p>是人无复诸闇冥显示胜妙菩提道</p><p>离语言道无所欲诸法寂灭如虚空</p><p>其有能知如是业成就无量胜辩才</p><p>演说百千修多罗能示彼法微细义</p><p>智者恒成无碍慧能知微细法体性</p><p>常善知彼众生信学习一切语言音</p><p>为人显示<a href=\"/remen/yinguo.html\" class=\"keylink\" target=\"_blank\">因果</a>理能获如上胜妙事</p><p>具持力能无减少入众<a href=\"/remen/wuwei.html\" class=\"keylink\" target=\"_blank\">无畏</a>梵<a href=\"/remen/xingzhe.html\" class=\"keylink\" target=\"_blank\">行者</a></p><p>恒忆念持不忘失善能悟解法性故</p><p>耳初不闻非爱语恒常听览可乐音</p><p>口常宣说悦意言是人善知法性故</p><p>念慧法智悉成就其心清净无秽浊</p><p>说百千经无滞着若有所演不虚设</p><p>字句差别已修学善解千亿诸语言</p><p>名味义趣皆善解由悟法性有斯德</p><p>夜叉罗刹天修罗迦楼紧那摩睺茶</p><p>为彼八部常爱敬斯由悟解法性故</p><p>恶心神众毗舍阇饮血食肉极毒害</p><p>其有持是寂定者是等常能作卫护</p><p>闻于智者广大言心喜踊悦身毛竖</p><p>于彼菩提深爱乐能获广大难思福</p><p>如是<a href=\"/remen/fubao.html\" class=\"keylink\" target=\"_blank\">福报</a>难可知于百千劫说不尽</p><p>护持善逝法宝藏无量无边无限数</p><p>便为已供一切佛过去未来诸世尊</p><p>及住现在十方者以能宣说寂定故</p><p>若人为乐福德故<a href=\"/remen/gongyang.html\" class=\"keylink\" target=\"_blank\">供养</a>十力大悲者</p><p>无量无数亿诸佛时迳大海诸沙数</p><p>更有余人乐福者于此胜义持一偈</p><p>于彼劫尽恶世时如是福德最为胜</p><p>若有能听一偈者是人便供一切佛</p><p>于此末代恶世时斯为最胜上供养</p><p>是人便得最大利堪受世间所奉敬</p><p>诸十力生最上子于其长夜已供养</p><p>彼见我在耆阇山我即为授菩提记</p><p>我已付嘱<a href=\"/remen/mile.html\" class=\"keylink\" target=\"_blank\">弥勒</a>尊彼佛亦为授记莂</p><p>是人复为弥陀佛为说无量胜利益</p><p>或复往诣安乐国又欲乐见阿閦佛</p><p>无量无边百千劫是人不堕诸恶道</p><p>于此菩提行胜行成就无量诸快乐</p><p>无量功德胜利益如是我今已宣说</p><p>若欲如我功德者应末世中正持经</p><p>童子。以是义故。菩萨摩诃萨能如是知不可思议诸法体性者。得如是功德之利。赞说如来真实功德。不谤如来言非真实。何以故。如来已得诸法为世所知。是人如实知于彼法。亦知无量如来功德。能知如实不可思议佛法。何以故。童子。佛有无量无边功德。不可思议远离于心。以是义故。余不能思不能称量。何以故。童子。其心无性又无形色不可睹见。童子。如是心体性。即是佛功德体性。如是佛功德体性。即是一切诸法体性。以是义故。童子。若菩萨说一切法体性一义如实知者。名为菩萨寂灭于心善解<a href=\"/remen/sanjie.html\" class=\"keylink\" target=\"_blank\">三界</a>出离善根。如实了知如实知见。如实说无有异说。随说而行无所执着。出过一切诸烦恼地。过于欲界<a href=\"/remen/sejie.html\" class=\"keylink\" target=\"_blank\">色界</a>。<a href=\"/remen/jietuo.html\" class=\"keylink\" target=\"_blank\">解脱</a><a href=\"/remen/wusejie.html\" class=\"keylink\" target=\"_blank\">无色界</a>。过于名地过于声地。善解离文字法。善解分别字智。善解离语言法。知于文字善于文字。善于字差别智广知字智。善解一切法差别智。善于一切法广差别智。善分别一切处法智。与不可思议佛法相应。魔王波旬及诸魔民所不能坏。说是法门时。有八亿那由他诸<a href=\"/remen/tianren.html\" class=\"keylink\" target=\"_blank\">天人</a>等。得修无障法忍。一切皆为诸佛授阿耨多罗三藐三菩提记。过四百八十万阿僧祇劫。得阿耨多罗三藐三菩提。种种名号国土差别<a href=\"/remen/shouming.html\" class=\"keylink\" target=\"_blank\">寿命</a>齐等。尔时世尊。而说偈言。</p><p>若有智慧诸菩萨趣向胜妙菩提道</p><p>善于法义诸言说能行一切法体性</p><p>口常宣说真实语称佛实德而演说</p><p>能知一切诸佛法于三界尊无有疑</p><p>一切诸法同一义以修空故如实知</p><p>彼无种种别异相于此一义已修学</p><p>无分别想分别想众生寿命我人想</p><p>尽与无尽如是想断此诸想悉无余</p><p>不见如来有其色以知诸法自性无</p><p>亦非诸想随形好以断一切颠倒故</p><p>一切诸佛不思议远离于心体寂灭</p><p>若人能得如是知真见无上两足尊</p><p>若有能知神我想于中发起胜智慧</p><p>如是知于诸法已彼便得名清净眼</p><p>是人无有诸障碍大智悟解出离道</p><p>充满具足二种因无有一切诸愿乐</p><p>于真实处如实见无有一切非实语</p><p>是人所有诸言论随顺一切仪式法</p><p>智者出过于欲界超色无色烦恼地</p><p>能于三界离染着行在世间利众生</p><p>超过一切名字地及过音声体性空</p><p>虽经久时演说法于彼言说无所依</p><p>远离诸想及戏论断除颠倒诸恶见</p><p>于其智慧善决定是人勇健行如空</p><p>若魔多亿那由他为乱彼意作是言</p><p>悉能映蔽是魔众不从魔力<a href=\"/remen/zizai.html\" class=\"keylink\" target=\"_blank\">自在</a>摄</p><p>弃舍一切诸魔业戒行清净无热恼</p><p>若能深乐禅乐者彼则能知世间空</p><p>若说<a href=\"/remen/wuyin.html\" class=\"keylink\" target=\"_blank\">五阴</a>是世间已知彼法体空寂</p><p>既无其灭亦无生一切诸法如虚空</p><p>宁当弃舍自身命终不毁犯如来教</p><p>于戒护持到<a href=\"/remen/bian.html\" class=\"keylink\" target=\"_blank\">彼岸</a>随其所愿悉<a href=\"/remen/wangsheng.html\" class=\"keylink\" target=\"_blank\">往生</a></p><p>游行无量诸佛刹见多那由他亿佛</p><p>终不悕欲生天上远离一切诸愿乐</p><p>是人不舍勤<a href=\"/remen/jingjin.html\" class=\"keylink\" target=\"_blank\">精进</a>于少时间行法行</p><p>于其十方诸佛所善能赞咏而称叹</p><p>尔时月光童子身得闻如是寂灭定</p><p>弃舍一切利养事修行诸佛所叹法</p><p>若有欲得自然智我为一切世间上</p><p>应当学是胜三昧若如是学人天最</p><p>尔时世尊告月光童子言。童子。是菩萨摩诃萨于是显说三昧智。应善修习为人显示。童子。云何显示。所谓于一切法起平等心。无有彼此无有分别无无分别。无造无起无生无灭。一切妄想分别忆想起想皆悉断除。心所攀缘意所思作。及诸假名皆亦断除。亦断一切诸恶觉观。于阴界入无有自性。断贪嗔痴。谓念慧解脱惭愧坚固修行仪式所应行处。谓空闲地智慧地。绝于去来一切菩萨所学。一切如来行处。一切功德成就。童子。是谓显说如是三昧。若能显说如是三昧。便不离诸定。其心不失一切三昧无有迷惑。起大悲心。利益无量无边众生。尔时世尊即于是时。而说偈言。</p><p>平等非崄地微寂难可见</p><p>断除一切想故名为三昧</p><p>非妄想分别离见不可取</p><p>其心不可得是名为三昧</p><p>正住如实定不取一切法</p><p>如实不取故故说寂灭定</p><p>法无少尘许亦无少可得</p><p>无少可得故故名为三昧</p><p>有得无得者此名为妄想</p><p>于法离分别故名为三昧</p><p>以声故说义是声事非有</p><p>犹如响呼声又亦如虚空</p><p>众生无所住住处不可得</p><p>得与不得音自性不可得</p><p>若去若堕落去道不可得</p><p>去与不去音于道如是知</p><p>存有定是取存无定亦然</p><p>无著行菩提证圣道亦尔</p><p>离崄平等地是定慧无相</p><p>佛子修习此善<a href=\"/foxue/changshi/153408.html\" class=\"keylink\" target=\"_blank\">修定</a>相应</p><p>非文字所能入是深义趣</p><p>舍诸语言事得定无所取</p><p>得此定菩萨如说相应住</p><p>设火焚世界于中不被烧</p><p><a href=\"/remen/wuliangjie.html\" class=\"keylink\" target=\"_blank\">无量劫</a>火起如空本不然</p><p>若知法如空是人火不烧</p><p>若烧佛刹时在定作是愿</p><p>灭彼火无余人及地不毁</p><p>彼神足无边游空无挂碍</p><p>随学定而住菩萨获是德</p><p>若生若退没无起亦无灭</p><p>若能如是知得此定不难</p><p>世间有生灭如来之所说</p><p>若能知此定当知是世亲</p><p>于世间不染世法不能碍</p><p>身若无碍者能往诸佛刹</p><p>常见于<a href=\"/remen/jingtu.html\" class=\"keylink\" target=\"_blank\">净土</a>及见世导师</p><p>彼得闻<a href=\"/remen/zhengfa.html\" class=\"keylink\" target=\"_blank\">正法</a>在诸刹演说</p><p>彼不起无知而说法性时</p><p>能通达诸法如随于法性</p><p>于亿劫演说辩才而不断</p><p>能变作多身其余诸菩萨</p><p>变化诸菩萨往游诸佛刹</p><p>千叶莲花上加趺而安坐</p><p>显示佛菩萨总持修多罗</p><p>并余亿诸经修习寂定故</p><p>唯除不退转余不思议人</p><p>莫能尽其辩显示佛菩提</p><p>乘重阁而去种种宝严饰</p><p>布散诸妙花氛馥甚可乐</p><p>散布诸末香并烧胜妙香</p><p>或散无量宝为于菩提故</p><p>菩萨救济者如是无量德</p><p>断除诸烦恼获得胜神足</p><p>不起于烦恼清净甚光耀</p><p>无为不可坏是菩萨境界</p><p>寂静深寂静离恼无烦恼</p><p>超过於戏论乐无戏论法</p><p>文字无能入诸法无相故</p><p>智知唯音声是故名定者</p><p>无尽胜寂灭无功用不见</p><p>一切佛境界实际无家宅</p><p>从诸佛修学一切法自性</p><p>学是佛功德到功德彼岸</p><p>非此亦非彼本际无分别</p><p>是故一切佛到功德彼岸</p><p>于未来不去已知法性故</p><p>无功用戏论到功德彼岸</p><p>尔时月光童子白佛言。希有世尊。如来应供正遍知。快能善说一切诸法体性平等。此说一切诸法体性平等菩萨所学。若菩萨于所说三昧能修学者。速得阿耨多罗三藐三菩提。世尊我复乐说。如来我复乐说。善逝我欲少有所说。佛言童子。乐说便说。尔时月光童子在于佛前。合十指爪掌向佛住立。称佛实德。说偈赞曰。</p><p>见生为老病死逼贪嗔痴等常迷惑</p><p>佛本为发菩提心愿成正觉解众缚</p><p>善哉无量劫修行住檀调柔护诸过</p><p>持戒忍辱勤精进善修<a href=\"/remen/chanding.html\" class=\"keylink\" target=\"_blank\">禅定</a>及智慧</p><p>以无悕望弃王位妻子宝货悉能舍</p><p>头目手足及寿命其心初无有疲厌</p><p>禁戒皎然净无垢捐弃身命常护持</p><p>善能禁制身口意归命善逝调心者</p><p>安住智矿忍力中设使剜身无忿怒</p><p>以慈血变流出乳归命如来甚奇特</p><p>成就于力住十力以无量智择诸法</p><p>佛以悲愍于世间救济利益诸异趣</p><p>已知一切法体<a href=\"/remen/kongjian.html\" class=\"keylink\" target=\"_blank\">空见</a>诸世间悉虚妄</p><p>悟道契会性<a href=\"/remen/wuwo.html\" class=\"keylink\" target=\"_blank\">无我</a>知彼解脱无所脱</p><p>远离烦恼及放逸降伏魔力及军众</p><p>知道无垢无碍智说寂无碍清净法</p><p>假使虚空星宿落地海城邑悉坏灭</p><p>虚空无为性变异如来终无不实语</p><p>见于苦恼诸众生安住取着分别中</p><p>为彼显示离取着所谓甚深寂灭空</p><p>不可思议无数劫大雄勇猛久已学</p><p>修学一切无著已是故佛无诸过失</p><p>佛所修学一切法如所得法为他说</p><p>此非愚痴凡夫地又非一切诸外道</p><p>心常安住于我想是名过失诸凡夫</p><p>若能善知无我法无有一切诸过失</p><p>大雄所出真实语恒常安住于实法</p><p>安住如是实法已复能演说于实语</p><p>过去曾修真实行乃能称述于本愿</p><p>获得真实妙<a href=\"/remen/guobao.html\" class=\"keylink\" target=\"_blank\">果报</a>是以能说真实语</p><p>具足所行真实<a href=\"/remen/xingshan.html\" class=\"keylink\" target=\"_blank\">行善</a>能觉于真实际</p><p>如是所修真实行归命人尊大智慧</p><p>其智最胜无伦匹智慧具足甚光明</p><p>究竟到于胜智慧归命智慧言说者</p><p>能与众生作亲友久远修习慈悲心</p><p>善能安住而不动不动犹如须弥山</p><p>天人所师备广德教诫大众群生类</p><p>善逝甚深胜智慧处众无畏而震吼</p><p>如是无畏师子吼如师子王威雄猛</p><p>降伏一切诸外道犹如师子摧野干</p><p>大雄善能降不调所调复能善调御</p><p>能令成就为善友安住坚固而不坏</p><p>见彼苦恼诸众生最极依止于我见</p><p>为其演畅无我法无有贪爱及不爱</p><p>不学愚痴凡夫人依止崄难不善径</p><p>为彼显示真实道所谓趣向<a href=\"/remen/niepan.html\" class=\"keylink\" target=\"_blank\">涅槃</a>路</p><p>若有取着我想者彼即住于极苦恼</p><p>以其不解无我法谓能灭除苦恼处</p><p>不可思议劫数中大智久已曾修学</p><p>修学远离取着已是故无有诸过恶</p><p>演说离过诸法句世尊远离于诸过</p><p>善说真实微妙语口能解脱百种畏</p><p>无量那由百千亿天龙夜叉住虚空</p><p>爱乐无上最圣法闻者靡不合真义</p><p>如来善美<a href=\"/remen/huanxi.html\" class=\"keylink\" target=\"_blank\">欢喜</a>语温润合时称悦意</p><p>和合无量微妙音怜愍解脱无数人</p><p>伎乐音声百千种一时奏击相和合</p><p>悉是天中悦乐声如来一音能映蔽</p><p>迦陵频伽诸鸟众同时共发微妙声</p><p>能令他<a href=\"/remen/rensheng.html\" class=\"keylink\" target=\"_blank\">人生</a>欣乐于佛音声非少分</p><p>击发欢喜之音乐善合一切诸管弦</p><p>吹贝鼓笛琴箜篌于佛音声悉不现</p><p>紧那罗王歌舞音已曾善学百千乐</p><p>若得闻者咸欢喜于佛音声悉不现</p><p>拘翅鹦鹉<a href=\"/remen/sheli.html\" class=\"keylink\" target=\"_blank\">舍利</a>声孔雀哀鸾鸳鸯等</p><p>所有一切美音鸟于佛音声悉不现</p><p>可爱悦乐美妙音世间所有善歌咏</p><p>悉来集聚同时发佛声最胜殊过彼</p><p>诸天夜叉修罗王三界所有群生类</p><p>其中最胜上妙身佛放一光悉映蔽</p><p>如来色身如花敷一切相好以映饰</p><p>出生福果甚清净光明显照于十方</p><p>鼛[鼓/?/貝]蠡鼓箜篌音铜钹笙箫美妙声</p><p>如是诸音相和合百分不及佛一音</p><p>乾闼修罗摩睺等夜叉所有美妙声</p><p>并及三界诸妙音于佛百分不及一</p><p>梵天所有诸光明及诸有顶天身光</p><p>世尊若放一光明余光百分不及一</p><p>身口意业皆清净<a href=\"/remen/bushi.html\" class=\"keylink\" target=\"_blank\">布施</a>净故世不染</p><p>功德宝聚人中王自然功德无等等</p><p>赞叹十力实语已童子欢喜作是言</p><p>以我供养佛法王愿此福成释迦文</p><p>佛知彼胜最净行善逝于时起微笑</p><p>弥勒睹笑而请问惟愿人尊说笑缘</p><p>其时大地六种动天龙欢喜住虚空</p><p>欣悦瞻仰两足尊请为我说笑<a href=\"/remen/yinyuan1.html\" class=\"keylink\" target=\"_blank\">因缘</a></p><p>诸佛智慧所了知非<a href=\"/remen/fodizi.html\" class=\"keylink\" target=\"_blank\">佛弟子</a>声闻地</p><p>今欲安谁最胜道惟愿怜愍为我说</p><p>惟除慈悲牟尼尊一切世间无堪者</p><p>堪能授于法王位愿为授于菩提记</p><p>我今善问世导师释迦牛王大威德</p><p>已度智慧光明岸除断贪嗔痴秽过</p><p>不可思议恒沙亿导师尔所劫修行</p><p>为求胜妙菩提行为何因缘而现笑</p><p>能舍自身手足等妻子眷属余亲爱</p><p>常能修行是胜行是故我问牟尼尊</p><p>象马车乘及牛羊奴婢摩尼真珠金</p><p>不见所有诸珍物行菩提时而不舍</p><p>其智最胜悉显现知诸众生之所行</p><p>心信性欲已善知愿说何缘而现笑</p><p>谁曾供养人中尊谁复今成广大利</p><p>谁能受行佛所行为谁而能现此笑</p><p>其地于时六种动亿妙莲花从地出</p><p>其花光耀具亿叶金色炽盛甚可爱</p><p>佛子处彼莲花上菩萨第一大神足</p><p>无量法师而云集是以我作如是问</p><p>击鼓鸣铙吹贝音伎乐亿数如恒沙</p><p>如是等辈诸音乐佛声于中最殊妙</p><p>拘翅频伽鹅鹤等众鸟一时而云集</p><p>俱时各出美妙音于佛音声非其比</p><p>谁往行檀持禁戒无量亿劫而修习</p><p>谁复供养人中尊牟尼为谁而现笑</p><p>谁昔起大恭敬心已曾请问两足尊</p><p>何因缘故得菩提而今便现是笑耶</p><p>所有过去十力尊及今现在未来世</p><p>天人导师悉了知是故我问人中塔</p><p>能知众生心次第于其神足而不减</p><p>又知众生心所乐是故我问牟尼师</p><p>修行无上最胜行因相应法已善学</p><p>佛菩提道云何得是故我问两足尊</p><p>诸法微细难可见空寂难称不思议</p><p>修行十力之所行是以我问世大师</p><p>若能善修慈悲心于不思议众生所</p><p>常不起诸众生想是故我问两足尊</p><p>所行境界难思议于其边底不可得</p><p>已能度于心境界是故我问两足尊</p><p>布施持戒已究竟智者明净了三世</p><p>远离一切诸过恶为何义故现是笑</p><p>舍利目连居律多及诸如来余<a href=\"/remen/dizi.html\" class=\"keylink\" target=\"_blank\">弟子</a></p><p>非是彼等所行地惟佛境界最无上</p><p>于一切法到彼岸诸有所学已究竟</p><p>导师起发大悲愍宣畅微妙第一音</p><p>过去无量僧祇劫亦曾问于如是义</p><p>得为救世之亲尊今既<a href=\"/remen/zhengguo.html\" class=\"keylink\" target=\"_blank\">证果</a>为我说</p><p>夜叉罗刹龙槃荼瞻仰两足最胜尊</p><p>一切恭敬合掌住咸疑世尊何缘笑</p><p>多菩萨众悉云集具足<a href=\"/remen/shentong.html\" class=\"keylink\" target=\"_blank\">神通</a>多亿刹</p><p>如来心生最长子一切恭敬而合掌</p><p>世尊导师非<a href=\"/remen/wuyuan.html\" class=\"keylink\" target=\"_blank\">无缘</a>最胜丈夫而现笑</p><p>微妙语言鼓音声以何因缘而现笑</p><p>香象菩萨东方来从彼阿閦佛世界</p><p>那由菩萨众围绕为问释迦故来此</p><p>又复安乐妙世界观音菩萨大势至</p><p>那由菩萨众围绕来问两足释师子</p><p>过去无量亿佛所供养无边诸如来</p><p>犹如大海中沙数为行无上胜菩提</p><p>一切诸佛所嗟叹于菩萨德已究竟</p><p>十方世界悉闻知文殊师利住合掌</p><p>游行那由他佛刹如是胜徒难可见</p><p>佛子功德已善学一切合掌恭敬住</p><p><a href=\"/remen/genqi.html\" class=\"keylink\" target=\"_blank\">根器</a>最胜余更无如是调伏柔软者</p><p>能持一切佛法藏愿为宣说和润语</p><p>世尊导师非无缘最胜丈夫而现笑</p><p>微妙鼓音愿演说以何因缘而现笑</p><p>拘翅鸲鹆鹅孔雀雷霆牛王声震吼</p><p>愿出天乐美妙音惟愿演说增乐语</p><p>善集慈悲离诸过智慧现前断愚痴</p><p>显真实义离文字于百千劫已修持</p><p>决定空寂知诸有显示苦灭诸句义</p><p>能坏一切外道智空无众生及寿命</p><p>诸佛修行百千行百千种福而庄严</p><p>百千诸天咸赞叹百千诸梵亦复然</p><p>夜叉罗刹等净心摩睺金翅龙欣喜</p><p>口常宣说无滞碍净妙业果之所起</p><p>所有诸佛灭度者及今现在未来世</p><p>一切了知无障碍从诸功德之所生</p><p>大海大地及诸山一切咸皆六种动</p><p>诸天修罗龙摩睺散诸上妙胜香花</p><p>断除贪嗔及惛慢尸罗心意悉清净</p><p>寂静音声称无想大圣如是师子吼</p><p>具足辩才广名称于眼于法善平等</p><p>世间无等亦无过惟愿大悲说笑义</p><p>拘翅频伽及孔雀命命等鸟妙音声</p><p>一时共发甚可爱于佛少音非为譬</p><p>大鼓金钲及诸鼙蠡贝箫筑琴箜篌</p><p>千种音乐俱时作于佛少音非为譬</p><p>诸天千种美音乐及诸天女妙歌声</p><p>众集相和生人爱于佛少音非为譬</p><p>救世导师以一音随信种种发异解</p><p>一切皆谓佛为己愿大<a href=\"/remen/shamen.html\" class=\"keylink\" target=\"_blank\">沙门</a>说笑缘</p><p>诸天及龙妙音声迦楼乾闼毗舍阇</p><p>是等不能灭烦恼唯佛音声能断除</p><p>虽复起爱心无染行慈便能离嗔过</p><p>能生智慧离愚痴能如是者离诸垢</p><p>佛音不出于众外能断百种诸所疑</p><p>于其音声无高下牟尼妙声寂平等</p><p>假使三千界散坏大海一念尽枯涸</p><p>日月可令坠落地世雄终无不实语</p><p>语言清净六十种吼音深美无所畏</p><p>如来梵言愿为说寂静何缘而现笑</p><p>一切三有群生类悉能了知彼所行</p><p>过去现在及未来人尊愿为说笑缘</p><p>所有如来大悲者于诸力中得究竟</p><p>如来净月<a href=\"/remen/yuanman.html\" class=\"keylink\" target=\"_blank\">圆满</a>面终非无缘而现笑</p><p>尔时世尊。即于是时。以其偈颂。答弥勒菩萨摩诃萨曰。</p><p>如是月光童子者赞叹如来爱无比</p><p>如是赞叹如来已后还为世所称美</p><p>昔日于此王舍城已曾睹见多亿佛</p><p>于彼佛所常请问如是胜妙寂灭定</p><p>修行菩提道行时于一切世为我子</p><p>常能具足无碍辩恒常安住于梵行</p><p>彼人末代可怖时惟是弥勒所证知</p><p>一切时中住梵行能广分别是三昧</p><p>若欲求是胜三昧称道所行则能得</p><p>无量亿佛所摄受供养最胜大导师</p><p>我住智中故记说于此月光胜妙行</p><p>末代世时无障碍于其梵行及寿命</p><p>知于千亿诸如来如观掌中庵罗果</p><p>又复过彼恒沙数能于未来修供养</p><p>诸天及龙有八亿夜叉众有七千亿</p><p>未来供养两足尊是等悉能相佐助</p><p>得闻如是授记已欢喜爱乐而充满</p><p>月光踊身七多树住空发于希有言</p><p>呜呼佛说最无上安住解脱智神通</p><p>安住决定胜智故一切异论莫能坏</p><p>远离二边证解脱观察于事不着事</p><p>于三界中智无碍悉无一切诸戏论</p><p>一切戏论而不染诸见觉观悉断除</p><p>善修于道无所依不为他坏不违他</p><p>又于三界无所依断除诸结所行净</p><p>爱缚枝蔓悉舍离诸有相续皆尽灭</p><p>悟解非有自体性离言说法悉了知</p><p>于其颠倒无智者如师子吼摧野干</p><p>佛今为现妙法藏我今获得妙宝聚</p><p>断除一切诸恶趣我今得佛定无疑</p><p>百福金色庄严手愿此宝掌摩我顶</p><p>对于天人大众前惟愿人尊灌我顶</p><p>我念过去修行时于师子幢佛法中</p><p>时有<a href=\"/remen/biqiu.html\" class=\"keylink\" target=\"_blank\">比丘</a>甚聪睿名曰贤施为法师</p><p>我作王子名黠慧身遇病苦甚困笃</p><p>时彼贤施为我师柔软淳直备儒德</p><p>五百良医无减少咸皆尽来为我治</p><p>彼悉不能除我病亲戚眷属怀忧恼</p><p>是时大师闻我患便至我所而慰问</p><p>贤施即生悲愍心而为我说是三昧</p><p>我得闻此三昧已不顾财宝心爱乐</p><p>了知诸法体性故其时病苦即除愈</p><p>比丘行于菩提行得<a href=\"/remen/chengfo.html\" class=\"keylink\" target=\"_blank\">成佛</a>道号然灯</p><p>我昔黠慧王子时以此三昧除苦恼</p><p>以是因缘故童子我忆是事今付汝</p><p>能忍骂詈毁辱等<a href=\"/remen/shouchi.html\" class=\"keylink\" target=\"_blank\">受持</a>读诵如是定</p><p>末世比丘有无量放逸毁禁多悭吝</p><p>坚着衣钵乐为恶于是三昧起诽谤</p><p>嫉妒轻躁纵诸根止住俗家为贪利</p><p>常依出入息利活是等当谤此三昧</p><p>舒手展足奢纵诞趋步言笑自顾影</p><p>伴党挑臂随路行若入聚落现异相</p><p>如是不应仪式人昼夜系心在童女</p><p>于彼色声常爱着游行村邑现是仪</p><p>心常贪嗜于美食戏笑歌舞及音乐</p><p>贩卖贸易恒规利喜乐饮宴及乘骑</p><p>广贮积聚饮食已命终坠堕三恶道</p><p>专事垦殖及耕田保玩自己所住处</p><p>受他教命传书信弃舍禁戒及威仪</p><p>亲近白衣违<a href=\"/\" class=\"keylink\" target=\"_blank\">佛教</a>毁破禁戒住恶道</p><p>常作佛不赞叹业所谓斗秤诸欺诳</p><p>造作如是诸恶行以此恶行堕恶道</p><p>多饶财宝珠金贝弃舍亲爱而<a href=\"/remen/chujia.html\" class=\"keylink\" target=\"_blank\">出家</a></p><p>不能安住净戒聚还为贩肆作鄙业</p><p>牛马雄雌相孚乳惟恃财谷为胜想</p><p>何为出家除须发而不护戒及仪式</p><p>我于过去行菩提于千劫中修苦行</p><p>为求如是寂灭定愚人闻之生嗤笑</p><p>行非梵行喜<a href=\"/remen/wangyu.html\" class=\"keylink\" target=\"_blank\">妄语</a>常贪利养趣恶道</p><p>披梵行服为标式毁戒谤定言非法</p><p>彼此递互相破坏不能应法求利养</p><p>各欲共相求短失命终堕于三恶趣</p><p>百千人中难得一谓能住于忍辱者</p><p>朋党斗诤无量人弃舍忍辱恒忿竞</p><p>咸自称叹是菩萨欲望声流遍诸国</p><p>若得虚名自欣庆尚无善行何况道</p><p>我曾不闻亦不见无有净行欲乐者</p><p>诽谤此法无欣慕而能获得菩提道</p><p>为不活故多出家不求一切佛菩提</p><p>愚人安住我见中闻说无我便惊怖</p><p>彼此更互恒诤论我慢自举相陵蔑</p><p>自称己是说他非常行不善妄欢喜</p><p>成就净戒诸功德安住慈心行忍辱</p><p>调伏柔濡淳善者是等善人为彼欺</p><p>若有当来起恶心极甚抵突为不善</p><p>喜乐斗诤行非法是等尔时得供养</p><p>我今善相劝告汝汝当于我生净信</p><p>于此如来所说教彼恶人辈勿亲近</p><p>于极贪爱及重嗔多愚痴人惛慢者</p><p>无惭无愧行不调汝于彼速起忍力</p><p>我今所说无量德比丘于此不安住</p><p>非但口言得菩提要须坚固行者得</p></div>"
},{
    "title": "第四卷 月灯三昧经",
    "author": "那连提黎耶舍 译",
    "html": "<div class=\"B1_text\"><p>第四卷 月灯<a href=\"/remen/sanmei.html\" class=\"keylink\" target=\"_blank\">三昧</a>经</p><p>尔时婆伽婆在大众中示教利喜已。即从坐起出王舍城。诣耆阇崛山敷座而坐。诸<a href=\"/remen/biqiu.html\" class=\"keylink\" target=\"_blank\">比丘</a>众。及诸天龙夜叉乾闼婆阿修罗迦楼罗紧那罗摩睺罗伽前后围绕。尔时月光童子八百亿人。并天龙八部诸鬼神等。及余世界十那由他诸菩萨众。持诸宝鬘涂香末香。衣服幡花种种音乐。建立幢盖悬诸缯幡。出王舍城向耆阇崛山。诣如来所头面礼足绕无量匝。以已所持花香衣服宝盖幢幡。击诸音乐设大<a href=\"/remen/gongyang.html\" class=\"keylink\" target=\"_blank\">供养</a>。设供养已曲躬恭敬。为问法故却坐一面。</p><p>尔时月光童子作如是言。我于如来应供正遍知。欲有所问惟愿听许。尔时<a href=\"/remen/shizun.html\" class=\"keylink\" target=\"_blank\">世尊</a>告童子言。如来应正遍知。随汝所欲恣汝问之。汝所问者则能利益无量<a href=\"/remen/zhongsheng.html\" class=\"keylink\" target=\"_blank\">众生</a>。吾当为汝分别解说令汝心喜。尔时月光童子既蒙听许。即白佛言。菩萨摩诃萨成就几法。能得如是一切诸法体性平等无戏论三昧。尔时佛告月光童子言。菩萨摩诃萨成就四法。能得如是一切诸法体性平等无戏论三昧。何等为四。一者善学柔软同住安隐。到调伏地能忍毁辱。见法除慢是为初法。菩萨若能成就如是。便能得是一切诸法体性平等无戏论三昧。</p><p>复次童子。菩萨摩诃萨成就善戒清净戒第一善清净戒不浊戒不缺戒。不穿戒不杂戒。无定色戒<a href=\"/remen/zizai.html\" class=\"keylink\" target=\"_blank\">自在</a>戒。不可呵戒不退落戒。无所依戒无所取戒无所得戒。圣所赞戒智所赞戒。童子是为第二。菩萨具足是法。能得一切诸法体性平等无戏论三昧。</p><p>复次童子。菩萨摩诃萨深怖<a href=\"/remen/sanjie.html\" class=\"keylink\" target=\"_blank\">三界</a>起惊畏心。厌离三界起不染心。不着三界起逼恼心。为脱三界苦众生故起大悲心。趣向阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。发大<a href=\"/remen/jingjin.html\" class=\"keylink\" target=\"_blank\">精进</a>心。童子是为第三。菩萨成就如是。能得一切诸法体性平等无戏论三昧。</p><p>复次童子。菩萨摩诃萨求于多闻无有厌足。为重于法不求财利。为重于智不求名闻。随闻<a href=\"/remen/shouchi.html\" class=\"keylink\" target=\"_blank\">受持</a>为他广说显示其义。以悲愍故不为亲属。菩萨复作是念。云何能令前听法众生于无上菩提速得不退转。是为第四。菩萨成就如是。能得一切诸法平等无戏论三昧。童子当知。此三昧法门无量诸佛之所演说。无量诸佛之所赞叹。无量诸佛之所咨嗟。无量诸佛之所显示。无量诸佛之所修习。尔时世尊。而说偈言。</p><p>我念不思那由劫有<a href=\"/remen/fohao.html\" class=\"keylink\" target=\"_blank\">佛号</a>曰音声身</p><p>彼音声身如来尊在世<a href=\"/remen/shouming.html\" class=\"keylink\" target=\"_blank\">寿命</a>六千岁</p><p>彼佛次前复有佛号智自在世所爱</p><p>彼智自在正遍知寿命一万二千岁</p><p>彼佛次前有佛号威德自在大势力</p><p>彼威德佛人中尊寿命七万六千岁</p><p>彼佛次前复有佛号大自在自然智</p><p>彼大自在<a href=\"/remen/tianren.html\" class=\"keylink\" target=\"_blank\">天人</a>师寿命满足千万岁</p><p>彼佛次前复有佛其佛号曰梵声师</p><p>彼梵声佛两足尊寿命满足一亿岁</p><p>彼佛次前复有佛号众自在最胜离</p><p>彼众自在无比尊寿命满足六亿岁</p><p>彼佛次前复有佛其佛号曰声自在</p><p>彼音自在婆伽婆寿命满足千万岁</p><p>彼佛次前复有佛号曰声上为世灯</p><p>彼声上佛世导师寿命一万四千岁</p><p>彼佛次前复有佛号满月面普名称</p><p>彼满月面普名称住世寿命一日夜</p><p>彼佛次前复有佛其佛号曰日面满</p><p>彼日面佛无比尊寿命一万八千岁</p><p>彼佛次前复有佛其佛号曰梵面亲</p><p>彼梵面亲两足尊寿命二万三千岁</p><p>彼佛次前复有佛其佛号曰梵婆薮</p><p>彼梵婆薮天人师寿命一万八千岁</p><p>如是等佛同一劫其数二百世导师</p><p>汝听我今说佛名皆是三界<a href=\"/remen/shijian.html\" class=\"keylink\" target=\"_blank\">世间</a>亲</p><p>无毁身佛普音佛遍威德佛遍声佛</p><p>声供养佛名声佛声身勇佛声身净</p><p>智起智知善聪佛智光映蔽智等起</p><p>智焰聚佛智勇佛梵上梵命梵善佛</p><p>善梵天佛胜梵声<a href=\"/remen/fanyin.html\" class=\"keylink\" target=\"_blank\">梵音</a>梵天梵施佛</p><p>威力威主善威佛威德自在起威佛</p><p>威德眼佛善胜佛怖上怖慧善可怖</p><p>可怖面佛怖起佛可怖怖上见实佛</p><p>善眼月上胜导师深远音佛无边音</p><p>净音自在净音佛无量音佛善现声</p><p>魔力音坏善眼佛善眼净面净眼佛</p><p>无量眼佛普眼佛善普眼佛胜眼佛</p><p>眼映蔽佛不毁眼调伏上佛调伏佛</p><p>善调心佛善调佛寂根寂意寂上佛</p><p>寂德极寂到定岸寂心无上如来尊</p><p>住边寂佛善调心善调寂根定意佛</p><p>寂上寂德炽盛佛度寂<a href=\"/remen/bian.html\" class=\"keylink\" target=\"_blank\">彼岸</a>定勇佛</p><p>众因陀罗王众佛众自在佛映蔽众</p><p>众胜净智大众主众主勇健大众佛</p><p>胜众<a href=\"/remen/jietuo.html\" class=\"keylink\" target=\"_blank\">解脱</a>正遍知</p><p>见法法幢法起<a href=\"/remen/fofa.html\" class=\"keylink\" target=\"_blank\">佛法</a>体性起法力佛</p><p>法佛妙法勇健佛<a href=\"/remen/zixing.html\" class=\"keylink\" target=\"_blank\">自性</a>法起决定佛</p><p>如此自性法起佛合有八亿皆同号</p><p>是佛出于第二劫斯等如来我曾供</p><p>自性法起决定佛若有得闻其名者</p><p>闻已受持净业人速能获得是三昧</p><p>我今所说牟尼王彼佛次后有余佛</p><p>不可思议无数劫佛号善胜音王佛</p><p>彼善胜王如来尊寿命七万六千岁</p><p>是如来尊初会时有罗汉众三十亿</p><p>六通三明根调伏具大威德四神足</p><p>住最后身诸漏尽不为八法之所染</p><p>尔时复有菩萨众其数合有万万亿</p><p>得六<a href=\"/remen/shentong.html\" class=\"keylink\" target=\"_blank\">神通</a>具辩才于诸法空学究竟</p><p>以神通力游亿刹展转<a href=\"/remen/jiaohua.html\" class=\"keylink\" target=\"_blank\">教化</a>过恒沙</p><p>问诸如来所行道还复住于本世界</p><p>博通一切修多罗游于世间作灯明</p><p>是谓<a href=\"/remen/fozi.html\" class=\"keylink\" target=\"_blank\">佛子</a>大神力为利众生游诸国</p><p>远离丑秽行梵行不为欲故造诸恶</p><p>常为诸天所喜乐于诸有中无所依</p><p>于空闲处常乞食住于空寂行头陀</p><p>多闻巧言大福德能于三界无所著</p><p>乐于<a href=\"/remen/chanding.html\" class=\"keylink\" target=\"_blank\">禅定</a>无所畏于义决定获辩才</p><p>于辞句义已善<a href=\"/remen/xuefo.html\" class=\"keylink\" target=\"_blank\">学佛</a>子一问悉究竟</p><p>摄护一切诸善业于<a href=\"/remen/wuliangjie.html\" class=\"keylink\" target=\"_blank\">无量劫</a><a href=\"/remen/xiuxing.html\" class=\"keylink\" target=\"_blank\">修行</a>满</p><p>常为诸佛之所赞演说解脱道句义</p><p>持戒清净无秽污如花处水无所著</p><p>于三界中常起厌不为世法之所染</p><p>其心清净业善净少欲知足具威德</p><p>安住当来圣德中亦住三明殊胜道</p><p>要在修行非口言自安于法为他说</p><p>为诸如来善摄受委付一切佛法藏</p><p>于三界中起怖畏以寂静心常<a href=\"/foxue/changshi/153408.html\" class=\"keylink\" target=\"_blank\">修定</a></p><p>常为诸佛所加护说千亿种修多罗</p><p>若说亿种修多罗远离一切世间教</p><p>信于空寂说深义无量名称德如海</p><p>童子我于无量劫常赞叹彼无余间</p><p>我今但说其少分犹如大海水一渧</p><p>彼时善胜音王佛说此寂灭最胜定</p><p>是时三千大千界诸天及人悉充满</p><p>彼佛说此寂定时尔时大地六种动</p><p>天人众数如恒沙安住不退菩提道</p><p>有王最上人中尊号<a href=\"/remen/gongde.html\" class=\"keylink\" target=\"_blank\">功德</a>力大威神</p><p>具足有于五百子颜貌端正甚坏丽</p><p>有妙夫人数八亿悉是王宫内眷属</p><p>彼功德王所生女合有一千四百亿</p><p>是王八月十五日方欲善受八戒斋</p><p>共于八亿那由人俱时往诣如来所</p><p>稽首无上两足尊即于佛前坐一面</p><p>如来知彼心所乐即便为说胜三昧</p><p>是王闻斯三昧已弃舍王位如涕唾</p><p>并舍一切所亲爱于彼佛所而<a href=\"/remen/chujia.html\" class=\"keylink\" target=\"_blank\">出家</a></p><p>夫人后宫调顺子及诸女等皆出家</p><p>后宫眷属及亲众七十六万那由他</p><p>彼王妻子出家者安住勇猛常精进</p><p>经行不住满八年于经行时便命终</p><p>此大圣王命终已还生本处王宫中</p><p>忽然化生无胎染是时如来犹在世</p><p>其父号曰坚固力其母号曰大<a href=\"/remen/zhihui.html\" class=\"keylink\" target=\"_blank\">智慧</a></p><p>其王生已白父母胜音王佛住世不</p><p>时彼胜音王如来曾为我说胜三昧</p><p>非是<a href=\"/remen/yinyuan1.html\" class=\"keylink\" target=\"_blank\">因缘</a>非<a href=\"/remen/wuyuan.html\" class=\"keylink\" target=\"_blank\">无缘</a>于诸有中唯说一</p><p>一切诸法体性印出千万亿修多罗</p><p>是诸菩萨无上财今佛犹说三昧不</p><p><a href=\"/remen/shuofa.html\" class=\"keylink\" target=\"_blank\">说法</a>不坏于<a href=\"/remen/yinguo.html\" class=\"keylink\" target=\"_blank\">因果</a>能修最胜八圣道</p><p>如来智慧见世间了知诸法入<a href=\"/remen/zhendi.html\" class=\"keylink\" target=\"_blank\">真谛</a></p><p>身业口业皆清净意业清净知见净</p><p>出过一切诸攀缘是佛犹说三昧耶</p><p>能知诸阴界平等远离一切诸入相</p><p>证于无生寂灭忍是佛犹说三昧耶</p><p>无碍辩才入寂智达解文字差别智</p><p>能过一切取着事是佛犹说三昧耶</p><p>知诸音声得欣喜见诸佛已起深乐</p><p>得于圣趣柔软直佛犹说是三昧耶</p><p>不起嗔怒恒调善发言美好常含笑</p><p>见诸众生先语慰佛犹说是三昧不</p><p>恭敬尊长无懈倦<a href=\"/remen/libai.html\" class=\"keylink\" target=\"_blank\">礼拜</a>供养恒瞻视</p><p>其身清净具白法法王犹说三昧不</p><p>于诸白法常无厌住于空闲离邪命</p><p>忆念诸地不忘失法王犹说三昧不</p><p>于阴善巧智神通远离<a href=\"/remen/fannao.html\" class=\"keylink\" target=\"_blank\">烦恼</a>调伏地</p><p>能断凡夫语言道法王犹说三昧耶</p><p>常能修进诸胜行远离犯戒知持犯</p><p>及离一切诸亲爱法王犹说三昧耶</p><p>出过一切诸有生自识<a href=\"/remen/suming.html\" class=\"keylink\" target=\"_blank\">宿命</a>离诸疑</p><p>其心敬法闻总持佛今犹说三昧耶</p><p>出生深利胜智慧信乐不动如山王</p><p>得总持门不退转世亲犹说三昧不</p><p>常求一切白净法于恶法中恒远离</p><p>心不游入烦恼朋如来犹说是法不</p><p>诸学究竟得自在于诸禅定已穷尽</p><p>智慧能令信欣喜说法牟尼犹在不</p><p>胜智增长知生智无量智慧平等智</p><p>知于诸趣随生智牟尼王说是胜法</p><p><a href=\"/remen/xinxing1.html\" class=\"keylink\" target=\"_blank\">信心</a>出家舍俗地不着三界无所依</p><p>制伏其心令欣喜是佛说是胜菩提</p><p>于诸法中无执着常能摄受一切法</p><p>于诸业果信不动最胜世尊说是法</p><p><a href=\"/remen/jielv.html\" class=\"keylink\" target=\"_blank\">戒律</a>持犯<a href=\"/remen/guobao.html\" class=\"keylink\" target=\"_blank\">果报</a>智灭于一切诸诤论</p><p>能说非违非诤地两足牟尼说是法</p><p>受于忍辱无嗔怒于诸问答能善巧</p><p>知诸法句差别智大悲世尊说是法</p><p>知于过去未来际能知三世佛法性</p><p>知于三世分段智自然世尊说是法</p><p>常能系心于一处常能安身于圣地</p><p>于诸威仪常不改人中牛王说是法</p><p>有惭有愧自<a href=\"/remen/zhuangyan.html\" class=\"keylink\" target=\"_blank\">庄严</a>知于世间应时语</p><p>一切常舒<a href=\"/remen/bushi.html\" class=\"keylink\" target=\"_blank\">布施</a>手无上世亲说是法</p><p>常能摄心有惭愧亦常厌离恶不善</p><p>随顺头陀常分卫牟尼王尊说胜法</p><p>常怀惭愧恒欣喜于尊供养恒恭敬</p><p>远离憍慢修礼拜如来说是胜妙法</p><p>策下劣心令其安自能测量智分齐</p><p>远离无知诸障碍如是胜人说是法</p><p>能入心智语言智决定能知诸言辞</p><p>远离一切无利事法王如来说是法</p><p>常得亲近善知识远离一切不善者</p><p>常得信佛不放逸牟尼说是无上法</p><p>知世假名但言说常厌一切世间苦</p><p>于利得失无忧喜牟尼说是最胜法</p><p>若得恭敬心不高不得恭敬心放舍</p><p>得称实叹心不喜是世间师说是法</p><p>常舍一切诸恶道不与俗流相交通</p><p>于出家众亦不参自然智者说是法</p><p>勇者远离非行处于佛所行常安住</p><p>威仪具足心善调如是法母佛所说</p><p>常远一切凡愚法亦远一切污家法</p><p>常护一切诸佛法是法大智之所说</p><p>少言美妙善相应他于人处能软语</p><p><a href=\"/remen/rufa.html\" class=\"keylink\" target=\"_blank\">如法</a>降伏诸怨敌大智慧日之教法</p><p>知时节量诸饮食慎勿委信凡夫法</p><p>若遇苦缘心不戚是为如来善胜教</p><p>若见贫人令得财若见<a href=\"/remen/pojie.html\" class=\"keylink\" target=\"_blank\">破戒</a>起悲救</p><p>以悲愍心为开晓如是胜法如来教</p><p>常以法摄诸众生及舍一切诸财物</p><p>于诸八法无贮畜如来大圣所说教</p><p>赞叹持戒诃破戒坚持净戒不诈伪</p><p>不积资财能弃舍此是如来最胜教</p><p>深心启请诸师长随所言说悉能行</p><p>常能亲近诸法师如是如来最胜教</p><p>心常爱乐恒恭敬亦恒安住于<a href=\"/remen/zhengjian.html\" class=\"keylink\" target=\"_blank\">正见</a></p><p>于诸善业能决定如是如来最胜教</p><p>造诸善行为上首善巧方便弃舍相</p><p>远离于想及事相是为如来无上教</p><p>于修多罗能解知实谛句义善修学</p><p>证解脱智常善巧是为如来最胜教</p><p>发言出于揩正语心境相称词决定</p><p>有所宣说无有疑是为如来最胜教</p><p>常应修习诸法空安住戒力无所畏</p><p>游行一切寂定处是为如来最胜教</p><p>不求亲爱及利养其心无有诸谄曲</p><p>远离一切诸恶见是为如来最胜教</p><p>于陀罗尼得胜辩智慧照明广无边</p><p>说法不断辩才净是为如来最胜教</p><p>于四法门久修习能入于行最贤善</p><p>于此<a href=\"/\" class=\"keylink\" target=\"_blank\">佛教</a>奉修行是为如来最胜教</p><p>于佛所说随顺忍安住彼忍离诸过</p><p>远离非智住于智是为如来最胜教</p><p>以智住于方便地修习菩萨善巧行</p><p>为善丈夫所修行是为诸佛最胜教</p><p>常离不应方便者如来说此为佛地</p><p>若与智和佛<a href=\"/remen/suixi.html\" class=\"keylink\" target=\"_blank\">随喜</a>是名如来最胜教</p><p>佛地广大非二乘凡愚无智生毁谤</p><p>智者诸佛所摄受是名如来最胜教</p><p>如来善知此法门诸天恭敬所供养</p><p>千亿梵众恒随喜如来犹说三昧不</p><p>无量千龙恒礼拜紧那金翅常赞叹</p><p>菩提树下所得者如来犹说三昧不</p><p>常为智人所求者是善胜法之资财</p><p>非为财施无上药如来犹说三昧不</p><p>智慧腑藏辩无尽能出亿妙修多罗</p><p>善知三界如实智如来犹说三昧不</p><p>说于船筏渡彼岸不为四瀑之所漂</p><p>令名闻鬘得增长是以说此三昧定</p><p>赞叹十种最胜力及赞人中大牛王</p><p>菩萨功德胜无尽正由得是三昧故</p><p>说于慈心除嗔恚行大悲人大喜舍</p><p>于大乘者得稣息正由说此胜三昧</p><p>为师子吼说胜行此是佛智胜阿含</p><p>一切诸法体性印如是三昧佛所说</p><p>能招一切种智智求菩提者之园苑</p><p>此能破坏魔军众谓是佛说胜寂定</p><p>能生正觉之功德是一切法自性印</p><p>无生寂灭妙法印导师所说胜三昧</p><p>于住法者作明术在怨仇中而不现</p><p>如法降伏诸魔官导师说是胜三昧</p><p>显示无碍辩才地诸力解脱及诸根</p><p>最胜十八不共法由斯三昧得是法</p><p>求十力者之实法诸佛胜智之本因</p><p>佛大丈夫所说法怜愍救护世间故</p><p>最胜佛子所摄受求解脱者所欲乐</p><p>闻是寂静难见定为诸佛子之所爱</p><p>诸佛满足智慧处智慧菩萨起求心</p><p>其心清净无烦恼应修如是寂灭定</p><p>身业清净口亦净如来为示解脱门</p><p>无有杂秽爱欲缚应当勤修是三昧</p><p>不生贪爱嗔恚地速能获得大智慧</p><p>能起于明灭无明是故应修寂灭定</p><p>求解脱者令得满求三昧者必克获</p><p>离讥毁誉如来眼应当修习是三昧</p><p>游行通力多佛刹神足能见诸佛德</p><p>陀罗尼门得不难应修如是胜寂定</p><p>加持念根得菩提亦能加持见多佛</p><p>以微细智说无生修是三昧得不难</p><p>不应法者难<a href=\"/remen/juewu.html\" class=\"keylink\" target=\"_blank\">觉悟</a>远离一切文字故</p><p>不以音声能了解曾不闻定故不知</p><p>智慧菩萨已解了如法王说而能知</p><p>寂灭无毁能测量但为救度世间故</p><p>勇猛精进能善持坚固护念恒不失</p><p>尽苦智慧及灭智佛犹说是三昧不</p><p>演说一切法无生亦说一切诸有生</p><p>诸佛如来妙智最佛犹说是三昧不</p><p>是法童子所显示八十亿千那由他</p><p>得胜随顺音声忍不退转于胜菩提</p><p>坚固力王报子言是佛世尊今犹在</p><p>王问童子如是言汝于何处闻是法</p><p>子言听我刹利王我曾见于十亿佛</p><p>于一劫中悉供养具足咨问此寂定</p><p>已于九十四劫中常得了知宿命智</p><p>从此不生胞胎中正由修此三昧力</p><p>于彼佛所恒听法闻已深信而修习</p><p>我常坚固起此信必证菩提无有疑</p><p>受持读诵三昧时若有人来问于我</p><p>乃至梦中无疑网要必成于无上道</p><p>我从得于无贪爱自知决定必<a href=\"/remen/chengfo.html\" class=\"keylink\" target=\"_blank\">成佛</a></p><p>亦常如是起欲乐不知何时得菩提</p><p>为学受持胜三昧若有比丘教我者</p><p>我于彼<a href=\"/remen/rensheng.html\" class=\"keylink\" target=\"_blank\">人生</a>恭敬亦如恭敬于诸佛</p><p>我于彼人教一偈修行菩萨顺忍时</p><p>好心瞻仰如善师卑形恭敬而供养</p><p>老少中年比丘所惭愧谦下生恭敬</p><p>恭敬于彼得现称福德后世名增长</p><p>于相违诤不忻乐我时安住于少事</p><p>能知恶业趣恶道能知善业趣善道</p><p>不应法说放逸者于彼闻于不爱语</p><p>亦自思念己恶业凡作业者无失坏</p><p>我时不嗔亦不慢佛说忍力勤修行</p><p>诸佛恒常赞说忍修忍易得菩提道</p><p>我本持戒恒清净亦令众生住净戒</p><p>恒常赞叹戒最上由住净戒人信受</p><p>恒常赞叹兰若处亦自安住净持戒</p><p>劝人修行八戒斋亦复教彼学菩提</p><p>劝人修习净梵行亦复教彼住法义</p><p>为他显示菩提道于命终后见多佛</p><p>我念过去世劫时有佛号曰妙声身</p><p>于彼佛前发弘誓恒安忍力不倾动</p><p>本作如是要誓时岁经八亿四千万</p><p>时魔讥毁来骂辱我心初无有变动</p><p>尔时降伏魔官已知我慈忍坚固力</p><p>以清净心接足礼五百众发<a href=\"/remen/putixin.html\" class=\"keylink\" target=\"_blank\">菩提心</a></p><p>我于往昔无悭吝恒常赞叹行布施</p><p>大富丰财有誉声于饥馑时为施主</p><p>若有比丘持是定或能修习为他说</p><p>即自恒常供养彼作是心者令得佛</p><p>我时有彼无上业见佛世尊人中上</p><p>生生恒受<a href=\"/remen/juzujie.html\" class=\"keylink\" target=\"_blank\">具足戒</a>得为比丘听法师</p><p>我常乐于头陀行亦住空寂兰若林</p><p>不为饮食故谄曲少分所得皆知足</p><p>我一切时无嫉妒亦常不着于居家</p><p>既不着家不憎妒欣乐兰若无退失</p><p>我时恒住于慈行设有毁骂不嗔恚</p><p>以慈悲心善调柔名闻花鬘满十方</p><p>常习少欲而知足乐于苦行修兰若</p><p>亦恒分卫不厌倦要誓坚固而不动</p><p>习行信心常清净于如来所信增上</p><p>良由信佛有胜利诸根不缺恒端正</p><p>如佛所说即能行成就如是坚固行</p><p>是坚固行有何利诸天供养喜劝请</p><p>我所演说之功德世间上德及余德</p><p>其有智人应修学为求菩提道<a href=\"/remen/xingzhe.html\" class=\"keylink\" target=\"_blank\">行者</a></p><p>我今忆念难行行本于往昔常修行</p><p>若今演说时节久共汝相随向佛所</p><p>彼大利智胜菩萨获得具足五神通</p><p>以神足力亦诣佛与梵天王多千万</p><p>坚固力王心欣喜与诸眷属亿万众</p><p>俱共往诣如来尊<a href=\"/remen/dl.html\" class=\"keylink\" target=\"_blank\">顶礼</a>接足住佛前</p><p>佛时知王心乐欲即为王说此三昧</p><p>是王闻此三昧已弃舍王位而出家</p><p>其出家已于此定受持读诵为他说</p><p>后时过于六千劫得佛号曰莲花上</p><p>王有眷属六百亿俱时从王诣佛者</p><p>彼闻如是胜三昧欣喜踊跃亦出家</p><p>其出家者于此定受持读诵为他说</p><p>劫过六十那由他同一劫中悉成佛</p><p>号善调伏智上佛无量人天兴供养</p><p>一一诸佛大名称度脱恒河沙数众</p><p>坚固力王我身是修行胜妙菩提行</p><p>昔时我子五百人是彼最后<a href=\"/remen/hufa.html\" class=\"keylink\" target=\"_blank\">护法</a>者</p><p>我于如是千亿劫勇猛精进离<a href=\"/remen/xiedai.html\" class=\"keylink\" target=\"_blank\">懈怠</a></p><p>专心求此胜三昧正为无上菩提故</p><p>童子若有诸菩萨欲得如此胜定者</p><p>精进勇猛不顾命应当学我勤精进</p></div>"
},{
    "title": "第五卷 月灯三昧经",
    "author": "那连提黎耶舍 译",
    "html": "<div class=\"B1_text\"><p>第五卷 月灯<a href=\"/remen/sanmei.html\" class=\"keylink\" target=\"_blank\">三昧</a>经</p><p>佛复告月光童子言。若菩萨摩诃萨于此三昧经典。<a href=\"/remen/shouchi.html\" class=\"keylink\" target=\"_blank\">受持</a>读诵为他解说如说<a href=\"/remen/xiuxing.html\" class=\"keylink\" target=\"_blank\">修行</a>。得四<a href=\"/remen/gongde.html\" class=\"keylink\" target=\"_blank\">功德</a>。何者为四。一者成就满足福德。二者不为怨家所坏。三者成就无边<a href=\"/remen/zhihui.html\" class=\"keylink\" target=\"_blank\">智慧</a>。四者成就无量辩才。童子。若有菩萨摩诃萨。有能于此三昧经典。受持读诵系念思惟广为人说。获得如是四种功德。尔时<a href=\"/remen/shizun.html\" class=\"keylink\" target=\"_blank\">世尊</a>。而说偈言。</p><p>福德成就恒满足于一切时常不断</p><p>受持如是三昧故得诸如来之境界</p><p>勇健功德所守护于一切时常成就</p><p>修行如是胜寂定必获无上胜<a href=\"/remen/puti.html\" class=\"keylink\" target=\"_blank\">菩提</a></p><p>彼无一切诸怨敌常不为怨之所害</p><p>智慧成就悉满足于一切时恒不断</p><p>彼人成就无量智亦复具足无边慧</p><p>无量无边胜辩才以持如是胜定故</p><p>成就满足福德聚亦成最妙菩萨行</p><p>彼无一切诸怨敌以持寂灭胜定故</p><p>彼智广大无有边亦成无边胜辩才</p><p>其音美妙甚可乐以说如是胜定故</p><p>善友智者所爱乐谓能宣说自义故</p><p>诸人皆知是福藏宣说如是胜定故</p><p>得胜利养妙衣服亦获胜妙上甘膳</p><p>颜貌端正甚可爱以持如是寂定故</p><p>多见诸佛<a href=\"/remen/shijian.html\" class=\"keylink\" target=\"_blank\">世间</a>亲以无等供<a href=\"/remen/gongyang.html\" class=\"keylink\" target=\"_blank\">供养</a>佛</p><p>无有一切诸障难以持如是胜定故</p><p>住于佛前而赞叹喜心说妙多百偈</p><p>于其智慧而不损以说如是寂定故</p><p>十力世尊在前坐相好<a href=\"/remen/zhuangyan.html\" class=\"keylink\" target=\"_blank\">庄严</a>可爱身</p><p>无垢鲜净如金山以修如是胜定故</p><p>彼智曾无有损减多闻智慧亦丰足</p><p>成就最胜大法藏以说如是三昧故</p><p>智慧广大无有量多百劫说而不尽</p><p>闻于如是深寂定如佛所说安住故</p><p>不生一切诸难处如是<a href=\"/remen/fozi.html\" class=\"keylink\" target=\"_blank\">佛子</a>恒为王</p><p><a href=\"/remen/rufa.html\" class=\"keylink\" target=\"_blank\">如法</a>治国常安隐以持如是胜定故</p><p>无量无边亿劫数十力说彼功德利</p><p>说其少分不能尽犹如大海一渧水</p><p>是时童子甚欣悦忽然从坐整服起</p><p>合十爪掌面向佛生大欣喜而赞言</p><p>世尊大雄甚奇特能为世亲作光明</p><p>大牟尼尊说功德显示如是胜利益</p><p>大圣世雄为我说愿垂怜愍救护故</p><p>何人能于末代时听闻如是修多罗</p><p>迦陵频伽妙音声深远雷震悦乐声</p><p>具足无量胜智慧告月光童作是言</p><p>汝今谛听我当说无上最胜微妙行</p><p>若欲护持于法者听受如是三昧经</p><p>虔心供养一切佛以清净心求佛智</p><p>复应修习慈愍心听受如是修多罗</p><p>成就头陀离过行修行寂静功德林</p><p>安住大胜上妙智听受如是三昧经</p><p>行于恶行诸<a href=\"/remen/zhongsheng.html\" class=\"keylink\" target=\"_blank\">众生</a>及以毁破禁戒者</p><p>如是诸恶<a href=\"/remen/biqiu.html\" class=\"keylink\" target=\"_blank\">比丘</a>辈不能闻是三昧经</p><p>勇猛修行诸梵行其心无有诸秽浊</p><p>常为诸佛所加护此经当入彼人手</p><p>若人于诸无量佛给侍恭敬修供养</p><p>是人当生末世中此经堕在彼人手</p><p>若人在于过去世于外道中行恶行</p><p>彼人闻是修多罗其心不喜起嫌恶</p><p>于<a href=\"/remen/fofa.html\" class=\"keylink\" target=\"_blank\">佛法</a>中得<a href=\"/remen/chujia.html\" class=\"keylink\" target=\"_blank\">出家</a>不为<a href=\"/remen/niepan.html\" class=\"keylink\" target=\"_blank\">涅槃</a>求活命</p><p>以悭嫉妒而自缠彼必诽谤<a href=\"/fojing/\" class=\"keylink\" target=\"_blank\">佛经</a>典</p><p>贪着他家起悭吝为魔波旬所加护</p><p>专求利养破禁戒于佛法中必不信</p><p>往昔不殖于善根未得智慧起高慢</p><p>依止我见愚凡夫亦于末世心无信</p><p>于其世间<a href=\"/remen/chanding.html\" class=\"keylink\" target=\"_blank\">禅定</a>中便谓已得果证想</p><p>自谓罗汉食他供彼必谤佛胜菩提</p><p>所有一切阎浮处毁坏一切佛塔庙</p><p>若有毁谤佛菩提其罪广大多于彼</p><p>若有杀害阿罗汉其罪无量无边际</p><p>若有诽谤修多罗其罪获报多于彼</p><p>谁能于此起勇猛在于末代恶世中</p><p>正戒<a href=\"/remen/zhengfa.html\" class=\"keylink\" target=\"_blank\">正法</a>毁坏时显说如是修多罗</p><p>童子悲号而起立叉手合掌发是言</p><p>我于今朝师子吼在于最胜法王前</p><p>我于如来灭度后在于末代恶世时</p><p>弃舍身命不吝惜广弘如是修多罗</p><p>能忍愚夫语言道不实诽谤极损辱</p><p>骂詈轻毁及恐怖勇猛<a href=\"/remen/jingjin.html\" class=\"keylink\" target=\"_blank\">精进</a>而忍受</p><p>除去一切诸恶业于过去世所造者</p><p>内怀不生于嗔怒必当安住佛法中</p><p>净妙阎浮金色手摩彼月光童子顶</p><p>如来发于和雅音月光童子大威德</p><p>我今正当加护汝在于末代后世时</p><p>不令汝有诸障难命难梵行诸障碍</p><p>更有余者一时起持法比丘八百人</p><p>自言我于末世中必当护持是经典</p><p>尔时多亿夜叉龙即时从坐而起立</p><p>更有余八那由他启请世尊如是言</p><p>我等于此比丘所谓向从坐而起者</p><p>在于恶世末代时我必拥护彼比丘</p><p>当说如是经典时以佛神力加护故</p><p>所有恒河沙数界无量佛刹悉震动</p><p>随其所动诸世界随界应化作多佛</p><p>悉是释迦所变化演说如是修多罗</p><p>一切所有诸佛刹不可思议亿众生</p><p>悉得听闻是胜法安住诸佛如来智</p><p>于此世界佛刹中数有九亿诸天众</p><p>一切悉发<a href=\"/remen/putixin.html\" class=\"keylink\" target=\"_blank\">菩提心</a>即于佛所散妙花</p><p>所有比丘<a href=\"/remen/biqiuni.html\" class=\"keylink\" target=\"_blank\">比丘尼</a>优波婆素优婆夷</p><p>其数七亿六千万悉得闻是修多罗</p><p>牟尼王尊授彼记必当见彼两足尊</p><p>其数犹如恒河沙皆得修习菩提行</p><p>供养恭敬彼诸佛为求如来智慧故</p><p>悉能于彼诸佛所得闻如是妙经典</p><p>过于八亿劫数中皆当得成如来尊</p><p>彼福德者于一劫度脱众生令安乐</p><p>于其<a href=\"/remen/mile.html\" class=\"keylink\" target=\"_blank\">弥勒</a>如来所施设无上胜供养</p><p>善持彼佛真妙法悉得<a href=\"/remen/wangsheng.html\" class=\"keylink\" target=\"_blank\">往生</a>安养国</p><p>彼离垢秽如来尊其<a href=\"/remen/fohao.html\" class=\"keylink\" target=\"_blank\">佛号</a>曰阿弥陀</p><p>于彼广设胜供养为求无上菩提故</p><p>于其七十阿僧祇满足如是劫数中</p><p>不堕一切诸恶趣得闻如是胜经典</p><p>若有于后未来世听闻如是修多罗</p><p>闻已悲泣而泪落我已供养于彼人</p><p>我今劝语汝一切我前所有现在者</p><p>由此故得菩提道是以付嘱此经典</p><p>是以童子。菩萨摩诃萨若欲乐求如是三昧。不可思议诸佛所说之法应善巧知。于不思议佛法应当咨请。应当深信不思议佛法。应当善巧求于不思议佛法。闻不思议佛法。勿怀惊怖勿增怖畏勿恒怖畏。</p><p>尔时月光童子白佛言。世尊云何菩萨于不思议佛法应善巧知。云何于不思议佛法应求请问。云何于不思议佛法深信清净。云何闻不思议佛法。不生惊怖不增怖畏不恒怖畏。尔时有乾闼婆子。名曰般遮尸弃。共余乾闼婆子五百同类俱。持音乐种种乐器。随从佛后欲为供养佛。尔时般遮尸弃作如是念。如我于帝释憍尸迦及三十三天前所设供养。今以此歌咏乐音供养如来天中之天应供正遍知。尔时般遮尸弃乾闼婆子。共余五百乾闼婆子。皆各同时击琉璃琴出妙歌音。尔时世尊作如是念。我以无作游戏神力。令彼月光童子于不思议佛法中得一心住。复令般遮尸弃乾闼婆子等乐器歌音令现殊妙。尔时以佛神力故。令彼五百音乐善称和雅发无欲音发顺法音发应法音。所谓应不思议佛法偈言。</p><p>于一毛道现多佛其数犹如恒河沙</p><p>佛刹国土亦复然彼佛刹体空<a href=\"/remen/wuxiang.html\" class=\"keylink\" target=\"_blank\">无相</a></p><p>于一毛端现五趣所谓<a href=\"/remen/diyu.html\" class=\"keylink\" target=\"_blank\">地狱</a>诸畜生</p><p>及诸饿鬼<a href=\"/remen/tianren.html\" class=\"keylink\" target=\"_blank\">天人</a>等皆悉清凉无逼窄</p><p>彼毛道处现海池并诸河流及井泉</p><p>皆悉不逼复不窄是谓佛法不思议</p><p>彼一毛头现诸山斫迦婆罗及须弥</p><p>目真邻陀大目真是曰佛法不思议</p><p>彼一毛头现地狱燋热寒冰粪屎等</p><p>有诸众生生彼者受于无量极苦恼</p><p>彼一毛头现天宫妙宫广大十六旬</p><p>毛处诸天无量数具受诸天极快乐</p><p>彼毛头处佛出世其中佛法极炽盛</p><p>彼无智者莫能睹如是宿业行不净</p><p>毛头处闻佛涅槃或时复闻法灭尽</p><p>彼毛头处或复闻佛今现在演<a href=\"/remen/shuofa.html\" class=\"keylink\" target=\"_blank\">说法</a></p><p>或复有人于毛端谓己<a href=\"/remen/shouming.html\" class=\"keylink\" target=\"_blank\">寿命</a>无穷极</p><p>或复毛处闻短命生已即灭不久停</p><p>或复毛道作是想我得见佛设供养</p><p>佛亦不出不供养直自想心而欣喜</p><p>譬如有人于梦中耽着五欲受快乐</p><p>觉已不见其欲事但以梦故妄见此</p><p>所见所闻忆念法犹如梦想无真实</p><p>若有得此三昧者悉能了知如是法</p><p>于其世间恒受乐谓爱无爱不贪着</p><p>常能爱乐于山林恒受如此<a href=\"/remen/shamen.html\" class=\"keylink\" target=\"_blank\">沙门</a>乐</p><p>若人无有诸取着远离一切诸我所</p><p>游行世间犹犀牛如风行空无障碍</p><p>修习于道起实智一切诸法空<a href=\"/remen/wuwo.html\" class=\"keylink\" target=\"_blank\">无我</a></p><p>若有能修如是法彼人辩才无有边</p><p>此人恒受于快乐其心不着于世间</p><p>其心犹如空中风于爱不爱无所取</p><p>于不爱者难共住于亲爱者难远离</p><p>弃舍如此二种朋专求正法是人乐</p><p>若有闻声贪爱起是人必起于嗔怒</p><p>愚痴惛慢所缠缚以慢力故得苦恼</p><p>若有能住于平等善能谦下无高慢</p><p>爱与不爱善得脱彼能<a href=\"/remen/changzhu.html\" class=\"keylink\" target=\"_blank\">常住</a>欣喜行</p><p>安住于戒善清净以无垢心乐禅定</p><p>恒常乐住山林中是人永离诸疑网</p><p>若人怀惑有颠倒愚痴恒乐于诸欲</p><p>犹如鹫鸟贪尸肉是人必自随魔力</p><p>说此偈时。月光童子。于不思议甚深佛法中。得一心安住。堪能演说修多罗。尔时般遮尸弃乾闼婆等。得随顺音声忍。无量无边众生。发阿耨多罗三藐三菩提心。无量众生。于人天中得安乐利益。</p><p>尔时佛告月光童子言。菩萨摩诃萨于诸善根功德法利。应善决定。应不多事。应离恶知识。应依善知识。善知识所应常咨问。乐闻于法无有厌足。应当欣喜。常应求法常摄于法。应说正法。应善巧咨问菩萨。于菩萨所起于师想。于法师所应当尊重如己师想。童子。若有菩萨能受行此法。是人得不思议具足辩才。得信深入不可思议佛法之海。于不思议甚深佛法心得决定。于人天中能作照明。尔时世尊。而说偈言。</p><p>于过去世多亿劫不可称量不思议</p><p>尔时有佛两足尊号因陀罗幡幢王</p><p>彼时佛说此三昧谓无众生无寿命</p><p>犹如泡沫及炎电诸法亦如水中月</p><p>众生寿命不可得于此界没他世生</p><p>所作之业无失坏黑白业报亦不亡</p><p><a href=\"/remen/yinguo.html\" class=\"keylink\" target=\"_blank\">因果</a>相应胜法门微细难见佛境界</p><p>文字句义不可得是妙菩提佛所说</p><p>积聚总持大智慧亿那由经从定出</p><p>那由他佛所行道如此三昧佛所说</p><p>善能灭坏诸病患集众菩萨功德财</p><p>一切诸佛咸称赞亿那由天所供养</p><p>于诸凡夫说实语常远一切外道法</p><p>诸佛所赞胜戒财如空中电难可执</p><p>过去无量亿佛所智者修行于戒施</p><p>久远远离恶知识得于无上父资财</p><p>彼有比丘是法师修行梵行慧日子</p><p>闻于此法而随顺发于最上菩提心</p><p>彼因陀罗幡幢佛告彼法师比丘言</p><p>比丘比丘第一难于彼菩提<a href=\"/remen/faxin.html\" class=\"keylink\" target=\"_blank\">发心</a>难</p><p>护戒犹如摩尼珠习近善友顺菩提</p><p>于恶知识恒远离速得无上菩提果</p><p>往昔于此阎浮提二不放逸长者子</p><p>于佛法中而出家犹如犀牛依山林</p><p>得于四禅有<a href=\"/remen/shentong.html\" class=\"keylink\" target=\"_blank\">神通</a>善诸偈论无所畏</p><p>地及<a href=\"/remen/xukong.html\" class=\"keylink\" target=\"_blank\">虚空</a>相悉知于空中行如鸟飞</p><p>于寒林中安住时林花繁茂甚奇特</p><p>一切异鸟悉来归二长者子共语言</p><p>尔时有王出游猎闻其语音至其所</p><p>时王恭敬而听法于彼法师深爱敬</p><p>时王共相慰问言发是语已在前坐</p><p>时王具有多眷属从王<a href=\"/remen/xingzhe.html\" class=\"keylink\" target=\"_blank\">行者</a>满六亿</p><p>二中有一是法师见王告言善谛听</p><p>诸佛出世甚难值惟愿大王勿放逸</p><p>寿命迅速不久停如山瀑水激川流</p><p>为老病死所缠逼无有能救如己业</p><p>惟愿大王护正法建立诸佛十力法</p><p>于后恶世末代时应当住于如法朋</p><p>如是无量聪慧者以慈心故向王说</p><p>王及六亿诸眷属咸发无上菩提心</p><p>时王闻是净法句调柔寂灭妙语言</p><p><a href=\"/remen/shanxin.html\" class=\"keylink\" target=\"_blank\">善心</a>踊跃而爱乐头面礼敬而辞去</p><p>时有无量余比丘为利养故入王宫</p><p>王知彼众行不端并于有德不恭敬</p><p>过去导师法已尽未来恶世增长时</p><p>德器之人甚鲜少多有无量放逸者</p><p>刚强悭慢诸比丘为求利养着诸见</p><p>于佛法中不正解以诸非法向王说</p><p>应当杀害彼法师本为王说空断者</p><p>劝王及我修空断都不示王真涅槃</p><p>于其业报悉散坏谄者说于阴空无</p><p>若能杀害彼法师必令大法得久住</p><p>尔时常有护王神是王过去善知识</p><p>长夜护王令离恶彼天告王如是言</p><p>愿王慎勿起是心恶知识言甚可畏</p><p>莫于聪慧法师所用恶人言兴杀害</p><p>大王可不忆念耶林间比丘所说者</p><p>于后末代恶世时王应安住如法朋</p><p>天为彼王说实语于诸佛法莫舍离</p><p>时王更有余恶弟在于边方镇国境</p><p>时恶比丘往<a href=\"/remen/jiaohua.html\" class=\"keylink\" target=\"_blank\">教化</a>令杀法师说空断</p><p>劝我昔来久修行不欲令我求涅槃</p><p>大王汝兄甚愚恶都自不欲令汝活</p><p>有二比丘为恶师以神通力游空行</p><p>以我知故来至此今悉具向大王说</p><p>汝可速杀二咒师必使及时勿后悔</p><p>王弟寻时被钾仗顺恶人言故往彼</p><p>并及一切诸军众诣彼林中比丘所</p><p>依林所有龙夜叉知彼王弟恶心来</p><p>雨沙砾石大可畏王及军众悉摧灭</p><p>今当观恶知识言摧灭如是大王众</p><p>于法师所起恚心于六十生堕阿鼻</p><p>时彼取着恶比丘劝化如是刹利王</p><p>于后满足十亿生受于无量地狱苦</p><p>彼天劝导彼王者及余拥护于法师</p><p>见于恒河沙数佛觐佛供养及修行</p><p>是王眷属满六亿皆共王去听法者</p><p>其所发于道心者各别世界得<a href=\"/remen/chengfo.html\" class=\"keylink\" target=\"_blank\">成佛</a></p><p>彼佛寿命多亿岁智慧无等不思议</p><p>彼人悉修是三昧说已皆当般涅槃</p><p>得闻如是胜妙智能集尸罗功德法</p><p>勇猛精进不放逸常远一切恶知识</p><p>童子。菩萨摩诃萨应不着于身能弃于命。何以故。童子。若着身者作不善法。是以菩萨应知色身及以法身。何以故。诸佛法身所摄非色身也。佛以法身显现非色身也。童子。是故菩萨摩诃萨欲行佛所行。欲求如来身。欲求如来智。欲知如来身。欲知如来智。于此三昧经典。应当受持读诵为他广说修习相应。童子。彼如来身无量福德之所出生。如来说于一义。所谓诸法从因生故。是离诸相以甚深故。法无限量无分齐故。法无有相无相性故。法无有相离诸相故。法无动摇善安住故。法无有二惟一相故。法不可见过眼境故。法不可思过心地故。法无动转离戏论故。法不可说过音声故。法无居处离窟宅故。法无窟宅离言音故。法无所依过诸见故。法无诸漏过诸报故。以心坚固离诸欲故。以不坏心离诸嗔故。以坚正智过诸痴故。有所说说诸法空故。无有生断诸生故。以<a href=\"/remen/wuchang.html\" class=\"keylink\" target=\"_blank\">无常</a>但言说故。出离声地寂灭于声故。有音声以思想故。同思想以和会故。以世俗第一义谛故。以清凉离热恼故。第一义谛以如实语故。无热恼以涅槃故。无有坏无能胜故。无取着灭戏论义故。无戏论离攀缘故。无有边际以说福故。无有微尘说微细故。次第大神通本业出生故。得自由<a href=\"/remen/zizai.html\" class=\"keylink\" target=\"_blank\">自在</a>力故。无破坏以坚实故。无有边际以名号无尽故。广大说大悲本业故。是为如来身。尔时世尊。而说偈言。</p><p>若有欲见世间亲及知<a href=\"/remen/foshen.html\" class=\"keylink\" target=\"_blank\">佛身</a>云何耶</p><p>于此三昧修习已即能知于如来身</p><p>佛从福德所出生其身清净甚光曜</p><p>其相平等如虚空种种差别不可得</p><p>诸佛菩提既如是其相状貌亦复然</p><p>其相状貌不可得如来身相亦如是</p><p>菩提相貌及以身诸佛世界亦复尔</p><p>诸力诸禅诸<a href=\"/remen/jietuo.html\" class=\"keylink\" target=\"_blank\">解脱</a>如是悉同其一相</p><p>诸佛体性正如此如来世亲亦复然</p><p>无有能得见佛者肉眼何能见正觉</p><p>无量多人作是说我曾得见于诸佛</p><p>金色微妙无比身一切世间皆显照</p><p>诸佛如来之所加以其力能有神通</p><p>便能得见于彼身种种妙相自庄严</p><p>随广长相而能现世间无能见其相</p><p>若有能知身相者佛与世间无有别</p><p>若有能知其身量所谓一切诸如来</p><p>佛身无身无差异人与修罗亦复然</p><p>一切诸心悉空寂受诸异报相亦尔</p><p>名色相貌既如是清净具足有光明</p><p>无有能知者修此寂灭定</p><p>惟有世间亲不思亿劫修</p><p>无量白净法从此三昧出</p><p>以定报力故他不见我身</p><p>若有如是心名色亦复然</p><p>心类各不同名色相亦尔</p><p>若以粗大想名色来随彼</p><p>名色若粗细悉从忆想起</p><p>若人想微细名色亦如此</p><p>名色若不着其心身光照</p><p>我念过去生七十阿僧祇</p><p>此三种恶想从本未曾起</p><p>以其无漏心不思议亿劫</p><p>利益众生故他不见我身</p><p>若有以此物心意得弃舍</p><p>是人于彼物更不共和合</p><p>我心得解脱一切种物中</p><p>能体知其性而起于智慧</p><p>于千亿佛刹我于中现化</p><p>为众生说法是故不可见</p><p>无相无状貌犹如于虚空</p><p>我身不可说语言道断故</p><p>法身大雄猛其身从法生</p><p>曾无有色身说之以为佛</p><p>若说于此身闻已生欣乐</p><p>彼诸魔波旬不能得其便</p><p>闻是深妙法而不生惊怖</p><p>不以活命故诽谤佛菩提</p><p>千亿修多罗如实智演说</p><p>为众生照明彼彼所至处</p><p>童子。是如来应正遍知。若欲知如来色身相业者。终不能知若青若青色若青相似若青相貌。若黄若黄色若黄相似若黄相貌。若赤若赤色若赤相似若赤相貌。若白若白色若白相似若白相貌。若红紫若红紫色若红紫相似若红紫相貌。若颇梨若颇梨色若颇梨相似若颇梨相貌。若火若火色若火相似若火相貌。若金若金色若金相似若金相貌。若电若电色若电相似若电相貌。若苏若苏色若苏相似若苏相貌。若毗琉璃若毗琉璃色若毗琉璃相似若毗琉璃相貌。若天若天色若天相似若天相貌。若梵若梵色若梵相似若梵相貌。童子。是为如来身。如来一切身相不可量。不可思议故亦不可说。所成就色身诸天世人莫能测量。如是长短广狭一切种。无有限齐不可思议如是等不可数。尔时世尊而说颂曰。</p><p>一切世界中所有诸微尘</p><p>并及泉池源大海所有水</p><p>设有巧算术无有知其边</p><p>亦不知尘数及与水渧者</p><p>如来之导师引斯譬喻已</p><p>其水渧无限微尘亦复然</p><p>我观一切生多于彼尘数</p><p>发心及起信于一时悉知</p><p>若于我自身显现外皮色</p><p>诸众生信欲无有譬知者</p><p>若相及与业其色像如是</p><p>莫能知佛者我相正如是</p><p>佛远离于相显示于法身</p><p>甚深无限量是佛不思议</p><p>正觉不思议如来身亦然</p><p>是不思法身以显法身故</p><p>心业不能知无能思此身</p><p>及与其身相都无测量者</p><p>彼法无限量亿劫所修习</p><p>得此难思身发净大光明</p><p>众生无能取取之不可得</p><p>是故如来身难量不可思</p><p>于诸无量法而取于限量</p><p>无分别法中虽无有分别</p><p>于分别限量说于无分别</p><p>离念无分别是佛不思议</p><p>无限如虚空莫能度量者</p><p>佛身亦复尔犹如太虚空</p><p>若有诸佛子如实知我身</p><p>彼得成于佛世睹不思议</p></div>"
},{
    "title": "第六卷 月灯三昧经",
    "author": "那连提黎耶舍 译",
    "html": "<div class=\"B1_text\"><p>第六卷 月灯<a href=\"/remen/sanmei.html\" class=\"keylink\" target=\"_blank\">三昧</a>经</p><p>童子。菩萨摩诃萨有四种言论不可思议。及其演说亦不可思议难可尽边。何等为四。一者诸行言论不可思议。二者呵责有为言论不可思议。三者<a href=\"/remen/fannao.html\" class=\"keylink\" target=\"_blank\">烦恼</a>资助言论不可思议。四者清净言论不可思议。童子。是为菩萨四种言论不可思议。及其演说亦不可思议难可尽边。童子。菩萨摩诃萨复有四种法何等为四。一者诸行法不可思议。二者呵责有为法不可思议。三者烦恼法不可思议。四者清净法不可思议。是为四种。童子。菩萨摩诃萨复有四种相应。何等为四。一者诸行相应不可思议。二者呵责有为相应不可思议。三者烦恼相应不可思议。四者清净相应不可思议。是为四种。童子。菩萨摩诃萨复有四种门。何等为四。一者诸行门不可思议。二者呵责有为门不可思议。三者烦恼门不可思议。四者清净门不可思议。是为四种。童子。菩萨摩诃萨复有四种行说。何等为四。一者诸行行说不可思议。二者呵责有为行说不可思议。三者烦恼行说不可思议。四者清净行说不可思议。是为四种。童子。菩萨摩诃萨复有四种音声。何等为四。一者诸行音声不可思议。二者呵责有为音声不可思议。三者烦恼音声不可思议。四者清净音声不可思议。是为四种。童子。菩萨摩诃萨复有四种语。何等为四。一者诸行语不可思议。二者呵责有为语不可思议。三者烦恼语不可思议。四者清净语不可思议。是为四种。童子。菩萨摩诃萨复有四种语言道。何等为四。一者诸行语言道不可思议。二者呵责有为语言道不可思议。三者烦恼语言道不可思议。四者清净语言道不可思议。是为四种。童子。菩萨摩诃萨复有四种权密说。何等为四。一者诸行权密说不可思议。二者呵责有为权密说不可思议。三者烦恼权密说不可思议。四者清净权密说不可思议。是为四种。童子。菩萨摩诃萨复有四种知于诸天。何等为四。一者诸行知于诸天不可思议。二者呵责有为知于诸天不可思议。三者烦恼知于诸天不可思议。四者清净知于诸天不可思议。是为四种。童子。菩萨摩诃萨复有四种见知于人。何等为四。一者诸行知人不可思议。二者呵责有为知人不可思议。三者烦恼知人不可思议。四者清净知人不可思议。是为四种。童子。菩萨摩诃萨复有四种知名字。何等为四。一者诸行知名字不可思议。二者呵责有为知名字不可思议。三者烦恼知名字不可思议。四者清净知名字不可思议。是为四种。童子。菩萨摩诃萨复有四种辩才。何等为四。一者诸行辩才不可思议。二者呵责有为辩才不可思议。三者烦恼辩才不可思议。四者清净辩才不可思议。是为四种。童子。菩萨摩诃萨复有四种决定。何等为四。一者诸行决定不可思议。二者呵责有为决定不可思议。三者烦恼决定不可思议。四者清净决定不可思议。是为四种。童子。菩萨摩诃萨复有四种入。何等为四。一者诸行入不可思议。二者呵责有为入不可思议。三者烦恼入不可思议。四者清净入不可思议。是为四种。童子。菩萨摩诃萨复有四种度。何等为四。一者诸行度不可思议。二者呵责有为度不可思议。三者烦恼度不可思议。四者清净度不可思议。是为四种。童子。菩萨摩诃萨复有四种金刚句。何等为四。一者诸行金刚句不可思议。二者呵责有为金刚句不可思议。三者烦恼金刚句不可思议。四者清净金刚句不可思议。是为四种。童子。菩萨摩诃萨复有四种咒术句。何等为四。一者诸行咒术句不可思议。二者呵责有为咒术句不可思议。三者烦恼咒术句不可思议。四者清净咒术句不可思议。是为四种。童子。菩萨摩诃萨复有四种出。何等为四。一者诸行出不可思议。二者呵责有为出不可思议。三者烦恼出不可思议。四者清净出不可思议。是为四种。童子。菩萨摩诃萨复有四种修多罗句。何等为四。一者诸行修多罗句不可思议。二者呵责有为修多罗句不可思议。三者烦恼修多罗句不可思议。四者清净修多罗句不可思议。是为四种。童子。菩萨摩诃萨复有四种辞句何等为四。一者诸行辞句不可思议。二者呵责有为辞句不可思议。三者烦恼辞句不可思议。四者清净辞句不可思议。是为四种。童子。菩萨摩诃萨复有四种施设句。何等为四。一者诸行施设句不可思议。二者呵责有为施设句不可思议。三者烦恼施设句不可思议。四者清净施设句不可思议。是为四种。童子。菩萨摩诃萨复有四种明句。何等为四。一者诸行明句不可思议。二者呵责有为明句不可思议。三者烦恼明句不可思议。四者清净明句不可思议。是为四种。童子。菩萨摩诃萨复有四种信义句。何等为四。一者诸行信义句不可思议。二者呵责有为信义句不可思议。三者烦恼信义句不可思议。四者清净信义句不可思议。是为四种。童子。菩萨摩诃萨复有四种行句。何等为四。一者诸行行句不可思议。二者呵责有为行句不可思议。三者烦恼行句不可思议。四者清净行句不可思议。是为四种。童子。菩萨摩诃萨复有四种不思议句。何等为四。一者诸行不思议句不可思议。二者呵责有为不思议句不可思议。三者烦恼不思议句不可思议。四者清净不思议句不可思议。是为四种。童子。菩萨摩诃萨复有四种无边句。何等为四。一者诸行无边句不可思议。二者呵责有为无边句不可思议。三者烦恼无边句不可思议。四者清净无边句不可思议。是为四种。童子。菩萨摩诃萨复有四种无限量句。何等为四。一者诸行无限量句不可思议。二者呵责有为无限量句不可思议。三者烦恼无限量句不可思议。四者清净无限量句不可思议。是为四种。童子。菩萨摩诃萨复有四种无穷句。何等为四。一者诸行无穷句不可思议。二者呵责有为无穷句不可思议。三者烦恼无穷句不可思议。四者清净无穷句不可思议。是为四种。童子。菩萨摩诃萨复有四种不可称句。何等为四。一者诸行不可称句不可思议。二者呵责有为不可称句不可思议。三者烦恼不可称句不可思议。四者清净不可称句不可思议。是为四种。童子。菩萨摩诃萨复有四种阿僧祇句。何等为四。一者诸行阿僧祇句不可思议。二者呵责有为阿僧祇句不可思议。三者烦恼阿僧祇句不可思议。四者清净阿僧祇句不可思议。是为四种。童子。菩萨摩诃萨复有四种无量句。何等为四。一者诸行无量句不可思议。二者呵责有为无量句不可思议。三者烦恼无量句不可思议。四者清净无量句不可思议。是为四种。童子。菩萨摩诃萨复有四种不可测量句。何等为四。一者诸行不可测量句不可思议。二者呵责有为不可测量句不可思议。三者烦恼不可测量句不可思议。四者清净不可测量句不可思议。是为四种。童子。菩萨摩诃萨复有四种不行句。何等为四。一者诸行不行句不可思议。二者呵责有为不行句不可思议。三者烦恼不行句不可思议。四者清净不行句不可思议。是为四种。童子。菩萨摩诃萨复有四种智句。何等为四。一者诸行智句不可思议。二者呵责有为智句不可思议。三者烦恼智句不可思议。四者清净智句不可思议。是为四种。童子。菩萨摩诃萨复有四种智聚。何等为四。一者诸行智聚不可思议。二者呵责有为智聚不可思议。三者烦恼智聚不可思议。四者清净智聚不可思议。是为四种。童子。菩萨摩诃萨复有四种智性。何等为四。一者诸行智性不可思议。二者呵责有为智性不可思议。三者烦恼智性不可思议。四者清净智性不可思议。是为四种。童子。菩萨摩诃萨复有四种辩聚。何等为四。一者诸行辩聚不可思议。二者呵责有为辩聚不可思议。三者烦恼辩聚不可思议。四者清净辩聚不可思议。是为四种。童子。菩萨摩诃萨复有四种辩性。何等为四。一者诸行辩性不可思议。二者呵责有为辩性不可思议。三者烦恼辩性不可思议。四者清净辩性不可思议。是为四种。童子。菩萨摩诃萨复有四种修多罗。何等为四。一者诸行修多罗不可思议。二者呵责有为修多罗不可思议。三者烦恼修多罗不可思议。四者清净修多罗不可思议。是为四种。童子。菩萨摩诃萨复有四种修多罗聚。何等为四。一者诸行修多罗聚不可思议。二者呵责有为修多罗聚不可思议。三者烦恼修多罗聚不可思议。四者清净修多罗聚不可思议。是为四种。童子。菩萨摩诃萨复有四种多闻。何等为四。一者诸行多闻不可思议。二者呵责有为多闻不可思议。三者烦恼多闻不可思议。四者清净多闻不可思议。是为四种。童子。菩萨摩诃萨复有四种财。何等为四。一者诸行财不可思议。二者呵责有为财不可思议。三者烦恼财不可思议。四者清净财不可思议。是为四种。童子。菩萨摩诃萨复有四种学。何等为四。一者诸行学不可思议。二者呵责有为学不可思议。三者烦恼学不可思议。四者清净学不可思议。是为四种。童子。菩萨摩诃萨复有四种境界。何等为四。一者诸行境界不可思议。二者呵责有为境界不可思议。三者烦恼境界不可思议。四者清净境界不可思议。是为四种。童子。菩萨摩诃萨复有四种业。何等为四。一者诸行业不可思议。二者呵责有为业不可思议。三者烦恼业不可思议。四者清净业不可思议。是为四种。童子。菩萨摩诃萨复有四种安住。何等为四。一者诸行安住不可思议。二者呵责有为安住不可思议。三者烦恼安住不可思议。四者清净安住不可思议。是为四种。童子。菩萨摩诃萨复有四种<a href=\"/remen/xiudao.html\" class=\"keylink\" target=\"_blank\">修道</a>。何等为四。一者诸行修道不可思议。二者呵责有为修道不可思议。三者烦恼修道不可思议。四者清净修道不可思议。是为四种。童子。菩萨摩诃萨复有四种断烦恼智。何等为四。一者诸行断烦恼智不可思议。二者呵责有为断烦恼智不可思议。三者烦恼断烦恼智不可思议。四者清净断烦恼智不可思议。是为四种。童子。菩萨摩诃萨复有四种烦恼智。何等为四。一者诸行烦恼智不可思议。二者呵责有为烦恼智不可思议。三者烦恼烦恼智不可思议。四者清净烦恼智不可思议。是为四种。童子。菩萨摩诃萨复有四种恶道智。何等为四。一者诸行恶道智不可思议。二者呵责有为恶道智不可思议。三者烦恼恶道智不可思议。四者清净恶道智不可思议。是为四种。童子。菩萨摩诃萨复有四种非智智。何等为四。一者诸行非智智不可思议。二者呵责有为非智智不可思议。三者烦恼非智智不可思议。四者清净非智智不可思议。是为四种。童子。菩萨摩诃萨复有四种毕定智。何等为四。一者诸行毕定智不可思议。二者呵责有为毕定智不可思议。三者烦恼毕定智不可思议。四者清净毕定智不可思议。是为四种。童子。菩萨摩诃萨复有四种无差失智。何等为四。一者诸行无差失智不可思议。二者呵责有为无差失智不可思议。三者烦恼无差失智不可思议。四者清净无差失智不可思议。是为四种。童子。菩萨摩诃萨复有四种无明智。何等为四。一者诸行无明智不可思议。二者呵责有为无明智不可思议。三者烦恼无明智不可思议。四者清净无明智不可思议。是为四种。童子。菩萨摩诃萨复有四种苦智。何等为四。一者诸行苦智不可思议。二者呵责有为苦智不可思议。三者烦恼苦智不可思议。四者清净苦智不可思议。是为四种。童子。菩萨摩诃萨复有四种忧智。何等为四。一者诸行忧智不可思议。二者呵责有为忧智不可思议。三者烦恼忧智不可思议。四者清净忧智不可思议。是为四种。童子。菩萨摩诃萨复有四种贫智。何等为四。一者诸行贫智不可思议。二者呵责有为贫智不可思议。三者烦恼贫智不可思议。四者清净贫智不可思议。是为四种。童子。菩萨摩诃萨复有四种生智不可思议。何等为四。一者诸行生智不可思议。二者呵责有为生智不可思议。三者烦恼生智不可思议。四者清净生智不可思议。是为四种。童子。菩萨摩诃萨复有四种内智。何等为四。一者诸行内智不可思议。二者呵责有为内智不可思议。三者烦恼内智不可思议。四者清净内智不可思议。是为四种。童子。菩萨摩诃萨复有四种外智。何等为四。一者诸行外智不可思议。二者呵责有为外智不可思议。三者烦恼外智不可思议。四者清净外智不可思议。是为四种。童子。菩萨摩诃萨复有四种惭智。何等为四。一者诸行惭智不可思议。二者呵责有为惭智不可思议。三者烦恼惭智不可思议。四者清净惭智不可思议。是为四种。童子。菩萨摩诃萨复有四种愧智。何等为四。一者诸行愧智不可思议。二者呵责有为愧智不可思议。三者烦恼愧智不可思议。四者清净愧智不可思议。是为四种。童子。菩萨摩诃萨复有四种实智不可思议。何等为四。一者诸行实智不可思议。二者呵责有为实智不可思议。三者烦恼实智不可思议。四者清净实智不可思议。是为四种。童子。菩萨摩诃萨复有四种修习智。何等为四。一者诸行修习智不可思议。二者呵责有为修习智不可思议。三者烦恼修习智不可思议。四者清净修习智不可思议。是为四种。童子。菩萨摩诃萨复有四种事智。何等为四。一者诸行事智不可思议。二者呵责有为事智不可思议。三者烦恼事智不可思议。四者清净事智不可思议。是为四种。童子。菩萨摩诃萨复有四种富伽罗智。何等为四。一者诸行富伽罗智不可思议。二者呵责有为富伽罗智不可思议。三者烦恼富伽罗智不可思议。四者清净富伽罗智不可思议。是为四种。童子。菩萨摩诃萨复有四种取着智。何等为四。一者诸行取着智不可思议。二者呵责有为取着智不可思议。三者烦恼取着智不可思议。四者清净取着智不可思议。是为四种。童子。是菩萨四种取着智不可思议。及其演说亦不可思议。说不能尽。童子。菩萨摩诃萨复有四种离恶道智。何等为四。一者诸行离恶道智不可思议。二者呵责有为离恶道智不可思议。三者烦恼离恶道智不可思议。四者清净离恶道智不可思议。是为四种。童子。菩萨摩诃萨复有四种断无明智。何等为四。一者诸行断无明智不可思议。二者呵责有为断无明智不可思议。三者烦恼断无明智不可思议。四者清净断无明智不可思议。是为四种。童子。菩萨摩诃萨复有四种陀罗尼不可思议。及其演说亦不可思议。说不能尽。何等为四。谓不可思议诸行言说。于彼中智是名初陀罗尼。不可思议呵责有为言说。于彼中智是名第二陀罗尼。不可思议烦恼资助言说。于彼中智是名第三陀罗尼。不可思议清净资助言说。于彼中智是名第四陀罗尼。如是四种不可思议。及其演说亦不可思议。说不能尽。童子。菩萨摩诃萨复有四种法陀罗尼。何等为四。谓不可思议诸行法。于彼中智是名初陀罗尼。不可思议呵责有为法。于彼中智是名第二陀罗尼。不可思议烦恼法。于彼中智是名第三陀罗尼。不可思议清净法。于彼中智是名第四陀罗尼。童子。是名菩萨四种陀罗尼不可思议。及其演说亦不可思议。说不能尽。童子。菩萨摩诃萨复有四种相应陀罗尼。何等为四。谓不可思议诸行相应。于彼中智是名初陀罗尼。不可思议呵责有为相应。于彼中智是名第二陀罗尼。不可思议烦恼相应。于彼中智是名第三陀罗尼。不可思议清净相应。于彼中智是名第四陀罗尼。童子。是名四种陀罗尼不可思议。及其演说亦不可思议。说不能尽。童子。菩萨摩诃萨复有四种陀罗尼门。何等为四。谓不可思议诸行门。于彼中智是名初陀罗尼。不可思议呵责有为门。于彼中智是名第二陀罗尼。不可思议烦恼门。于彼中智是名第三陀罗尼。不可思议清净门。于彼中智是名第四陀罗尼。童子。是为四种陀罗尼门不可思议。及其演说亦不可思议。说不能尽。乃至断除无明智。皆有四种陀罗尼不可思议。及其演说亦不可思议。说不能尽。皆如上说。</p><p>童子。是陀罗尼即是<a href=\"/remen/zhihui.html\" class=\"keylink\" target=\"_blank\">智慧</a>。如是智慧则能了知一切诸法。但有名字是则名为法无碍智。如是法智能达于义是名义无碍。如是法智能知诸法言辞差别是名辞无碍。若说彼文字。若显示若施设。若次第不断。若开晓若广。若分别若开示令浅。若平等普示。言不吃涩不喑哑不怯讷。说不滞着言辞任放。任放中胜是名乐说无碍。尔时<a href=\"/remen/shizun.html\" class=\"keylink\" target=\"_blank\">世尊</a>即说偈言。</p><p>言音所施设出声亦复尔</p><p>如所出音声佛智亦复然</p><p>所有诸佛智声施设亦尔</p><p>如是施设事声光明亦然</p><p>如是声光明戒名亦如是</p><p>如是戒名字佛名亦复然</p><p>如是佛名号佛<a href=\"/remen/gongde.html\" class=\"keylink\" target=\"_blank\">功德</a>亦尔</p><p>我知一<a href=\"/remen/zhongsheng.html\" class=\"keylink\" target=\"_blank\">众生</a>悉知尔许名</p><p>佛无量语言我先已宣说</p><p>戒名与佛名众生名亦等</p><p>有为多过患<a href=\"/remen/niepan.html\" class=\"keylink\" target=\"_blank\">涅槃</a>德亦然</p><p>佛利益如是譬喻以显示</p><p>所有诸众生<a href=\"/remen/faxin.html\" class=\"keylink\" target=\"_blank\">发心</a>已显示</p><p>导师一毛孔出光亦如是</p><p>一切诸众生名号及信欲</p><p>如来过于彼以声身<a href=\"/remen/shuofa.html\" class=\"keylink\" target=\"_blank\">说法</a></p><p>一切众生名显示一众生</p><p>如是一人名显示诸众生</p><p>一切平等入此是正觉说</p><p>说于无量名为诸菩萨故</p><p>我今云何能说亿不思经</p><p><a href=\"/remen/shouchi.html\" class=\"keylink\" target=\"_blank\">受持</a>是经典显示不怯弱</p><p>处众无碍辩演说亿经典</p><p>如<a href=\"/remen/xukong.html\" class=\"keylink\" target=\"_blank\">虚空</a>无边辩才亦如是</p><p>是菩萨功德清净导众生</p><p>受持是经典成于无尽智</p><p>数数显示说于法能信受</p><p>彼增长智慧犹如雪山树</p><p>童子。是菩萨行法无碍。于法见法而得安住。童子。云何菩萨摩诃萨行法无碍。于法见法而得安住。童子。是菩萨摩诃萨。知非色不异色而说于法。知非色不异色而能<a href=\"/remen/xiuxing.html\" class=\"keylink\" target=\"_blank\">修行</a>。知非色不异色而求<a href=\"/remen/puti.html\" class=\"keylink\" target=\"_blank\">菩提</a>。知非色不异色而<a href=\"/remen/jiaohua.html\" class=\"keylink\" target=\"_blank\">教化</a>众生。知非色不异色而见如来。但不坏于色而见如来。非异色非异色性而见如来。色及色性及以如来等无有二。若能如是见诸法者。是名行法无碍。识想受行亦复如是。尔时世尊即说偈言。</p><p>以色显菩提以菩提显色</p><p>是不相似者最胜以显说</p><p>所说色相粗色性甚深奥</p><p>色与菩提等差别不可得</p><p>如涅槃甚深以声故宣说</p><p>涅槃不可得声说亦复然</p><p>音声及所说彼二不可得</p><p>如是空法中涅槃不可得</p><p>说涅槃寂灭寂灭不可得</p><p>一切法无生如前后亦尔</p><p>一切法体性涅槃等相似</p><p>知者真<a href=\"/remen/chujia.html\" class=\"keylink\" target=\"_blank\">出家</a>与<a href=\"/remen/fofa.html\" class=\"keylink\" target=\"_blank\">佛法</a>相应</p><p>若睹佛色身说已见如来</p><p>我身非色像无有能见者</p><p>知于色<a href=\"/remen/zixing.html\" class=\"keylink\" target=\"_blank\">自性</a>是色相如是</p><p>能知色性者为显示大身</p><p>如是诸<a href=\"/remen/wuyin.html\" class=\"keylink\" target=\"_blank\">五阴</a>我已知相貌</p><p>达法自体性安住于法身</p><p>安住法身已为众生说法</p><p>如来微妙法不可以言宣</p><p>理深不可知闻于正觉说</p><p>但音声语言我已得初果</p><p>若除一切想远离戏论事</p><p>无有存想者而见世大师</p><p>若人能知空即便知色相</p><p>无有异空说别有色自性</p><p>若能知色者是则能知空</p><p>若能悟空者是则知寂灭</p><p>若人能知色是色相如是</p><p>不为亿魔娆退动彼菩提</p><p>不能知此道取着则成失</p><p>非物取物想物取于非物</p><p>为亲财利诳于法中有失</p><p>非果取果想亡失<a href=\"/remen/shamen.html\" class=\"keylink\" target=\"_blank\">沙门</a>财</p><p><a href=\"/remen/xiedai.html\" class=\"keylink\" target=\"_blank\">懈怠</a>少<a href=\"/remen/jingjin.html\" class=\"keylink\" target=\"_blank\">精进</a>而不住戒聚</p><p>不应行法人云此非佛说</p><p>或复有人言我行于菩提</p><p>无慧难调者更互不相敬</p><p>悕求美名誉不善住禁戒</p><p>恒念何时得名闻普周遍</p><p>为求利养故广集众多人</p><p>骜慢纵放逸专求觅利心</p><p>乐在白衣舍为恭敬利养</p><p>造寺及塔庙斯皆为名利</p><p>依止取着心常求渴爱欲</p><p>专营世俗业止住魔境界</p><p>向彼白衣说爱欲如火焰</p><p>若入俗人家当污他女归</p><p>白衣于是人恒作大师想</p><p>伺候男夫行妇女相染合</p><p>彼家以美膳供给是<a href=\"/remen/biqiu.html\" class=\"keylink\" target=\"_blank\">比丘</a></p><p>反于彼妻所如自己妇想</p><p>白衣于妇所尚不起嫉妒</p><p>而出家比丘他妻生嫉忌</p><p>俗人处居家善护持<a href=\"/remen/wujie.html\" class=\"keylink\" target=\"_blank\">五戒</a></p><p>况得出家已弃舍一切禁</p><p>鼓贝诸音乐而以<a href=\"/remen/gongyang.html\" class=\"keylink\" target=\"_blank\">供养</a>我</p><p>行供养最胜末世莫能成</p><p>自毁诸禁戒见他持律者</p><p>向于<a href=\"/remen/shijian.html\" class=\"keylink\" target=\"_blank\">世间</a>说彼与我无异</p><p>闻赞持戒者毁戒行恶境</p><p>闻说真佛法云非佛所说</p><p>心无有惭愧丧失沙门财</p><p>若劝真实语诽谤我所说</p><p>戒不完具者弃舍我道教</p><p>毁谤于<a href=\"/remen/zhengfa.html\" class=\"keylink\" target=\"_blank\">正法</a>阿鼻狱为家</p><p>我未曾见闻修习如是行</p><p>愚痴住恶者能获于佛智</p><p>彼诸谀谄者及以多曲伪</p><p>我悉知是人智瞩恒不绝</p><p>我若一劫中说彼诸过失</p><p>自谓菩萨者但能说小分</p><p>童子汝当知彼无恶不造</p><p>于后末世时慎勿与亲友</p><p>以不乱浊心接引共语言</p><p>承事而供给为求佛道故</p><p>当问其夏腊若是耆宿者</p><p>应供养恭敬头面接足礼</p><p>勿观他过失彼必至道场</p><p>莫生嗔怒意常起慈悲心</p><p>若见彼过咎不对说其愆</p><p>常念所作业必获如是果</p><p>若于老少所语言常含笑</p><p>发言先慰问灭除己骜慢</p><p>衣服及饮食常以奉供养</p><p>作如是心施是等悉<a href=\"/remen/chengfo.html\" class=\"keylink\" target=\"_blank\">成佛</a></p><p>若长宿请问为求法施故</p><p>应先作是言我学习不广</p><p>又复作是言汝等甚黠慧</p><p>于汝大人前岂敢辄宣说</p><p>说时勿仓卒当简器非器</p><p>观其机器已不请亦为说</p><p>若于大众中见他毁禁者</p><p>勿叹持戒德当叹施等行</p><p>若见少欲者与持戒相应</p><p>起于大慈心赞少欲持戒</p><p>若毁禁戒少持净戒者多</p><p>得彼胜伴党便可叹持戒</p><p>初观察大众悉乐诸善法</p><p>所有善法者一切悉赞叹</p><p>施戒多闻忍精进及少欲</p><p>知足远离行显示如是法</p><p>赞叹如是法尽说他世道</p><p>诸无悲愍事慈心勿忿怒</p><p>在空住禅乐远离愦闹众</p><p>汝当叹彼德此名总持门</p><p>常乐空闲处勿专行施业</p><p>一心修宴坐莫谓戒最胜</p><p>住净戒聚已能集多闻持</p><p>求是三昧故常供<a href=\"/sheli/fo/\" class=\"keylink\" target=\"_blank\">佛舍利</a></p><p>能以盖幢幡花鬘涂末香</p><p>为求是寂定而供养诸佛</p><p>以胜上伎乐妙歌相和雅</p><p>为供佛<a href=\"/remen/sheli.html\" class=\"keylink\" target=\"_blank\">舍利</a>勇健不劣心</p><p>所有诸花鬘一切香衣服</p><p>悉持供养佛为求佛智故</p><p>众生诸福分平等施无偏</p><p>为求无碍智谓诸佛无上</p><p>我曾先佛所施设不思供</p><p>以无偏依心求此寂定故</p><p>佛出甚难遇人身得亦难</p><p>信佛法亦难出家具戒难</p><p>汝今得值佛发于<a href=\"/remen/putixin.html\" class=\"keylink\" target=\"_blank\">菩提心</a></p><p>勿舍坚誓愿安住其善行</p><p>若受持此经于后末世时</p><p>速得无碍辩受持不忘失</p><p>若能持一偈福聚难思议</p><p>况复悉能领如义具足受</p><p>众生尽得佛勇猛悉供养</p><p>恭敬而尊重尽众生数劫</p><p>若于此三昧能受持一偈</p><p>于彼前功德十六不及一</p><p>我知佛智慧不思议利益</p><p>受持此三昧一切佛所行</p></div>"
},{
    "title": "第七卷 月灯三昧经",
    "author": "那连提黎耶舍 译",
    "html": "<div class=\"B1_text\"><p>第七卷 月灯<a href=\"/remen/sanmei.html\" class=\"keylink\" target=\"_blank\">三昧</a>经</p><p>尔时<a href=\"/remen/shizun.html\" class=\"keylink\" target=\"_blank\">世尊</a>复告月光童子言。菩萨摩诃萨应当成就善巧方便。童子。云何菩萨摩诃萨成就善巧方便。童子。是菩萨摩诃萨。于一切<a href=\"/remen/zhongsheng.html\" class=\"keylink\" target=\"_blank\">众生</a>所而起亲想。是诸众生所有善聚而生<a href=\"/remen/suixi.html\" class=\"keylink\" target=\"_blank\">随喜</a>。昼夜六时于彼福德而生随喜缘一切智以缘一切智心于一切众生所而生福德。是菩萨以此善根速得此三昧。成阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。尔时世尊即于是时。而说偈言。</p><p>于诸众生为己亲所有一切福德聚</p><p>昼夜六时于此善常能起彼随喜欲</p><p>我随喜彼净持戒乃至尽命不为恶</p><p>菩萨具足清净信所有福德悉随喜</p><p>随喜信乐诸佛者于其法僧信亦然</p><p>随喜能奉敬如来为求无上菩提故</p><p>随喜无彼我见者无众生等及<a href=\"/remen/shouming.html\" class=\"keylink\" target=\"_blank\">寿命</a></p><p>随喜能无诸恶见闻胜空法深爱乐</p><p>于<a href=\"/remen/fofa.html\" class=\"keylink\" target=\"_blank\">佛法</a>中起随喜得<a href=\"/remen/chujia.html\" class=\"keylink\" target=\"_blank\">出家</a>已受具戒</p><p>少欲知足住林间怀慈愍心犹如剑</p><p>随喜独一无侣者处林犹如刀入匣</p><p>净命常能少欲求无有谄伪托亲友</p><p>随喜乐静离愦闹于家亲属无爱恋</p><p>于<a href=\"/remen/sanjie.html\" class=\"keylink\" target=\"_blank\">三界</a>中常怖畏游行<a href=\"/remen/shijian.html\" class=\"keylink\" target=\"_blank\">世间</a>无染着</p><p>随喜离彼戏论者厌恶一切受<a href=\"/remen/shengsi.html\" class=\"keylink\" target=\"_blank\">生死</a></p><p>无有违诤行寂静得此三昧则不难</p><p>随喜能识<a href=\"/remen/shane.html\" class=\"keylink\" target=\"_blank\">善恶</a>者常离一切诤论事</p><p>趣诣空闲林树下求圣<a href=\"/remen/jietuo.html\" class=\"keylink\" target=\"_blank\">解脱</a>真<a href=\"/remen/fozi.html\" class=\"keylink\" target=\"_blank\">佛子</a></p><p>随喜常在空闲者不自称誉轻毁他</p><p>随喜爱乐<a href=\"/remen/gongde.html\" class=\"keylink\" target=\"_blank\">功德</a>者住于佛法不放逸</p><p>所有助道诸功德是不放逸为根本</p><p>若有菩萨离放逸得此三昧则不难</p><p>得值佛法为一藏又得出家第二藏</p><p>净信不浊第<a href=\"/remen/sanzang.html\" class=\"keylink\" target=\"_blank\">三藏</a>得此三昧第四藏</p><p>闻于大空佛境界闻而不谤为胜藏</p><p>若得辩才为得藏得此三昧亦胜藏</p><p>我已说彼诸善法谓戒闻舍及忍辱</p><p>是不放逸为根本佛说名为最胜藏</p><p>若有菩萨不放逸即便具足诸辩才</p><p>于佛<a href=\"/remen/zhihui.html\" class=\"keylink\" target=\"_blank\">智慧</a>无疑惑得此三昧则不难</p><p>童子以是义故。汝应住于不放逸行。是诸菩萨所应修学。何以故。不放逸者尚得阿耨多罗三藐三菩提。何况此三昧也。童子。云何菩萨住不放逸。童子。是菩萨成就善净戒聚。童子。云何成就善净戒聚。童子。是菩萨不舍一切智心学<a href=\"/remen/liuboluomi.html\" class=\"keylink\" target=\"_blank\">六波罗蜜</a>。童子。若菩萨不舍一切智心行六波罗蜜。所有利益汝当谛听。当为汝说。童子。菩萨信乐檀波罗蜜者。有十种利益。何等为十。一者降伏悭吝<a href=\"/remen/fannao.html\" class=\"keylink\" target=\"_blank\">烦恼</a>。二者修习舍心相续。三者共诸众生同其资产。摄受坚固而至灭度。四者生豪富家。五者在所生处施心现前。六者常为<a href=\"/remen/sizhong.html\" class=\"keylink\" target=\"_blank\">四众</a>之所爱乐。七者处于四众不怯不畏。八者胜名流布遍于诸方。九者手足柔软足掌安平。十者乃至道树不离善知识。谓佛菩萨声闻<a href=\"/remen/dizi.html\" class=\"keylink\" target=\"_blank\">弟子</a>。童子。是为菩萨信乐<a href=\"/remen/bushi.html\" class=\"keylink\" target=\"_blank\">布施</a>十种利益。尔时世尊。即说偈言。</p><p>降伏于悭吝增长布施心</p><p>摄受施坚固生在豪富家</p><p>于其所生处而能起舍心</p><p>为在家出家诸众生爱乐</p><p>若入大众中<a href=\"/remen/wuwei.html\" class=\"keylink\" target=\"_blank\">无畏</a>不怯弱</p><p>胜名声远布遍城邑聚落</p><p>手足恒柔软成就具足相</p><p>值遇善知识声闻佛菩萨</p><p>常怀惠施心未曾有吝惜</p><p>为亿众生爱是为舍悭利</p><p>生在豪富族心常乐布施</p><p>摄受舍坚固是为乐施利</p><p>处在大众数胜名遍诸方</p><p>手足柔软好是乐施之利</p><p>遭遇善知识谓佛菩萨等</p><p>见已竞来供是乐施之利</p><p>童子。菩萨净戒有十种利益。何等为十。一者满足一切智。二者如佛所学而学。三者智者不毁。四者不退誓愿。五者安住于行。六者弃舍生死。七者慕乐<a href=\"/remen/niepan.html\" class=\"keylink\" target=\"_blank\">涅槃</a>。八者得无缠心。九者得胜三昧。十者不乏信财。童子。是为十种净戒利益。尔时世尊。即说偈言。</p><p>满足一切智如佛而修学</p><p>智慧者不毁常无有怖畏</p><p>誓愿不退转能安住胜行</p><p>逃避生死处欣慕趣涅槃</p><p>安住无缠障速得胜三昧</p><p>住于净戒聚远离诸贫穷</p><p>其智恒清净修习佛所学</p><p>不为圣者毁以戒清净故</p><p>智者誓不退勇健善住行</p><p>见世种种过避之趣灭道</p><p>彼心无障碍以住净戒力</p><p>速得离恼定是为净戒利</p><p>童子。菩萨摩诃萨住于慈忍有十种利益。何等为十。一者火不能烧。二者刀不能割。三者毒不能中。四者水不能漂。五者为非人护。六者得身相<a href=\"/remen/zhuangyan.html\" class=\"keylink\" target=\"_blank\">庄严</a>。七者闭诸恶道。八者随其所乐生于梵天。九者昼夜常安。十者其身不离喜乐。童子。是为菩萨成就十种慈忍利益。尔时世尊。即说偈言。</p><p>是人火不烧刀杖莫能伤</p><p>毒药所不中暴水无能漂</p><p>常为非人护具三十二相</p><p>关闭诸恶道皆是慈忍利</p><p>帝释及梵天欲得则不难</p><p>恒住安乐处喜悦不思议</p><p>刀杖火不害水毒亦不伤</p><p>天龙夜叉护住忍获此益</p><p>身相三十二不畏堕恶道</p><p>死则生梵天是住慈忍利</p><p>昼夜常安隐喜悦充遍身</p><p>于众清净身无有诸过障</p><p>童子。菩萨<a href=\"/remen/jingjin.html\" class=\"keylink\" target=\"_blank\">精进</a>有十种利益。何等为十。一者他不折伏。二者得佛所摄。三者为非人所护。四者闻法不忘。五者未闻能闻。六者增长辩才。七者得三昧性。八者少病少恼。九者随所得食食已能消。十者如优钵罗花不同于杵。童子。是为十种精进利益。尔时世尊。即说偈言。</p><p>成就难折伏其心无悔热</p><p>为非人所护常睹见诸佛</p><p>增长胜辩才到于无尽智</p><p>获得三昧性无复诸病恼</p><p>所食诸饮食入腹能消化</p><p>如优钵在水渐渐而增长</p><p>如是所闻法闻已能增长</p><p>昼夜恒思念终无有空过</p><p>如来勇猛勤积劫被进铠</p><p>降魔及军众证道除忧怖</p><p>菩萨救诸趣不顾恋身命</p><p>精进起法藏我已显彼德</p><p>精进难可伏诸佛所摄受</p><p>若能获是利不久速证道</p><p>所闻不忘失未闻者得闻</p><p>增长辩才力是名精进利</p><p>速逮此三昧无有诸病恼</p><p>随其所啖食消化得安乐</p><p>昼夜增白法常勤不懈退</p><p>不久得菩提坚心精进故</p><p>童子。菩萨摩诃萨与禅相应有十种利益。何等为十。一者安住仪式。二者行慈境界。三者无诸恼热。四者守护诸根。五者得无食喜乐。六者远离爱欲。七者修禅不空。八者解脱魔罥。九者安住佛境。十者解脱成熟。童子。是为菩萨<a href=\"/remen/chanding.html\" class=\"keylink\" target=\"_blank\">禅定</a>相应十种利益。尔时世尊。念说偈言。</p><p>彼不住非法安住于仪式</p><p>游行方便境远离非境界</p><p>其心无恼热善调伏诸根</p><p>受胜禅定乐宴坐离诸缘</p><p>远离渴爱欲餐食禅定味</p><p>解脱魔境界安止佛行处</p><p>乐独林树间是为胜方便</p><p>修真实解脱灭除诸苦恼</p><p>安心清净法远离非仪式</p><p>住境远非境合禅获是利</p><p>心不生热恼证无食圣乐</p><p>身心恒清凉是禅相应利</p><p>处空根寂静其心离杂乱</p><p>获得过人喜方便离欲故</p><p>心不杂欲染常远魔境界</p><p>安止佛行处彼解脱成熟</p><p>童子。菩萨摩诃萨行<a href=\"/remen/banruo.html\" class=\"keylink\" target=\"_blank\">般若</a>波罗蜜有十种利益。何等为十。一者一切悉舍不取施想。二者持戒不缺而不依戒。三者住于忍力而不住众生想。四者行于精进而离身心。五者修禅而无所住。六者魔王波旬不能扰乱。七者于他言论其心不动。八者能达生死海底。九者于诸众生起增上悲。十者不乐声闻辟支佛道。童子。是为菩萨行般若波罗蜜成就如是十种利益。尔时世尊。即说偈言。</p><p>勇健一切舍而不取施想</p><p>护持戒不缺亦无有所依</p><p>智慧修忍辱而不见众生</p><p>勇猛勤精进远离于身心</p><p>修习胜禅定不依于三界</p><p>诸魔靡能制信慧之功能</p><p>于彼诸外道其心不倾动</p><p>到于生死底信慧之功能</p><p>于诸众生所而得大悲心</p><p>声闻缘觉地曾不生爱乐</p><p>于舍不存取持戒亦无依</p><p>忍辱离生想是信慧功能</p><p>精进而远离修禅无所依</p><p>不为魔所制是信慧功能</p><p>他言论不动达到生死底</p><p>于生起上悲是信慧功能</p><p>声闻缘觉道不起爱乐心</p><p>为<a href=\"/remen/xuefo.html\" class=\"keylink\" target=\"_blank\">学佛</a>功德是信慧功能</p><p>童子。菩萨多闻有十种利益。何等为十。一者知烦恼资助。二者知清净助。三者远离疑惑。四者作正直见。五者远离非道。六者安住正路。七者开<a href=\"/remen/ganlu.html\" class=\"keylink\" target=\"_blank\">甘露</a>门。八者近佛菩提。九者与一切众生而作光明。十者不畏恶道。童子。是为十种多闻利益。尔时世尊。即说偈言。</p><p>童子是十利显示于多闻</p><p>是诸佛世尊如实而了知</p><p>烦恼及清净二助皆实知</p><p>能弃舍烦恼安住清净中</p><p>智慧除疑惑正直他见心</p><p>常远离恶道止住正真路</p><p>开阐甘露门近于佛菩提</p><p>为众作光明而不畏恶道</p><p>知诸烦恼资又达清净助</p><p>勇健离烦惑栖薄清净法</p><p>除众种种疑能正他人见</p><p>弃舍险恶道多闻住善径</p><p>能开甘露门坚固近菩提</p><p>于众如光明终不畏恶道</p><p>童子。菩萨摩诃萨行于法施有十种利益。何等为十。一者弃舍恶事。二者能作善事。三者住善人法。四者净佛国土。五者趣诣道场。六者舍所爱事。七者降伏烦恼。八者于诸众生施福德分。九者于诸众生修习慈心。十者见法得于喜乐。童子。是为菩萨行于法施十种利益。尔时世尊。即说偈言。</p><p>行于最胜施于法无吝惜</p><p>彼有十种利导师已显说</p><p>弃舍世恶事常能<a href=\"/remen/xingshan.html\" class=\"keylink\" target=\"_blank\">行善</a>业</p><p>安住善人法<a href=\"/remen/xiuxing.html\" class=\"keylink\" target=\"_blank\">修行</a>布施心</p><p>能净诸佛土如佛之所说</p><p>趣诣道场所是为法施果</p><p>舍离一切事修学于法王</p><p>降伏诸烦恼彼得道不难</p><p>慈心施众生一切福德分</p><p>不起嫉妒结获胜过人乐</p><p>智者离恶作勇猛为善事</p><p>住善丈夫法法施者所得</p><p>彼净佛国土起助道善法</p><p>趣近于道场是为法施利</p><p>于事无悭嫉能了事自相</p><p>解脱诸取着爱事无障碍</p><p>智者发是心令众有福分</p><p>得慈无嫉妒善法中得乐</p><p>童子。菩萨摩诃萨。安住于空得十种利。何等为十。一者住佛所住。二者修禅无依。三者不乐一切受生。四者于戒不取。五者不谤贤圣。六者于一切众生住不违诤。七者不得众生事。八者住于远离一切恶事。九者不谤诸佛。十者摄取一切白净之法。童子。是为菩萨摩诃萨安住于空十种利益。尔时世尊。即说偈言。</p><p><a href=\"/remen/tianren.html\" class=\"keylink\" target=\"_blank\">天人</a>尊所住谓世亲导师</p><p>勇猛能安住谓无寿命等</p><p>得彼禅定乐世间无所依</p><p>心不悕受生以知法性故</p><p>于戒若不取成就无漏戒</p><p>不生恶道中常安住圣种</p><p>住于无斗诤世间最柔软</p><p>了知一切事称如实体性</p><p>乃至舍身命不诽谤如来</p><p>于空法决定身证无所畏</p><p>一切世间亲佛道不思议</p><p>能持于佛道空法无有疑</p><p>人尊之所住非诸外道地</p><p>不依禅定乐无众生寿命</p><p>彼曾无所止不依于禅乐</p><p>知无寿命法恒有无愿心</p><p>善知法<a href=\"/remen/zixing.html\" class=\"keylink\" target=\"_blank\">自性</a>不依诸烦恼</p><p>信乐佛胜人曾无取着心</p><p>彼常无斗诤观事修离行</p><p>安住正觉道能持如来法</p><p>童子。菩萨摩诃萨。住于宴坐有十种利益。何等为十。一者其心不浊。二者住不放逸。三者诸佛爱念。四者信正觉行。五者于佛智不疑。六者知恩。七者不谤<a href=\"/remen/zhengfa.html\" class=\"keylink\" target=\"_blank\">正法</a>。八者善能防禁。九者到调伏地。十者证四无碍。童子。是为菩萨摩诃萨住于宴坐十种利益。尔时世尊。即说偈言。</p><p>其心无浊乱远离诸放逸</p><p>住不放逸行宴坐之境界</p><p>为世灯明念增长彼信乐</p><p>佛智不思议方便无疑惑</p><p>能知诸佛恩不诽谤正法</p><p>安住善<a href=\"/remen/lvyi.html\" class=\"keylink\" target=\"_blank\">律仪</a>到于调伏地</p><p>得无碍辩才乐独处林中</p><p>舍恭敬利养宴坐之境界</p><p>彼心不浊乱曾无有放逸</p><p>智者常谨慎是为寂静利</p><p>无畏常爱念信于佛所行</p><p>于佛智不疑是为寂静利</p><p>恒念如来恩不诽谤正法</p><p>住律仪方便是为寂静利</p><p>彼到调伏地速证无碍辩</p><p>演说百千经恒常不滞住</p><p>速摄佛菩提护持诸佛法</p><p>降伏诸异论广作佛菩提</p><p>菩萨于此终<a href=\"/remen/wangsheng.html\" class=\"keylink\" target=\"_blank\">往生</a>安乐国</p><p>弥陀为<a href=\"/remen/shuofa.html\" class=\"keylink\" target=\"_blank\">说法</a>逮得无生忍</p><p>童子。菩萨摩诃萨。爱乐空闲有十种利。何等为十。一者省世事务。二者远离众闹。三者无有违诤。四者住无恼处。五者不增有漏。六者不起斗讼。七者安住静默。八者随顺相续解脱。九者速证解脱。十者施功而得三昧。童子。是为菩萨爱乐空闲十种利益。尔时世尊。即说偈言。</p><p>成就少事务远离众愦闹</p><p>彼成无违诤独静空闲利</p><p>其心无嗔恼不增长有漏</p><p>常和无诤讼是住空闲利</p><p>安心住寂灭常乐远离行</p><p>随顺无累智速证解脱道</p><p>处林习禅定弃舍众闹过</p><p>不复起违诤乐闲获是利</p><p>常厌离有为世间无欣慕</p><p>诸漏不增长住林有是利</p><p>不起斗诤过心常乐寂静</p><p>善禁身口意住空有是利</p><p>随顺于解脱速到无障累</p><p><a href=\"/remen/changzhu.html\" class=\"keylink\" target=\"_blank\">常住</a>乐恬静是住空闲利</p><p>童子。菩萨摩诃萨。乐于头陀常行乞食有十种利。何等为十。一者摧我慢幢。二者不求亲爱。三者不为名闻。四者住在圣种。五者不谄不诳不现异相又不激切。六者不自高举。七者不毁他人。八者断除爱恚。九者若入人家不为饮食而行法施。十者住头陀行有所说法为人信受。童子。是名菩萨摩诃萨乐于头陀行于乞食十种利益。尔时世尊。即说偈言。</p><p>彼人<a href=\"/remen/wuwo.html\" class=\"keylink\" target=\"_blank\">无我</a>慢不求托亲友</p><p>利衰心平等以住头陀故</p><p>不坏于圣种无谄亦无诳</p><p>自身不高举亦不轻毁他</p><p>弃舍爱恚心说法无所悕</p><p>若说人信受是为乞食利</p><p>不求亲名利安住圣种中</p><p>柔直不谄慢是乐头陀利</p><p>不自誉毁他得誉不欣喜</p><p>闻毁无恚恼是乐头陀利</p><p>法施不为食不求恭敬故</p><p>所言人信受是乐头陀利</p><p>童子。菩萨摩诃萨。住如是等功德利益。在于空闲得见佛藏。得于法藏。得彼智藏。得过去未来现在智慧之藏。童子。云何得于佛藏。童子。菩萨摩诃萨。乐远离行。住于空闲获五<a href=\"/remen/shentong.html\" class=\"keylink\" target=\"_blank\">神通</a>。何等为五。一者天眼。二者天耳。三者能知他心。四者善知<a href=\"/remen/suming.html\" class=\"keylink\" target=\"_blank\">宿命</a>。五者神通境界。是菩萨以天眼界清净过人。见于东方无量无数诸佛世尊。如是南西北方亦复如是。四维上下亦见无量无数诸佛。常得睹瞩未曾舍离。童子。是为菩萨得见佛藏。童子。云何菩萨摩诃萨得于法藏。童子。是佛如来有所说法。彼菩萨以天耳界清净过人悉皆得闻。是菩萨常得闻法而不远离。童子。是为菩萨得于法藏。童子。云何菩萨得于智藏。童子。以是智慧能持诸法。于一切众生大悲为首。以不痴心而为说法知彼法义。童子。是为菩萨摩诃萨得于智藏。童子。云何菩萨摩诃萨得过去未来现在智藏。童子。是菩萨如实知一切众生心行。惟自心行次第所起。观自心法以无乱想。修习方便如自心行。类他亦尔。随所见色闻声有爱无爱心皆如实知。童子。是名菩萨得过去未来现在智藏。童子。我今略说。住如是德菩萨摩诃萨得一切佛法。非诸声闻辟支佛地。何况一切外道异论。尔时世尊。而说偈言。</p><p>我念过去<a href=\"/remen/wuliangjie.html\" class=\"keylink\" target=\"_blank\">无量劫</a>有佛如来大名称</p><p>号曰威德众王佛为诸人天所<a href=\"/remen/gongyang.html\" class=\"keylink\" target=\"_blank\">供养</a></p><p><a href=\"/remen/biqiu.html\" class=\"keylink\" target=\"_blank\">比丘</a>十亿具神通达到辩才<a href=\"/remen/zizai.html\" class=\"keylink\" target=\"_blank\">自在</a>岸</p><p>住头陀行心调伏彼佛具足尔所众</p><p>有城七亿六千万其城广长二千里</p><p>彼时世界阎浮提最胜七宝之所成</p><p>其城殊妙甚奇丽百园胜家而庄严</p><p>其园苑林如密云常有种种诸花果</p><p>所生异种诸林树庵罗阎浮芭蕉等</p><p>迦尼瞻波毕落叉尼拘毕钵众鸟集</p><p>频伽拘翅孔雀等鹅王<a href=\"/remen/sheli.html\" class=\"keylink\" target=\"_blank\">舍利</a>甚欢乐</p><p>种种异类众鸟音臻凑游戏百园里</p><p>如提头赖胜鹉王那罗拘蜂鹤鸟声</p><p>其身种种毛羽色处在莲花出妙音</p><p>所有卵生诸异类出和雅音生人乐</p><p>游行园苑自娱乐欢乐递相命呼声</p><p>目多婆师输迦花波利耶多拘罗婆</p><p>娑呵迦树如云布钵头芬陀拘牟头</p><p>水中种种众异花庄严其池甚端妙</p><p>诸杂香花共严饰时彼园林殊可乐</p><p>时阎浮提有一王号坚固德为人主</p><p>彼王具足五百子调柔端正学伎能</p><p>其国丰熟甚安隐无有诸过常胜乐</p><p>地皆布散诸香花与彼天宫无差别</p><p>牟尼法王于彼时宣畅如是寂灭定</p><p>说诸有道犹如梦无有初生及终没</p><p>众生寿人不可得一切诸法悉虚妄</p><p>譬如<a href=\"/remen/xukong.html\" class=\"keylink\" target=\"_blank\">虚空</a>电幻化又如野马水中月</p><p>无有此世生灭法亦无趣向他世者</p><p>曾所作业不失坏三者黑白报不亡</p><p>无有断常诸行等不集于业不住有</p><p>非自作业还自受亦非自作他人受</p><p>无有去者亦无来众生非有亦非无</p><p>无见取等恶见聚亦无众生及净行</p><p>无生寂灭<a href=\"/remen/wuxiang.html\" class=\"keylink\" target=\"_blank\">无相</a>句如来功德佛境界</p><p>是陀罗尼十力才是佛如来胜行处</p><p>纯白净法功德聚智德总持力最胜</p><p>神足变现势无边六通辩才由斯起</p><p>于其自性曾无减无行之行非法行</p><p>是法界中无所去是行非行真法行</p><p>非音声性入自性于趣自性无所住</p><p>无住无依自性行远尘寂灭佛境界</p><p>定行胜定最胜定非行自性有所住</p><p>于有自性常随顺微细难见不动句</p><p>彼常安住而不动住无所住住法性</p><p>不可得说住自性是行不动住于法</p><p>以音声说非声道音声体道是法道</p><p>无别声聚有所在如是性行是法行</p><p>所说行音非生行其法体性真义行</p><p>以音声说众生行音声众生行俱无</p><p>于中文字无所入智慧广大义亦然</p><p>是道佛赞而修行光明法理微细行</p><p>广离尘垢智慧藏若有能住无等等</p><p>常霔胜妙法施雨谓第一空真义道</p><p>远尘清净第一句寂灭胜寂离垢染</p><p>无分别取及戏论是佛所说寂灭句</p><p>非初非中非后住非有非无非方所</p><p>已知如是自性行是无等法佛所说</p><p>坚固德王尔时闻两足世尊说是定</p><p>与八十亿那由众<a href=\"/remen/huanxi.html\" class=\"keylink\" target=\"_blank\">欢喜</a>信敬诣佛所</p><p>时王<a href=\"/remen/dl.html\" class=\"keylink\" target=\"_blank\">顶礼</a>人中雄以大<a href=\"/remen/xinxing1.html\" class=\"keylink\" target=\"_blank\">信心</a>恭敬佛</p><p>受教退住在一面瞻仰敬心合指掌</p><p>佛知彼王淳净行根识自在到<a href=\"/remen/bian.html\" class=\"keylink\" target=\"_blank\">彼岸</a></p><p>世尊应其心乐欲为说如是胜三昧</p><p>是王闻说第一义广发欢善圣信乐</p><p>弃舍一切四天下离五欲乐而出家</p><p>彼王因是出家已于佛决定深爱乐</p><p>时阎浮提一切人咸皆舍欲而出家</p><p>比丘及尼乐习定如来徒众广无量</p><p>粳粮自然从地出诸天悉来而给侍</p><p><a href=\"/remen/jiasha.html\" class=\"keylink\" target=\"_blank\">袈裟</a>法服从树生无垢清净甚可爱</p><p>割截缝治依量法彼佛功德威力故</p><p>童子汝当观彼王舍家出家弃天下</p><p>观彼三界如机关为求广大菩提乐</p><p>当于来世法末时不能舍彼贫贱家</p><p>杻械枷锁困苦者于此胜法不生信</p><p>虽被枷系杖策罚骂詈毁辱百千种</p><p>王力多迫悉能忍困苦贫极不舍家</p><p>资财乏少寿短促徒劳辛苦无<a href=\"/remen/fubao.html\" class=\"keylink\" target=\"_blank\">福报</a></p><p>愚痴不学诸伎能是人常居凡俗地</p><p>迫胁无义顽暴恶贪惜自富夺人财</p><p>调戏笑弄毁善人自称已发<a href=\"/remen/putixin.html\" class=\"keylink\" target=\"_blank\">菩提心</a></p><p>爱他人妻夺资产悭嫉狡猾多纵逸</p><p>离悲愍心趣恶道亦自称言我作佛</p><p>见他苦恼生欣悦<a href=\"/remen/pojie.html\" class=\"keylink\" target=\"_blank\">破戒</a>暴虐怀恶心</p><p>不念恩报破坏他大德为我说法行</p><p>闻他说彼菩提行反于其<a href=\"/remen/rensheng.html\" class=\"keylink\" target=\"_blank\">人生</a>嗔恚</p><p>若见法师少过失增长加说百千种</p><p>童子汝今闻我说于此人辈勿亲近</p><p>若欲求证菩提道乃至梦中莫往返</p><p>头陀行中无量德于无边劫而演说</p><p>于如是德不安住终不能得胜菩提</p><p>其心清净恒善语戒净心柔言美妙</p><p>诸尊长所常净心不久便得是三昧</p><p>不从我慢生秽恶其心清净恒成就</p><p>弃舍憍恣及嗔怒能得如是胜三昧</p><p>常念诸佛功德聚皮肤金色无量德</p><p><a href=\"/remen/foshen.html\" class=\"keylink\" target=\"_blank\">佛身</a>诸相自庄严如秋夜静众星列</p><p>胜盖幢幡及帐幕涂香末香并花鬘</p><p>众胜供养无等像不久能得此三昧</p><p>栴檀沉水及末香胜苏油灯无量种</p><p>持供恒沙佛塔庙不久便得是三昧</p><p>琵琶箜篌鼓妙音箫笛铙吹及钻叹</p><p>种种美音百千万供养离恶最胜尊</p><p>造作无量佛形像众宝善巧而雕饰</p><p>姝妙端正最胜上不久便得是三昧</p><p>常处林薮乐寂静弃舍聚落离着心</p><p>乐独无二犹如剑不久便得是三昧</p><p>我作法王汝为子随顺学我三昧行</p><p>我昔得彼大名称其名号曰坚固王</p><p>我本供养无量佛恒愿护持清净戒</p><p>于十力所起恭敬为求如是胜定故</p><p>我于本昔弃妻子舍头手足及眼耳</p><p>未曾起彼下劣心为求胜寂三昧故</p><p>象马车步无量种珍宝宅舍一切施</p><p>其心初无有悔恨为求如是胜定故</p><p>奴婢财谷过百数种种衣服及饮食</p><p>充满一切来求者为求如是胜定故</p><p>摩尼真珠胜金银琉璃金刚钱贝玉</p><p>所有一切悉能舍为求如是胜定故</p><p>我舍珍宝严身具璎珞臂印师子绦</p><p>天冠宝网过百种为求如是胜定故</p><p>微妙上胜多百亿我时欢喜而施与</p><p>劫贝钵咄独拘罗为求如是胜三昧</p><p>昔见贫穷及系闭名役力求不获苦</p><p>我于彼所能广施为求如是胜三昧</p><p>象马牛羊白屋宇园苑车乘宝庄严</p><p>我施百千贫乞者为求如是胜三昧</p><p>亿那由他林园苑众宝庄严而施与</p><p>施时欢喜起悲心为求如是胜定故</p><p>王都城邑及聚落种种土地悉皆舍</p><p>施已能生增上喜为求如是胜藏故</p><p>一一宝聚如须弥严身上服亦如是</p><p>我悉施与贫乞者为求如是胜定故</p><p>富足无量诸贫穷归趣我者为救护</p><p>苦恼众生令得乐为求如是胜定故</p><p>昔于大地我最富见诸世间极苦恼</p><p>弃舍王位诸所有悲心尽愿与彼乐</p><p>童子我昔为希事无量劫中所为难</p><p>言说所陈无能尽亿劫我说尚难穷</p><p>我若所说众迷惑于佛所行无能信</p><p>备经无量诸苦事为求如是三昧故</p><p>我今劝进汝童子汝于我言生重信</p><p>善逝终无不实说大悲实语佛最胜</p><p>其余苦事百千种我昔具受干竭身</p><p>云何能得是三昧若得脱人百千苦</p><p>于<a href=\"/remen/shana.html\" class=\"keylink\" target=\"_blank\">刹那</a>中证此定便获真实智慧道</p><p>我时见佛那由他过于十方恒沙数</p><p>获致如意胜神足能往百千诸佛刹</p><p>诣彼请问最胜尊论难庄严百千种</p><p>时佛为我所宣说酬答如向所问难</p><p>我悉能具领纳受乃至不忘一字句</p><p>既得闻是真实法广设无量百种难</p><p>敷演远尘寂静句安无量众智慧道</p><p>我住如是胜三昧于无量劫学此法</p><p>昔日无量诸众生亦置无上最胜道</p><p>若人本来不见佛于此胜法未曾闻</p><p>彼终不能生信乐第一义空真实定</p><p>其有智人能解了得于甚深真实德</p><p>闻第一义不惊怖闻已生上欢喜心</p><p>彼彼能持我菩提即是如来真佛子</p><p>希有犹如优昙花我为多劫修苦行</p><p>彼人不畏堕恶道常得远离于八难</p><p>当见无量那由佛亦能信是胜三昧</p><p>如彼<a href=\"/remen/mile.html\" class=\"keylink\" target=\"_blank\">弥勒</a>独无侣于众生所得净智</p><p>是三昧经在彼手我为授记如弥勒</p><p>是人成就念智慧闻持究竟道增上</p><p>辩才乐寂无忧恼是定在彼人手故</p><p>是人常得天供养又为众人所礼敬</p><p>恒为鬼神所护卫以持如是三昧故</p><p>不为火毒之所伤一切刀杖莫能害</p><p>入大水中不漂溺斯由持是三昧故</p><p>是人恒住山林中为诸天等所给侍</p><p>夜叉无量来供养<a href=\"/remen/shouchi.html\" class=\"keylink\" target=\"_blank\">受持</a>如是三昧故</p><p>智慧广大如巨海说佛功德无障碍</p><p>演畅诸佛真实德以持如是胜定故</p><p>是人所闻无穷尽犹如虚空无有边</p><p>执智慧炬除闇冥是人持是三昧故</p><p>柔软美妙应义语处众演说智者爱</p><p>说如泉河澍无竭以持如是三昧故</p><p>犹如医王施良药又与众生作归舍</p><p>能为世间作光明以持如是三昧故</p><p>是人不为爱欲心乐于寂灭得禅乐</p><p>说于寂静美妙言以持如是三昧故</p><p>是人离相意不染于一切相悉简择</p><p>心常寂静而经行以持如是三昧故</p><p>彼得无垢离垢眼能见无量诸如来</p><p>得丈夫眼广无边由持如是三昧故</p><p>孔雀美音应寂静迦陵频伽悦意声</p><p>合和诸乐出妙响由持如是三昧故</p><p>成就雷霆声远震众鹅钟鼓美妙音</p><p>美合百种胜伎乐以持如是三昧故</p><p>无量无数僧祇劫成就如是和雅音</p><p>所说语言如甘露斯由持是胜三昧</p><p>肴馔饮食不贪嗜于衣钵中不生着</p><p>少欲知足善调柔由持如是三昧故</p><p>能于自身不高举于他人所不轻毁</p><p>心常柔软乐禅定由持如是三昧故</p><p>常自观察己所行不见他人所阙失</p><p>与众和颜无违诤由持如是三昧故</p><p>悲心恩润清净慧离邪正直无谄曲</p><p>意恒柔软乐解脱由持如是三昧故</p><p>心常乐行布施行悭吝之结不能染</p><p>不为境界所摄录以持如是三昧故</p><p>端正殊特人喜乐其身皮肤真金色</p><p>三十二相以庄严以持如是三昧故</p><p>色相功德悉端妙多人爱敬恒守护</p><p>男女大小观无厌以持如是三昧故</p><p>诸天龙神夜叉众于是人所悉欢喜</p><p>往诣家家皆赞叹以持如是三昧故</p><p>梵王帝释自在天并余一切来供养</p><p>其心都无起我慢以持如是三昧故</p><p>彼离一切诸崄径无有障难恶道畏</p><p>解脱一切恐怖事由持如是三昧故</p><p>能闻佛说微妙法无复一切诸疑惑</p><p>随顺趣入甚深法以持如是三昧故</p><p>若闻贤圣微细法悉能解了得究竟</p><p>由于过去<a href=\"/remen/yinyuan1.html\" class=\"keylink\" target=\"_blank\">因缘</a>力以持如是三昧故</p><p>如来说于如是言善得利养心不举</p><p>以是因缘得总持斯由得是三昧故</p><p>是人临欲命终时悲慧雄猛弥陀佛</p><p>是佛为现住其前以持如是三昧故</p><p>得见十力称所求及诸声闻住其前</p><p>决定生彼安乐国以持如是三昧故</p><p>假令一切众生类一时<a href=\"/remen/chengfo.html\" class=\"keylink\" target=\"_blank\">成佛</a>尽有边</p><p>其中一人咸供养复过恒河沙数劫</p><p>若于后世末代时得闻是定无谄人</p><p>能于是定起随喜过前功德非分数</p><p>童子当知寂灭道是第一义空三昧</p><p>若书读诵受持者是人名为持法藏</p><p>童子。以是义故菩萨摩诃萨。若欲知一切众生言音。及知一切众生诸根差别。前后不同而应说法。童子。彼人于此三昧。应当受持读诵广为人说。又为摄一切众生故。应当修习方便相应。尔时世尊。即说偈言。</p><p>若人曾见无量佛亦曾咨问是三昧</p><p>是胜智人持此定住第一善而不动</p><p>得于人天上妙乐常得他人胜供养</p><p>又得禅定涅槃乐是不放逸持定故</p><p>闻他赞已不生欣若被骂辱亦无恚</p><p>八法不动犹如山乐求解脱持定故</p><p>口初不说无义语离嗔傲慢及诤论</p><p>忍辱调伏心欢喜由不放逸持定故</p><p>其言柔软谛审实舒颜和悦先慰问</p><p>见诸众生常含笑以持胜净三昧故</p><p>心常调伏不恼他善摄五根持戒净</p><p>住实少言利可爱以持净胜三昧故</p><p>常舍广施无吝心饥渴众生令饱满</p><p>自食不欣施他喜善业人持直定故</p><p>为多百千诸天爱夜叉修罗龙恭敬</p><p>独处林中恒守护勇猛持是胜定故</p><p>乐在寂静离音声龙阿修罗恒亲觐</p><p>一切无能怖畏者以不放逸持定故</p><p>其声犹如梵天音又如众鹅可乐声</p><p>亦如五百美妙音名闻遍彰诸世间</p><p>大地所有诸微尘功德过于彼尘数</p><p>利益众生功德藏以修如是寂定故</p><p>童子。菩萨摩诃萨心生乐欲。我于一切法自性云何得知。童子。菩萨摩诃萨于此三昧。应当受持读诵为他广说修习方便相应。为摄一切众生故。尔时世尊。即说偈言。</p><p>智者无恚爱又不起愚痴</p><p>烦恼悉微薄知胜寂法故</p><p>佛戒不缺犯女色无纵逸</p><p>坚心求是定知法离尘垢</p><p>智慧及神足觐佛诣多刹</p><p>总持到彼岸以知寂定故</p><p>速成两足尊为寂治烦恼</p><p>善拔恶毒箭说无垢寂句</p><p>若人为良医善知病起由</p><p>学此智决定解脱众生害</p><p>学理得自在无著堪供养</p><p>安众无悕望解知净法故</p><p>人师子忍辱打骂无嗔恚</p><p>屠割亦不恼能知阴空故</p><p>忍力如须弥都无计忍想</p><p>乃至佛不存知有常空故</p><p>三界无量想三世悉了知</p><p>能显理无量无畏学法故</p><p>于事不取想爱憎悉不取</p><p>知法常空寂得胜寂灭故</p><p>若说此胜定不久见菩提</p><p>圣境善了达施是获多报</p><p>说亿修多罗所演无滞碍</p><p>辩才不断绝知法广大故</p><p>若人不思劫定慧犹如云</p><p>说法无穷尽知此寂定故</p><p>辩才不思议求道必能得</p><p>说无边亿经知<a href=\"/remen/faxiang.html\" class=\"keylink\" target=\"_blank\">法相</a>名遍</p><p>佛说无上法闻持令充满</p><p>于中无疑惑知法悉非有</p><p>爱语常行施善舍拯贫乐</p><p>资生恣充足悲愍世间故</p><p>当作阎浮王愍众无嗔怒</p><p>众人起慈敬以知空法故</p><p>端正妻男女王位身皆舍</p><p>决定无吝悔以知空寂故</p><p>若人割支节梦寤都无嗔</p><p>曾供无量佛以持空法故</p><p>供养牟尼日三世无疲倦</p><p>大信心不动是知空法故</p><p>善持佛法藏住胜陀罗尼</p><p>不久得成佛以持胜经故</p><p>世世不聋盲旷劫具诸根</p><p>八难常远离系心说此经</p><p>为福离恶道端正相庄严</p><p>心净住神通以斯佛现前</p><p>种种应<a href=\"/remen/huashen.html\" class=\"keylink\" target=\"_blank\">化身</a>诸刹度众生</p><p>若得见彼者菩提意决定</p><p>智念无忧者精进势力起</p><p>胜法中究竟末世持经故</p><p>身出千亿光其光蔽日月</p><p>若修习空定不久人中胜</p><p>我求寂境界千亿僧祇劫</p><p>不舍勤精进为然灯授记</p><p>智应行是经说胜诸佛法</p><p>外道愚痴失命终<a href=\"/remen/diyu.html\" class=\"keylink\" target=\"_blank\">地狱</a>煮</p><p>受苦最尤剧那由劫乃尽</p><p>多劫毕罪已得为甘露因</p><p>末代可怖时近于无上道</p><p>护持我法藏记彼持是经</p></div>"
},{
    "title": "第八卷 月灯三昧经",
    "author": "那连提黎耶舍 译",
    "html": "<div class=\"B1_text\"><p>第八卷 月灯<a href=\"/remen/sanmei.html\" class=\"keylink\" target=\"_blank\">三昧</a>经</p><p>童子。若菩萨摩诃萨。应常乐修<a href=\"/remen/shentong.html\" class=\"keylink\" target=\"_blank\">神通</a>本业。云何菩萨摩诃萨大神通本业。谓摄一切善法。不取戒聚不着定聚。于<a href=\"/remen/zhihui.html\" class=\"keylink\" target=\"_blank\">智慧</a>聚亦不戏论。于<a href=\"/remen/jietuo.html\" class=\"keylink\" target=\"_blank\">解脱</a>解脱知见之聚亦不取着。童子。是为菩萨摩诃萨大神通本业。若成就神通本业得大神通者。菩萨摩诃萨于一切变现<a href=\"/remen/zizai.html\" class=\"keylink\" target=\"_blank\">自在</a>。便能为一切<a href=\"/remen/zhongsheng.html\" class=\"keylink\" target=\"_blank\">众生</a><a href=\"/remen/shuofa.html\" class=\"keylink\" target=\"_blank\">说法</a>为摄大乘故。是菩萨于此大神通本业应常修学。尔时<a href=\"/remen/shizun.html\" class=\"keylink\" target=\"_blank\">世尊</a>。而说偈言。</p><p>神通本胜业显示无<a href=\"/remen/guobao.html\" class=\"keylink\" target=\"_blank\">果报</a></p><p>悕果修诸行取我想不除</p><p>所言神通者佛智不思议</p><p>若住取著者彼人无智慧</p><p>不思议诸法音声而显示</p><p>若执于音声不达方便说</p><p>不晓方便教靡知方便说</p><p>非法说为法于法宁觉了</p><p>三千世界中我时说诸经</p><p>义一种种味彼悉不可说</p><p>所有十方佛显说无量法</p><p>谛思一句义便则一切解</p><p>一切法<a href=\"/remen/wuwo.html\" class=\"keylink\" target=\"_blank\">无我</a>若人学此义</p><p>彼时习一句悟<a href=\"/remen/fofa.html\" class=\"keylink\" target=\"_blank\">佛法</a>不难</p><p>诸法是佛法若人学此法</p><p><a href=\"/remen/rufa.html\" class=\"keylink\" target=\"_blank\">如法</a>而解了便顺于空法</p><p>诸语是佛语一切声事无</p><p>遍于十方求佛语不可得</p><p>佛语最第一佛语无过上</p><p>微细事悉无是为语最上</p><p>彼法最无上显现不断绝</p><p>无得微尘许诸佛之所说</p><p>诸法不可得无有法可证</p><p>如是知于法能解佛<a href=\"/remen/puti.html\" class=\"keylink\" target=\"_blank\">菩提</a></p><p>彼若悟此法便转于法轮</p><p>转于法轮时则畅胜<a href=\"/remen/ganlu.html\" class=\"keylink\" target=\"_blank\">甘露</a></p><p>菩萨能解了无上佛菩提</p><p>得为无等尊令他悟佛智</p><p>无修及无愿<a href=\"/remen/wuxiang.html\" class=\"keylink\" target=\"_blank\">无相</a>谓与空</p><p>如斯四种门佛说为解脱</p><p>眼耳及鼻舌身意诸根等</p><p>此皆体性空憍陈最初见</p><p>若能于此法如实知体性</p><p>诤论彼便无了达<a href=\"/remen/faxiang.html\" class=\"keylink\" target=\"_blank\">法相</a>故</p><p>谓勇猛境界菩萨救护者</p><p>悉无有疑惑了法体空故</p><p>能达诸法性故得名为佛</p><p>以难量法界<a href=\"/remen/juewu.html\" class=\"keylink\" target=\"_blank\">觉悟</a>应度者</p><p>得诸佛之业皆由戒身造</p><p>佛言及戒声皆同平等相</p><p>已说诸音声谓下中上音</p><p>平等悉一相佛能示法教</p><p>佛法无所住亦不在诸方</p><p>不生亦不灭是故名无漏</p><p>非新亦非故非散亦非合</p><p>非青亦非黄非白亦非黑</p><p>难说不可取藉言乃昭畅</p><p>此非音声地诸佛巧智通</p><p>彼是无漏法是说无所依</p><p>不在十方所是法佛所说</p><p>于佛灭度后思<a href=\"/remen/nianfo.html\" class=\"keylink\" target=\"_blank\">念佛</a>身相</p><p>即便睹<a href=\"/remen/foshen.html\" class=\"keylink\" target=\"_blank\">佛身</a>以佛神力故</p><p>竟无有众生证于寂灭者</p><p>说于此法时无量众灭度</p><p>譬如彼日月影现于百川</p><p>皆睹其像貌诸法相如是</p><p>若知诸法性犹若诸影像</p><p>终不以色身得睹于真佛</p><p>诸法无形相求状不可得</p><p>如是无形法即是佛法身</p><p>若人见法身是名见导师</p><p>法身即正觉如是名见佛</p><p>不得而示得不得而说得</p><p>若欲求<a href=\"/remen/shamen.html\" class=\"keylink\" target=\"_blank\">沙门</a>应当知此道</p><p>我已说真行知众生乐欲</p><p>若入秘密教彼便无执着</p><p>若谓所<a href=\"/remen/zhengde.html\" class=\"keylink\" target=\"_blank\">证得</a>彼便无所克</p><p>此不得<a href=\"/remen/daoguo.html\" class=\"keylink\" target=\"_blank\">道果</a>故名非沙门</p><p>斯法甚深奥未达作此说</p><p>彼教甚渊玄难可以宣示</p><p>五众事皆无悉从虚妄起</p><p>无有能起者及与五众法</p><p>五众之性相即一切法相</p><p>佛说如是相其相不可得</p><p>如<a href=\"/remen/xukong.html\" class=\"keylink\" target=\"_blank\">虚空</a>无物诸法亦如是</p><p>前后及现在三际如实观</p><p>言说如虚空空中无取故</p><p>如是法体性无取如虚空</p><p>演说如是法曾无有所说</p><p>于法无所见是乃不思议</p><p>此法无<a href=\"/remen/zixing.html\" class=\"keylink\" target=\"_blank\">自性</a>法体不可得</p><p>会佛菩提者定灭之境界</p><p>若能如是知于法便无著</p><p>若能不着法彼人了法想</p><p>菩萨一切时弃舍一切想</p><p>若人弃想者佛法则无著</p><p>其际无可取是名为实际</p><p>于际了达者亿劫能不着</p><p>本际妄分别愚痴轮<a href=\"/remen/shengsi.html\" class=\"keylink\" target=\"_blank\">生死</a></p><p>十方遍推求本际不可得</p><p>一切法空故菩萨无所著</p><p>兴行为菩提其行不可得</p><p>如鸟飞虚空足迹不可得</p><p>正觉性如是菩萨能解了</p><p>如人善学幻幻作种种物</p><p>示现诸色像而实不可得</p><p>若取于得失彼便无所得</p><p>其智犹如幻非即同其幻</p><p>于是空法处愚者妄分别</p><p>行于分别中彼人趣恶道</p><p>众生生老迁<a href=\"/remen/liuzhuan.html\" class=\"keylink\" target=\"_blank\">流转</a>无穷已</p><p>沉没生死中苦恼无有量</p><p><a href=\"/remen/shijian.html\" class=\"keylink\" target=\"_blank\">世间</a>生苦恼由愚妄分别</p><p>未断彼分别漂流久生死</p><p>初乐及相应习着欲果报</p><p>执取未能舍住业<a href=\"/remen/fannao.html\" class=\"keylink\" target=\"_blank\">烦恼</a>故</p><p>众生业不尽瀑流欲所漂</p><p>数数而受生数数还死灭</p><p>无智为魔娆造作诸恶业</p><p>处处而受生便感诸死报</p><p>凡夫愚闇冥而获于生死</p><p>贫穷加楚切复向不善趣</p><p>以刀鞭杖等递互相加害</p><p>造作此恶事增长诸苦恼</p><p>我子及我财凡夫妄分别</p><p>如是妄分别复增诸有漏</p><p>彼增诸生死是则为凡夫</p><p>流转诸异趣故名为凡夫</p><p>彼弃于佛法增长诸恶法</p><p>则不得解脱系属魔网故</p><p>愚因爱欲故随事秽女色</p><p>还趣于秽处堕于诸恶道</p><p>欲染佛不叹及近于女色</p><p>此怖畏诸罥女罥最可畏</p><p>菩萨恒远离犹如恶毒蛇</p><p>常不亲女色知非是佛道</p><p>修学菩提道如佛本所习</p><p>修<a href=\"/remen/xuefo.html\" class=\"keylink\" target=\"_blank\">学佛</a>道已速成无上道</p><p>彼得最无上为世诸庙塔</p><p>智慧无过者成于天中天</p><p>令他住八戒戒身无垢染</p><p>无量诸亿众劝教修菩提</p><p>与众作利益一切悉起悲</p><p>彼健智慧者而击于法鼓</p><p>震动魔王宫及与魔眷属</p><p>无量诸亿魔劝令修菩提</p><p>降伏诸异论胜出诸外道</p><p>震动于大地大海及众山</p><p>变现为多身种种诸杂类</p><p>大智能显示百千诸神变</p><p>震动无量刹犹如恒河沙</p><p>降伏彼魔辈便悟无上道</p><p>复化作妙树种种宝严饰</p><p>花果奇茂盛芬芬甚可爱</p><p>或化为台榭楼观及宫合</p><p>勇健为变化花池甚精明</p><p>满八<a href=\"/remen/gongde.html\" class=\"keylink\" target=\"_blank\">功德</a>水清冷无秽浊</p><p>若有众生饮灭除三种渴</p><p>若有饮此水悉得于不退</p><p>能得无上智堪为世导师</p><p>无上寂灭道<a href=\"/remen/xingzhe.html\" class=\"keylink\" target=\"_blank\">行者</a>应当知</p><p>不达此道者所谓是外道</p><p>若人亲近彼受行于言教</p><p>坠于大恶处阿鼻难救拔</p><p>受大极苦恼不可具论说</p><p>唯我能知足及大胜菩萨</p><p>甚深难可睹非愚凡夫地</p><p>谓住取著者于此法生疑</p><p>变作胜<a href=\"/remen/zhuangyan.html\" class=\"keylink\" target=\"_blank\">庄严</a>无量种可爱</p><p>一切悉得往无上诸佛刹</p><p>一切诸佛土皆现诸异色</p><p>菩萨大神力一切悉能现</p><p>大力大勇猛被于坚胜铠</p><p>执大金刚杵摧灭于空法</p><p>自身所放出无数大光明</p><p>其数如恒沙灭彼世间闇</p><p>彼不染女色亦不随顺彼</p><p>当离于此想女想甚可[言*亞](乌故反)</p><p>佛土常不空勇猛之所住</p><p>恶魔波旬等不能为娆乱</p><p>住于恶见者不得遇诸佛</p><p>忿怒之所制安住于悭贪</p><p>彼为魔波旬生天及解脱</p><p>与其作障碍是故堕恶道</p><p>观察一切想而住远离想</p><p>彼人能得知诸佛无上智</p><p>能见前后际及与于现在</p><p>演说如是义于中无所说</p><p>假名和合言菩萨知如是</p><p>利益于含识无量难思议</p><p>想者测知义显示能取故</p><p>其相无可取便示寂灭义</p><p>不寂者是想寂灭者是智</p><p>若知想自性便离于诸想</p><p>若有想可遣是则还有想</p><p>彼行想戏论是人不离想</p><p>若人作是心是想谁所造</p><p>是想谁能证谁能灭是想</p><p>起想之法者诸佛莫能得</p><p>即于此处有无我离取着</p><p>若其心不生何由得起想</p><p>若心得解脱彼则无由起</p><p>若证于解脱心则不思议</p><p>心不思议故成就不思议</p><p>我本作是念安住心地已</p><p>弃舍一切心愿成不思议</p><p>白净法果报睹见于无为</p><p>一念能了知一切众生念</p><p>众生即是心心即是如来</p><p>诸佛不思议显了于此心</p><p>若人作是念云何得舍心</p><p>思惟于<a href=\"/remen/wuxin.html\" class=\"keylink\" target=\"_blank\">无心</a>能离一切心</p><p>若于死灭时心随于想转</p><p>是人起思心令心不解脱</p><p>愚存于女想则便起爱欲</p><p>若能灭除想便能无爱欲</p><p>若思无上法是思最大思</p><p>以思诸法故获得真实心</p><p>忆念无穷已长夜恒攀缘</p><p>诸邪异忆想思心不可极</p><p>名心尽法者尽中本无智</p><p>智慧非尽地以法无尽故</p><p>假名语言道亡言而演说</p><p>此法无差异智慧无有尽</p><p>不生亦不灭无相无状貌</p><p>常于亿劫中显现无相法</p><p>观察一切有安住非有中</p><p>未曾见有异亦不见无异</p><p>假名有言说显示非有无</p><p>然彼一切佛有无无所见</p><p>一切有为法显示于非有</p><p>若能知此法便能见非有</p><p>常无有所证毕竟无有故</p><p>若有可证者便名为世间</p><p>若作如是心我于世<a href=\"/remen/chengfo.html\" class=\"keylink\" target=\"_blank\">成佛</a></p><p>作此存有想终不悟菩提</p><p>菩萨<a href=\"/remen/wuwei.html\" class=\"keylink\" target=\"_blank\">无畏</a>者于法无所求</p><p>自然无烦恼是名为菩提</p><p>众人作是言我趣于菩提</p><p>以不知此道彼远佛菩提</p><p>以音声说法一切诸行空</p><p>音声体自性精微不可见</p><p>示大神通者说此修多罗</p><p>利益诸菩萨诸佛之所明</p><p>断彼诸对治谓诸烦恼等</p><p>彼住大神通善修四神足</p><p>获得于尸罗于空则究竟</p><p>安住于神通神足不思议</p><p>安住无愿智修智善清洁</p><p>求智无厌足无量不思议</p><p>神通三昧中任运无功用</p><p>是报恒空无一切常寂灭</p><p>是报神足力往游亿世界</p><p>见佛世灯明犹如恒河沙</p><p>彼人于生灭随心而自在</p><p>以心自在已其身得清净</p><p>佛诸<a href=\"/remen/dizi.html\" class=\"keylink\" target=\"_blank\">弟子</a>中若修神通力</p><p>于此报通者十六不及一</p><p>一切诸天众不能见彼身</p><p>惟除佛世尊及其同得者</p><p>彼身无诸疾亦无发白皱</p><p>及与羸虚老<a href=\"/remen/linzhong.html\" class=\"keylink\" target=\"_blank\">临终</a>无苦切</p><p>彼无有疑滞及与诸迷惑</p><p>昼夜恒演说百亿修多罗</p><p>一切诸烦恼悉断于习气</p><p>一切众生所常起平等心</p><p>于百千三昧无垢得自在</p><p>修习大智慧为他而演说</p><p>男女二根等一切远离想</p><p>安住非有想能说真决定</p><p>以清净智慧演说如实法</p><p>称于随顺法定慧之境界</p><p>彼修诸定者不为有所滞</p><p>常以真实言说法无不益</p><p>彼善得人身远离一切难</p><p>能报诸佛恩常乐此经故</p><p>彼于<a href=\"/remen/wuliangjie.html\" class=\"keylink\" target=\"_blank\">无量劫</a>弃舍于世间</p><p>若于此妙典乃至持一偈</p><p>已曾见诸佛数数致<a href=\"/remen/gongyang.html\" class=\"keylink\" target=\"_blank\">供养</a></p><p>以爱此经故速悟佛菩提</p><p>彼即见诸佛恒在耆阇山</p><p>悉授彼人记当见<a href=\"/remen/milefo.html\" class=\"keylink\" target=\"_blank\">弥勒佛</a></p><p>彼见<a href=\"/remen/mile.html\" class=\"keylink\" target=\"_blank\">弥勒</a>佛若于末代时</p><p>持于此经者得上爱乐心</p><p>安住实际中成就不思议</p><p>于不思议际无有诸疑惑</p><p>彼人无有疑亦无微少惑</p><p>于佛语决定菩提不难得</p><p>末代怖畏时难可得<a href=\"/remen/xiuxing.html\" class=\"keylink\" target=\"_blank\">修行</a></p><p>若得闻此经便得无尽辩</p><p>爱乐此经者无上佛法藏</p><p>佛及诸声闻彼便已供养</p><p>转读此经人即是持法藏</p><p>一切供养中法供最为上</p><p>若能持此经难思佛菩提</p><p>谓佛无上智彼智得不难</p><p>若于先佛世曾持此经典</p><p>乃后末代时身还遇此经</p><p>诣于诸佛刹彼便能震吼</p><p>作大师子吼佛吼不思议</p><p>于彼亿佛所释师子所作</p><p>能以无量辩演说无所畏</p><p>甘蔗功德种而授彼人记</p><p>及于后末代能护佛菩提</p><p>妙色皆具足相好自庄严</p><p>神力速能往悉见无量佛</p><p>神力化作花端妙甚芬馥</p><p>常以银水精及诸琉璃等</p><p>一切诸宝货彼悉掌中出</p><p>为求菩提故供养一切佛</p><p>无量诸供养音乐及歌赞</p><p>自身毛孔出犹如恒河沙</p><p>亿类众生等若得闻是音</p><p>便得不退转无上佛智慧</p><p>为佛所赞叹普闻其名号</p><p>诸方传其名自亦得闻见</p><p>若闻其名者得灭一切想</p><p>既灭其想已得见无量佛</p><p>如是之智慧行于菩提行</p><p>为利诸众生故求菩提德</p><p>彼行智慧者得于如是利</p><p>复得余利益能持此经故</p><p>若有诸妇女闻持此经故</p><p>即转于女身能说甘露法</p><p>彼更不复受如是女人身</p><p>具足诸妙色成就相庄严</p><p>若于此胜经显示其功德</p><p>悉获是妙果速证于菩提</p><p>常于一切生成就无所畏</p><p>若人于此经菩萨之境界</p><p>无尽胜三昧一切菩萨母</p><p>速证菩提者应当持此经</p><p>彼得亲近佛亦近佛菩提</p><p>不久于此经获胜妙寂灭</p><p>此地勇健者菩萨所安住</p><p>见世灯明照犹如恒河沙</p><p>能作大力转轮王见佛十力寂定心</p><p>无量百偈而赞叹得离垢地胜三昧</p><p>彼设无等供养佛有大名号人中上</p><p>弃舍王位如涕唾而修最上胜梵行</p><p>于胜佛法而<a href=\"/remen/chujia.html\" class=\"keylink\" target=\"_blank\">出家</a>得此寂灭离垢定</p><p>得于胜善美妙语演说不断多亿经</p><p>空无相愿微细法寂胜离垢无诸漏</p><p>自性空寂语言断出定能为多人说</p><p>甚深智慧常无量广大智慧无边义</p><p>得此甚深三昧已能为世间作照明</p><p>常修梵行恒皎洁无诸腥臊及鄙秽</p><p>无量众生令安住使得寂定离诸垢</p><p>常得聪利捷速辩多闻如海无量慧</p><p>语言善妙达诸法持此寂定胜经故</p><p>了知诸业及工巧晓于因论及医方</p><p>到彼一切勇健岸持此离垢寂定故</p><p>于诸偈论及戏笑善于歌舞皆究竟</p><p>常为世间作师法持此离垢寂定故</p><p>常有上妙诸眷属恒得一切上供养</p><p>能修胜妙菩提行持此离垢寂定故</p><p>忧恼毒箭逼切心彼智慧者无此患</p><p>恒无病疾常安隐持此离垢寂定故</p><p>世间所有诸病患一切身患及心患</p><p>彼人常无如此患持此离垢寂定故</p><p>所有身痛及心痛若有牙痛及头痛</p><p>智者常无是痛恼持此离垢寂定故</p><p>心有无量余痛恼从其意起烧其身</p><p>彼无一切起烦恼持此离垢寂定故</p><p>犹如虚空无所染自性无垢常清净</p><p>彼人心净亦如是持此离垢寂定故</p><p>亦如日月之光明其光颇执常清净</p><p>彼心清虚亦如是持此离垢寂定故</p><p>如人执持诸彩<a href=\"/remen/seyu.html\" class=\"keylink\" target=\"_blank\">色欲</a>画虚空不可得</p><p>彼人心净亦如空持此离垢寂定故</p><p>譬如风行于十方遍游诸方无所著</p><p>其心流注犹如风不染世间得解脱</p><p>风行速疾不可见不可罥网而系缚</p><p>彼人志意深难知持此离垢寂定故</p><p>壁上光影不可取指水中像难可执</p><p>得于三昧在身时无有能知彼人心</p><p>十方世界诸众生所有语言犹可算</p><p>得此三昧在身时无能得知彼人心</p><p>得于如是寂灭定其心无垢无染着</p><p><a href=\"/remen/sanjie.html\" class=\"keylink\" target=\"_blank\">三界</a>众生无与等惟除诸佛三界尊</p><p>离贪爱欲不染色不以愚心着女人</p><p>得于如是胜定时获胜寂灭无所染</p><p>于彼男女无恋情不染妻妾及眷属</p><p>得于寂灭胜定时善寂之行无所染</p><p>于其货贿无所宝不希天果不着财</p><p>其心清净无<a href=\"/remen/wangxiang.html\" class=\"keylink\" target=\"_blank\">妄想</a>由得此定获胜益</p><p>不为生天修梵行智者行檀不求报</p><p>为菩提因修梵行得于离垢寂定故</p><p>不求王位修戒行多人为此修梵行</p><p>为利众生求菩提专欲成就此定故</p><p>诸欲已弃身不恼永不悕求淫欲事</p><p>断除淫欲及慢高由得如是寂定故</p><p>彼常不为嗔恚恼嗔恼秽心永不生</p><p>常以慈心除嗔怒由获如是胜寂定</p><p>彼常不为愚蔽心斯由智慧断无明</p><p>获得无量无阂智由得斯定获此利</p><p>以不净观除爱欲慈心除嗔无有余</p><p>智慧除断无明网获此妙定照世间</p><p>无有睡眠及<a href=\"/remen/xiedai.html\" class=\"keylink\" target=\"_blank\">懈怠</a>离起烦恼及与地</p><p>永得解脱无杂秽得斯三昧获此利</p><p>不为悭贪之所逼心常乐于惠施人</p><p>一切皆舍悉与乐彼人能持三昧故</p><p>具足威势无与等一切常有大身力</p><p>一切世间无伦匹菩萨由持胜定故</p><p>亦复能为转轮王具足七宝乘空行</p><p>彼时一切悉归奉是智慧者获此报</p><p>最胜贤善豪贵家资生眷属悉丰备</p><p>象马车乘及辇舆丰饶金银具众宝</p><p>恒生贵族豪富家如是展<a href=\"/remen/zhuansheng.html\" class=\"keylink\" target=\"_blank\">转生</a>胜处</p><p>于佛法僧深信乐生于彼处众人敬</p><p>阎浮提内不信家悉皆能令生正信</p><p>能令建立<a href=\"/remen/putixin.html\" class=\"keylink\" target=\"_blank\">菩提心</a>亦复令彼得道果</p><p>彼得无上菩提已转于无上妙法轮</p><p>若人知彼所说法悉皆获得无生忍</p><p>菩萨常乐慈爱育悉能长养于众生</p><p>恒为无量胜利益开众生眼除闇冥</p><p>若<a href=\"/\" class=\"keylink\" target=\"_blank\">佛教</a>导一菩萨无量百千亿众生</p><p>彼悉于中殖善本闻已即发菩提心</p><p>彼时刹土不空虚智者奉持佛法故</p><p><a href=\"/remen/fozi.html\" class=\"keylink\" target=\"_blank\">佛子</a>菩萨随所住广利无量诸众生</p><p>护戒无等持梵行于无量劫净三昧</p><p>于禅解脱常决定如是菩萨名佛子</p><p>彼常修习胜神足能往无量诸佛刹</p><p>于如来所闻<a href=\"/remen/zhengfa.html\" class=\"keylink\" target=\"_blank\">正法</a>随所闻已悉忆念</p><p>若住总持菩萨者能说无量修多罗</p><p>又知过去诸众生未来现在亦复尔</p><p>晓悟含识诸生死亦复了达于未来</p><p>无有从此向彼者推其少分不可得</p><p>业既不至彼求之亦难得</p><p>菩萨大名称及能解了之</p><p>最胜净心者安住于空寂</p><p>以无上大乘运载于群品</p><p>彼不思惟念存有众生想</p><p>彼大名誉者能悟无生法</p><p>彼虽有所说不取众生想</p><p>悟彼境界空住于坚固智</p><p>显说此三昧佛法之所住</p><p>不起于思想谓诸男女等</p><p>观察于诸女而坐于道场</p><p>坐于道场已摧坏诸魔军</p><p>于魔无所见降伏诸魔众</p><p>不见魔女来而至于我所</p><p>坐于道场时遣除一切想</p><p>以断诸想故一切大地动</p><p>须弥及大海十方亦复然</p><p>于彼十方界悉知彼众生</p><p>菩萨神通力震动于大地</p><p>六种震动时以证菩提道</p><p>一切有为法及以<a href=\"/remen/wuweifa.html\" class=\"keylink\" target=\"_blank\">无为法</a></p><p>是法悉了达但有说法音</p><p>无有能知者此是诸法道</p><p>若知此道者名为世间解</p><p><a href=\"/remen/yinyuan1.html\" class=\"keylink\" target=\"_blank\">因缘</a>故法生因缘故法灭</p><p>因缘之体性如实悉了达</p><p>若学一切法空法能究竟</p><p>便知诸法道穷尽一切法</p><p>彼所行法道菩萨求不得</p><p>其有知此道正觉不思议</p><p>若知一切道便能获究竟</p><p>远离于恶道能知诸法相</p><p>坐于道场已作大师子吼</p><p>无边亿世界言音悉充满</p><p>复能动彼刹世雄大名称</p><p>善度众生者谓圣调御士</p><p>已证上菩提起于菩提树</p><p>无量诸亿众应度者已度</p><p>然后能变化化作无边佛</p><p>往游诸世界利益于众生</p><p>诸佛能安立无量诸亿众</p><p>应化诸如来为说最胜法</p><p>此为真大乘名为如来智</p><p>能起众生信而作得佛因</p><p>此是真大众如来最妙乘</p><p>恭敬于如来加敬于菩萨</p><p>于佛深加敬法僧亦复然</p><p>欲证胜菩提其心不下劣</p><p>敬奉于菩萨尊重勇猛者</p><p>速皆登正觉不久成如来</p><p>于千世界中菩萨悉往诣</p><p>见于牟尼尊菩萨无所畏</p><p>以诸胜宝末遍散于大雄</p><p>糅以蔓陀罗乐求菩提故</p><p>庄严于此界为求佛功德</p><p>宝网以罗覆遍至于十方</p><p>悬诸胜妙幡建亿宝幢盖</p><p>无量种庄严光饰于世界</p><p>变作胜台阁及以妙宫殿</p><p>廊庑尽端丽众宝相间错</p><p>楼窗及宫室皆作半月形</p><p>并杂香瓶等皆用妙宝饰</p><p>种种诸馨物悉出妙云台</p><p>于千世界中香熏甚可乐</p><p>于彼普香云雨以香花雨</p><p>若有嗅之者成佛大道师</p><p>便去于爱刺亦复除嗔恼</p><p>碎坏于痴网远离诸闇冥</p><p>获得胜神通及于根力觉</p><p>诸禅与解脱应受于信施</p><p>敷置亿床座布以众妙衣</p><p>宝网罗覆上花鬘而庄严</p><p>无畏诸菩萨勇猛大士坐</p><p>具相庄严身备诸随形好</p><p>以诸妙宝床庄严于此界</p><p>变作诸花池满八功德水</p><p>若饮彼水者远离一切患</p><p>速能离渴爱得为世支提</p><p>复有余世界大士悉来集</p><p>赞叹佛功德导师释师子</p><p>若有得闻音能成世道师</p><p>彼得不思议此经能显示</p><p>妙色金莲花亿叶而稠密</p><p>最尊妙觉宝处此莲花台</p><p>琉璃为茎叶真金为花须</p><p>德藏摩尼间变作众亿花</p><p>所出诸妙香闻者皆欣乐</p><p>灭除一切病六根悉充悦</p><p>贪爱及嗔痴悉皆一时尽</p><p>除诸烦恼已决定得成佛</p><p>此花出妙音赞叹佛功德</p><p>法僧亦复然声满十方界</p><p>空门与无相及以无愿法</p><p>那由众闻已皆得于不退</p><p>所出诸音声往遍亿世界</p><p>无量众闻已发于菩提心</p><p>鸿鹄及孔雀鹦鹉鸳鸯等</p><p>所出诸妙音佛音最为上</p><p>以胜妙宝树变现于此土</p><p>端严最第一珠鬘以垂布</p><p>所有庄严具一切诸佛刹</p><p>于中最为胜而现于此刹</p><p>妙衣璎珞具树悬诸乐音</p><p>妙花怡悦心一切恒垂布</p><p>是诸妙庄严众生得安乐</p><p>释迦所住持由圣神力故</p><p>如是要略说释师子功德</p><p>菩萨大名称于此智无疑</p><p>若能于此信其行不思议</p><p>增长于智慧如川赴于海</p><p>若欲量大海无有能知数</p><p>我说菩萨法是皆不思议</p><p>难思诸菩萨安住如此际</p><p>演说美妙语犹如恒河沙</p><p>无量诸劫中菩萨常无取</p><p>若断于取相得近于菩提</p><p>假使法灭尽终不毁净戒</p><p>于行无残缺菩萨众之首</p><p>良由爱欲故令戒有漏缺</p><p>断除于欲相得于不逸定</p><p>常行寂灭定不着于定味</p><p>无著无放逸不为世所染</p><p>出过于世间能往诸佛国</p><p>所谓安乐土得见弥陀佛</p><p>复见诸菩萨具足相庄严</p><p>到彼神通岸究竟总持门</p><p>往游亿世界头面<a href=\"/remen/lifo.html\" class=\"keylink\" target=\"_blank\">礼佛</a>足</p><p>复能作照明无量诸佛刹</p><p>遣除一切患及坏诸烦恼</p><p>断除诸结缚一生补佛处</p><p>安乐诸众生永不堕恶趣</p><p>彼国诸众生断除诸恶道</p><p>弥陀救护者修治佛世界</p><p>本习不放逸不可思议劫</p><p>汝等勿怀疑彼佛自在力</p><p>能生增上信速得生彼刹</p><p>女人闻叹国能生增上信</p><p>得为男子身能往亿佛刹</p><p>那由他亿刹所有诸供具</p><p>悉供一切佛不及慈一分</p><p>常修于戒定无量禅解脱</p><p>修三解脱门速成人中上</p><p>末法恶世中菩萨若持戒</p><p>供佛常悲身此供为最胜</p><p>是人供诸佛过去及现在</p><p>未来最胜尊恶世持戒者</p><p>十方佛悉见菩萨末法中</p><p>护持佛禁戒善子能<a href=\"/remen/hufa.html\" class=\"keylink\" target=\"_blank\">护法</a></p><p>女人闻赞彼宝国若生增上信乐意</p><p>便获男子聪慧身能往游于亿佛刹</p><p>那由他亿佛刹中所有种种供佛具</p><p>悉以供养于诸佛不及慈心一少分</p><p>修持禁戒及三昧并习诸禅四无量</p><p>亦修三种解脱门速得成于世无上</p><p>供养诸佛常悲身如此供佛世无比</p><p>若有菩萨不舍戒于彼末代恶世时</p><p>是人能供一切佛过去诸佛及现在</p><p>及以未来最胜尊若有恶世持禁戒</p><p>十方诸佛见是人菩萨若于后恶世</p><p>持于清禁佛所叹是为我子能护法</p><p>尔时佛告月光童子。乃往过去无量无数不可思议旷大阿僧祇劫。于时有佛。号曰声德如来应供正遍知明行足善逝世间解无上士调御丈夫<a href=\"/remen/tianren.html\" class=\"keylink\" target=\"_blank\">天人</a>师佛世尊。童子。彼声德如来。安置无量不可思议数众生于阿耨多罗三藐三菩提。令诸人天而修佛业已。然后入于无余<a href=\"/remen/niepan.html\" class=\"keylink\" target=\"_blank\">涅槃</a>。童子。是时有王。名曰德音。彼王于佛如来应正遍知涅槃之后。为供养声德如来故。起八十四千万亿塔。一一塔前然百千万那由他灯明。以一切伎乐香花宝鬘涂香末香。复以一切衣服宝盖幢幡皆为供养。诸佛如来。置于塔所。于时德音王。于如来<a href=\"/sheli/shelita/\" class=\"keylink\" target=\"_blank\">舍利塔</a>所献供养已。会满八十百千万亿那由他大菩萨众集已。供给一切乐具。是诸菩萨皆为大法师。善能说法得无量辩才。善能显示无量诸法真实功德。童子。尔时众中有<a href=\"/remen/biqiu.html\" class=\"keylink\" target=\"_blank\">比丘</a>。名安隐德。在彼会坐。年在弱冠。颜艳发黑。住于童真贤妙之行。曾不受于色欲之乐。始受具戒初夏之时。童子。尔时德音王请大菩萨众。为欲满足<a href=\"/remen/liuboluomi.html\" class=\"keylink\" target=\"_blank\">六波罗蜜</a>菩萨藏大陀罗尼善巧方便自在无碍。是故于其夜中请大菩萨众在于佛前而为<a href=\"/remen/fahui.html\" class=\"keylink\" target=\"_blank\">法会</a>。时百千万那由他灯皆悉炽明。扫洒堂宇散种种花敷种种妙衣。时德音王。与其后宫妃后婇女。及于辅相城邑人民与诸眷属。以众伎乐执持涂香末香花鬘衣服宝盖幢幡。悉皆出已供养佛塔。供养已讫。共八万宫人为听法故皆升高殿。尔时无量天人为闻法故悉来集会。尔时安隐德比丘。见百千亿那由他灯炽然遍照。观大众会。即作是念。我亦行于大乘。乐求一切诸法体性平等无戏论三昧。若我今欲获是三昧者。应当供养此佛庙塔。我今当作如斯供养。令诸天人阿修罗等生奇特想<a href=\"/remen/huanxi.html\" class=\"keylink\" target=\"_blank\">欢喜</a>踊跃得法光明。令我供具映蔽彼王所有供具。令德音王及宫人眷属见我供养皆悉欢喜。尔时安隐德菩萨。见于大众在于塔前。为听法故。即于其夜在佛塔前。衣缠右臂以油涂之。为供养佛故而炽然之。时安隐德菩萨住增上信。求阿耨多罗三藐三菩提。然右臂已其心无异颜色不变。童子。尔时安隐德比丘。然臂之时大地震动。其明映蔽无量百千行灯悉无光照。以此臂光遍照十方。尔时安隐德菩萨欢喜充满。于一切诸法体性平等无戏论三昧。以和雅美妙辩正言音辞句而作歌颂。令诸大众悉皆普闻。尔时众中万二千忉利天子。心生欢喜设种种供养。皆为法故而来会此。尔时德音王在高楼上。并后宫眷属妃后婇女。见安隐德比丘然其右臂烔然红焰遍照诸方。见已心作是念。此比丘必获神足。乃作如斯希有变现。于其身命无有吝惜。</p><p>尔时德音王。见安隐德比丘希有神变心生爱乐。以净<a href=\"/remen/xinxing1.html\" class=\"keylink\" target=\"_blank\">信心</a>及自善根力之所熏资。与诸后妃八万婇女。从千肘高殿放身投下。为欲见此菩萨比丘。恭敬善根之力得现果报。即为天龙夜叉乾闼婆阿修罗迦楼罗摩睺罗伽之所护持不令堕落。以天龙夜叉乾闼婆阿修罗迦楼罗摩睺罗伽护持力故。是德音王及后妃婇女虽堕高殿。而于身心无所伤损不疲不怖。尔时德音王。两手抱臂而大号泣。一切大众皆亦如是。以见安隐德比丘然其臂髆如瞻波花鬘。臂复纤长如象王鼻。一切众人见者奇叹。莫不呼嗟悲泣雨泪。尔时安隐德比丘。见此大王及诸人众皆悉悲泣懊恼。而问王言。大王。何故悲号堕泪。及诸大众悲啼乃尔。于时德音王。以偈答曰。</p><p>大智安隐德聪慧胜法师</p><p>见汝然身分以是故哀泣</p><p>汝颜甚端妙犹如炽火聚</p><p>见汝毁身分故增我忧恼</p><p>汝然右臂时光耀十方界</p><p>映蔽于诸灯星月复不现</p><p>大地悉震动汝心无倾摇</p><p>我心起于敬知汝非凡夫</p><p>于其千肘殿共八万宫人</p><p>我身自投下身竟无诸患</p><p>善哉汝净智善哉意无上</p><p>善哉<a href=\"/remen/jingjin.html\" class=\"keylink\" target=\"_blank\">精进</a>士善哉成大信</p><p>汝然身臂时其心无动异</p><p>发于欢喜心兼复说妙法</p><p>犹若<a href=\"/remen/yuanman.html\" class=\"keylink\" target=\"_blank\">圆满</a>月复如净空日</p><p>如须弥山王端妙亦如是</p><p>我作如是愿满足大精进</p><p>故捐所爱身利益于众生</p><p>爱法故悲啼喜乐广无垢</p><p>汝已毁身分故我极忧恼</p><p>天人所供者无边胜辩才</p><p>安隐德报王便说是偈言</p><p>不以无身手故名阙身分</p><p>若不持戒者是名身分缺</p><p>以此臭秽身我已供如来</p><p>难思议<a href=\"/remen/futian.html\" class=\"keylink\" target=\"_blank\">福田</a>一切世间塔</p><p>若人三千界满中七宝沙</p><p>于佛世尊所为菩提故施</p><p>虽有施此供余供复胜此</p><p>若能知法空便能舍身命</p><p>我今说实语大王愿谛听</p><p>并及此众会一切听我言</p><p>若我审决定得成无上者</p><p>如此实不虚令地六种动</p><p>说于此语时大地便震动</p><p>见于希有事诸天大欢喜</p><p>人天欢喜已发于菩提心</p><p>无量难思众皆趣无上智</p><p>安隐德比丘利益一切众</p><p>安处亿众生置于无上智</p><p>以此实法言推体皆无实</p><p>此语审不虚令臂还如故</p><p>若此法审实安隐名亦无</p><p>十方悉推求空故不可得</p><p>诸法犹如响声出于其中</p><p>求声不可得如是知诸法</p><p>毕竟了达者于空无所畏</p><p>彼人语真实相火不能烧</p><p>所有世众生天人夜叉龙</p><p>一切智威力悉令悟寂定</p><p>若人及与天所有世苦难</p><p>不退转威德一切速能坏</p><p>说于此语时身臂还如本</p><p>安隐德比丘身相具庄严</p><p>诸天千亿数住净虚空中</p><p>信心以曼陀散彼比丘身</p><p>此皆过人花遍满阎浮界</p><p>天女亿那由伎乐诸歌咏</p><p>安隐德比丘作大师子吼</p><p>牟尼如来尊令余亿佛土</p><p>各各于己刹彼清净大士</p><p>安隐德比丘传说其名号</p><p>比丘<a href=\"/remen/biqiuni.html\" class=\"keylink\" target=\"_blank\">比丘尼</a>清信士男女</p><p>天龙及夜叉乾闼紧罗等</p><p>彼闻决定业安隐得离垢</p><p>信心求道者其数如恒沙</p><p>安隐德比丘聪慧得自在</p><p>为于佛智故然臂不为忧</p><p>彼人于千刹变身如恒沙</p><p>臂光遍照曜犹如劫尽火</p><p>雨以众香末遍满一切土</p><p>下至于大地上天悉来集</p><p>一切供养具庄严于此刹</p><p>其地满真珠供养安隐德</p><p>一切众宝花庄严于此刹</p><p>龙雨妙真珠供养安隐德</p><p>复以一切宝严饰于此刹</p><p fx data-zshare></p><div class=\"bdsharebuttonbox bdshare-button-style0-16\"><a href=\"#\" class=\"bds_more\" data-cmd=\"more\">分享到:</a><a href=\"#\" class=\"bds_weixin\" data-cmd=\"weixin\" title=\"分享到微信\"></a><a href=\"#\" class=\"bds_tqf\" data-cmd=\"tqf\" title=\"分享到腾讯朋友\"></a><a href=\"#\" class=\"bds_tsina\" data-cmd=\"tsina\" title=\"分享到新浪微博\"></a><a href=\"#\" class=\"bds_sqq\" data-cmd=\"sqq\" title=\"分享到QQ好友\"></a><a href=\"#\" class=\"bds_qzone\" data-cmd=\"qzone\" title=\"分享到QQ空间\"></a></div><script src=\"https://www.hrfjw.com/statics/m_liaotuo/js/zshare.min.js\"></script></div>"
},{
    "title": "第九卷 月灯三昧经",
    "author": "那连提黎耶舍 译",
    "html": "<div class=\"B1_text\"><p>第九卷 月灯<a href=\"/remen/sanmei.html\" class=\"keylink\" target=\"_blank\">三昧</a>经</p><p>童子。是以菩萨摩诃萨。为欲乐求是三昧故。应修善根。行于法施。或行财施。以此檀度。以四种<a href=\"/remen/huixiang.html\" class=\"keylink\" target=\"_blank\">回向</a>而回向之。何等为四。一者过去诸佛善巧方便。得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。愿我亦得是善方便。以此善根回向菩提。是名第一回向。二者于善知识所。闻说如是善巧方便。<a href=\"/remen/shouchi.html\" class=\"keylink\" target=\"_blank\">受持</a>读诵而修学之。以此方便。令我得成无上菩提。愿我长夜恒得值遇。以斯善根而回向之。是名第二回向。三者愿我所得资财。共一切<a href=\"/remen/zhongsheng.html\" class=\"keylink\" target=\"_blank\">众生</a>受用。以此善根而回向之。是名第三回向。四者愿我己身一切生处得财得法。摄护利益一切众生。愿我常得如是之身。以此善根而回向之。是名第四回向。童子。以此四种回向。应以一切善根而回向之。复次童子。菩萨摩诃萨求是三昧故。若在家若<a href=\"/remen/chujia.html\" class=\"keylink\" target=\"_blank\">出家</a>。以不谄曲心。奉事持戒人。若有能持是三昧者。若出家若在家。是人若遇病苦垂困。若能以己身分肉血除彼患者。若有成就增上<a href=\"/remen/xinxing1.html\" class=\"keylink\" target=\"_blank\">信心</a>。菩萨以不动心及清净心。应当给施。童子。乃往过去过阿僧祇阿僧祇无量无边不可称不可量广大不可思议劫。尔时有佛。号曰不可思议愿胜起王佛如来应供正遍知明行足善逝<a href=\"/remen/shijian.html\" class=\"keylink\" target=\"_blank\">世间</a>解无上士调御丈夫<a href=\"/remen/tianren.html\" class=\"keylink\" target=\"_blank\">天人</a>师佛<a href=\"/remen/shizun.html\" class=\"keylink\" target=\"_blank\">世尊</a>。彼佛如来应正遍知。即于是日得成阿耨多罗三藐三菩提。变作无量无边应化诸佛而为<a href=\"/remen/shuofa.html\" class=\"keylink\" target=\"_blank\">说法</a>。善能调伏无量众生。安置无漏阿罗汉道。亦复建立无量众生。阿耨多罗三藐三菩提得不退转。是不思议愿胜起王如来。即于此日寿尽入无余<a href=\"/remen/niepan.html\" class=\"keylink\" target=\"_blank\">涅槃</a>。<a href=\"/remen/zhengfa.html\" class=\"keylink\" target=\"_blank\">正法</a>住世八万四千亿那由他百千岁。童子。是不可思议愿胜起王佛。正法灭后。于末世时乃有无量执见<a href=\"/remen/biqiu.html\" class=\"keylink\" target=\"_blank\">比丘</a>。彼诸比丘。于如是等修多罗中。不爱不乐不生信心诽谤毁訾。若有能持此等经者。为彼恶侣逼恼其身。口言呵毁乃至夺命。彼恶比丘为贪利养及恭敬故。杀于二万受持此经诸比丘等。童子。彼时于斯阎浮提中。有一国王。名曰智力。受持正法。护持正法。本愿成就。曾于先佛殖众善根。童子。昔时于此阎浮提内。有一法师。名曰实意。受持如是三昧经典。入于王宫为善知识。有大悲故能为救济利益怜愍。彼王喜乐见此比丘无有厌足听法语论。往诣奉事亲近<a href=\"/remen/gongyang.html\" class=\"keylink\" target=\"_blank\">供养</a>。咨请问难闻说能持善能酬答。时彼比丘。善解广略相收之义。威仪诸行悉皆具足。善能通达阴界诸入。善知一切众生和会分离离已复合。亦知众生威仪诸行乐欲性习。善知众生根力<a href=\"/remen/jingjin.html\" class=\"keylink\" target=\"_blank\">精进</a>。善知差别<a href=\"/remen/zhihui.html\" class=\"keylink\" target=\"_blank\">智慧</a>性习。善知谛相应及不相应。酬答语言于义决定辩才深妙。亦能善知调伏众生。含笑先语见者爱乐。远离嚬蹙其心广大。安住如是四无量心大悲相应。一切异论所不能坏。童子。尔时智力王有女。名曰智意。年始十六。颜貌端正形色姝妙。姿容充满无不备具。彼实意比丘。以为师导。时彼比丘四大不调。于右髀上生恶黑疮难可疗治。一切医师舍之而去。时彼智力王。见是比丘病笃困苦。恐其死没号泣堕泪。及诸妃后八万婇女。并及国土城邑人民。太子诸官军众将帅。守门防逻及以奴婢。亲从左右并余大众。见此比丘悉皆啼泣。童子。时智力王先有亲属命终生天。于王梦中现面劝化。而作是言。此比丘病。要须未交童女新血洗之。亦用涂疮。复取其肉煮之为羹。以种种味而调和之。与饭共食乃可除差。若不得此药定难可起。尔时智力王见如是梦。觉已至明。即从卧起入于后宫。集诸宫人具说斯梦。我见是事谁能施此病比丘药。令我善知识说善道者而得除愈。童子。尔时一切内外宫人婇女都无堪者。童子。尔时智意。于父王所闻是语已。知病比丘须如是药。闻已<a href=\"/remen/huanxi.html\" class=\"keylink\" target=\"_blank\">欢喜</a>身心踊悦。作是思惟。如父所言。我今此身未曾交合。施其尊者新血肉等。我于宫内最为幼年。于此法师阿阇梨所深生敬重。身口意净求无染智。以身肉血施无著法师。持己身肉以种种味而调和之。我应为此病比丘药。令我大师病苦消除得起平复。尔时智意。即持利刀深心住法。割身股肉其疮血流。持此新肉调种种味而作羹臛。以金碗盛取身上流血。即奉王。敕唤病比丘来入宫内于父王前置席令坐。血洗疮已又用涂之。复持此肉调以种种其余胜味而作美食。为获福故奉施法师。时彼比丘。不知不觉不疑有过。即便食之。是病比丘食此食时患苦即除。尔时法师病苦除已身安快乐。而为智力王。说胜妙法。为求是三昧故。令此宫内一万三千诸婇女等发于阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。尔时智力王。即便说偈。问其女曰。</p><p>汝于何处而获此新好人肉及以血</p><p>能为病者作美膳令是比丘得安乐</p><p>遣谁何处杀何人乃获得斯胜好肉</p><p>以诸异味共和合复得净血而洗涂</p><p>法师食于此食时并用新血洗涂疮</p><p>能除如是大恶患令彼尊者获喜乐</p><p>于本亲属天神所我从梦中闻是言</p><p>若能得于如是药乃可除彼比丘病</p><p>要以人身新出血涂洗法师毒恶疮</p><p>调和人肉令香已而为彼食故奉献</p><p>比丘但用此方者即时病患必消除</p><p>惟有斯药堪救疗不假余法王速办</p><p>我觉寤已从卧起即入后宫说是言</p><p>一切宫人闻此语悉皆默住无堪者</p><p>吾时复告宫人言颇有能为如此事</p><p>舍己身分新血肉和以种种余美味</p><p>用斯药食奉施彼复以净血而洗涂</p><p>法师比丘黑恶疮此方乃可得痊愈</p><p>若不以于如是药疗治比丘恶疮者</p><p>法师必当便死殁正以阙于此方故</p><p>是时宫人闻斯语咸皆默然不复言</p><p>无有能为此惠施如是血肉之方药</p><p>乃至一切<a href=\"/remen/sanjie.html\" class=\"keylink\" target=\"_blank\">三界</a>人都无能舍自身肉</p><p>宫中一一普遍告寂然无有一言堪</p><p>我心敬重是比丘众人咸各爱自身</p><p>以其恋着己身故不能割舍自肉血</p><p>善哉语我何处得我时闻已心欢喜</p><p>闻父尊重胜妙言其心勇猛不怯弱</p><p>智意童女报父曰愿父净心赐垂听</p><p>于己自身不爱恋亦不计着于我想</p><p>能以勇猛舍自身为求无上菩提故</p><p>惟愿父王更赐听访求人肉了不得</p><p>是故便割自髀肉调以众味奉法师</p><p>不杀他人非死肉割身为作广利益</p><p>比丘既得免患苦我亦当获无量福</p><p>王即问汝割身时不甚为于苦逼恼</p><p>汝速备药自涂疮勿令身将受大苦</p><p>闻其父王愍念言惟愿大王复赐听</p><p>闻已深思正法行业果如是不思议</p><p>我从父闻天所言于己身命不顾恋</p><p>以信敬心而奉施是故自舍新肉血</p><p>以己身分作利益得除比丘毒恶病</p><p>我今既为无量福以不坚身易坚身</p><p>其女复作如是言惟愿父王更少听</p><p>闻于实法愿受持观彼业果不思议</p><p>往昔造于不善业众生由痴堕恶道</p><p>身肉销尽还复合是故业报难思议</p><p>初时惟有形骨锁念顷身肉还更合</p><p>况复造作善业者随心所欲宁不得</p><p>虽割身肉初不痛其疮流血亦无苦</p><p>若割一切身分时思念法故无疮处</p><p>我于正法深爱乐是故割肉而奉施</p><p>一切有为犹如幻身疮还合亦如本</p><p>譬如优昙钵罗花经<a href=\"/remen/wuliangjie.html\" class=\"keylink\" target=\"_blank\">无量劫</a>或能现</p><p>比丘法师亦如是阎浮提中时一见</p><p>犹如阎浮金聚光若有观者无厌足</p><p>法师实意亦如是天人瞻仰无有厌</p><p>喻若饮于清冷水热时能去燋渴患</p><p>比丘法师亦如是能除众生诸渴爱</p><p>我舍股肉奉法师并施己身新净血</p><p>除彼法师四大苦佛所叹者我已作</p><p>圣者成就相应德及持如此胜实定</p><p>我已供养彼比丘愿斯福善得<a href=\"/remen/chengfo.html\" class=\"keylink\" target=\"_blank\">成佛</a></p><p>如香芬馥甚可乐随顺时香胜栴檀</p><p>妙香普熏无不遍持戒定者亦如是</p><p>犹如须弥最端严遍照十方殊可爱</p><p>光耀地上及<a href=\"/remen/xukong.html\" class=\"keylink\" target=\"_blank\">虚空</a>持戒法师亦如是</p><p>若人清净深信乐建立最胜妙宝塔</p><p>复有余人来敬养转增造者最胜福</p><p>法师说者亦如是我以净心令安隐</p><p>割舍自身新肉血我今已造正法塔</p><p>若有塔庙垂欲倒智者扶令不倾动</p><p>复有人来供养塔能令扶者获胜福</p><p>比丘知法塔亦然我以良药除彼患</p><p>此能演说胜妙法安置众生无上道</p><p>法师比丘若殒殁斯法云何而得闻</p><p>父王当知比丘丧即便失是三摩提</p><p>法师亦如净妙灯疗治众生<a href=\"/remen/fannao.html\" class=\"keylink\" target=\"_blank\">烦恼</a>闇</p><p>安住广大三摩提救济恶道诸群生</p><p>比丘所行不可测恒常安住于大心</p><p>决定句义已善学诸恶异论不能坏</p><p>于其无量亿劫中永不复受女人身</p><p>如佛所说上敬法我于法师已恭敬</p><p>其佛世界如恒沙满中宝物奉如来</p><p>余有净心施足指此福于彼最为胜</p><p>如是女人死灭后便得见于千亿佛</p><p>悉于彼佛得出家受持如是胜三昧</p><p>于诸两足尊佛所及般涅槃最后时</p><p>如是一切常出家<a href=\"/remen/fozi.html\" class=\"keylink\" target=\"_blank\">佛子</a>清净无秽染</p><p>亦于灯明如来所彼<a href=\"/remen/fofa.html\" class=\"keylink\" target=\"_blank\">佛法</a>中修梵行</p><p>我时得转于女身为大法师说胜法</p><p>智力王者<a href=\"/remen/mile.html\" class=\"keylink\" target=\"_blank\">弥勒</a>是恒常勇猛护持法</p><p>法师即是燃灯佛昔王女者我身是</p><p>能舍身肉无顾吝供养<a href=\"/remen/gongde.html\" class=\"keylink\" target=\"_blank\">功德</a><a href=\"/remen/zizai.html\" class=\"keylink\" target=\"_blank\">自在</a>者</p><p>恒常远离谄曲心为求如是三昧故</p><p>见彼比丘病苦逼尔时所有啼泣者</p><p>一切皆获不退地毕竟永离诸恶趣</p><p>彼人无复众恼逼亦离谤法及病苦</p><p>五根具足不残缺心亦无有诸忧刺</p><p>一切端严皆殊妙功德威神常炽盛</p><p>百福<a href=\"/remen/zhuangyan.html\" class=\"keylink\" target=\"_blank\">庄严</a>三十二皆由供养病者故</p><p>彼于我法悉出家于其后代末世时</p><p>若能持我正法藏彼当得见千亿佛</p><p>受持恭敬我法者是为摄持菩提种</p><p>广能利益诸众生当得见于阿閦佛</p><p>闻我行胜菩提行便得获于圣所爱</p><p>一切本生庄严事奉胜供养诸如来</p><p>比丘多闻持禁戒见已净心而奉事</p><p>复能远离诸恚慢恒为最胜大福故</p><p>速离一切嗔慢已供养我子<a href=\"/remen/hufa.html\" class=\"keylink\" target=\"_blank\">护法</a>者</p><p>无量亿劫离闇冥终不坠于恶道苦</p><p>诤心毕定堕恶趣虽持禁戒及多闻</p><p>供养诸佛广行施兰若禅等莫能救</p><p>尔时长老阿难。从座而起。偏袒右肩右膝着地。合掌向佛而作是言。世尊。我于如来应正遍知所。少有咨问。愿佛听许。随问为说。尔时佛告阿难。汝归本坐。如来应正遍知。恣汝所问。我为汝说。令汝心喜。尔时长老阿难白佛言。世尊。唯然受教修伽多。唯然受教婆伽婆。已蒙听许。于是阿难。即便謦欬而作是言。世尊。何<a href=\"/remen/yinyuan1.html\" class=\"keylink\" target=\"_blank\">因缘</a>故。余一一菩萨行菩萨行。遇截手足及以耳鼻。或挑两目割其身分。于种种苦悉皆忍受。而不退转于阿耨多罗三藐三菩提。作是问已。佛言。阿难。汝若知我为阿耨多罗三藐三菩提故备受苦者。汝尚不堪兴意欲言。况能发问。阿难。假使有人从足至顶烔然炽焰。复有余人往诣其所。而作是言。丈夫可来。于此炽然不灭之身与五欲合。随意所受歌舞戏乐。佛言。阿难。于汝意云何。是人不灭炽然身火。随意所受歌舞戏笑五欲乐不。阿难白佛言。不也世尊。佛言。阿难。是人未灭身火或可能受五欲之乐歌舞喜戏。如来不尔。往昔行于菩萨行时。见三恶道受苦众生。及诸贫苦终无悦乐。阿难。若过去菩萨修菩萨行时。成就不缺戒不穿戒不尤戒不杂戒不取戒不动戒不浊戒不坏戒不浅戒不现相戒不相违戒正直戒如要誓戒摄众生戒。阿难。如是成就诸戒菩萨摩诃萨行菩萨行。终不逢遇截手刖足割耳劓鼻斩首挑目。及余身分亦不受于种种诸苦。速得阿耨多罗三藐三菩提。阿难。乃往过去阿僧祇阿僧祇劫广大无量不可思议不可称不可量无有分齐。彼时有佛。号曰宝莲花月净起王佛如来应供正遍知明行足善逝世间解无上士调御丈夫天人师佛世尊。阿难。彼时宝莲花月净起王佛。<a href=\"/remen/shouming.html\" class=\"keylink\" target=\"_blank\">寿命</a>九十九亿那由他百千劫。彼于一切日月时中令九十亿百千众生安住佛法而不退转。阿难。彼时宝莲花月净起王如来应正遍知。般涅槃已正法灭后。末法之中于此修多罗。无量众生而厌恶之。无量众生而远离之。无量众生而违背之。无量众生而弃舍之。大可怖畏时。大厄难时。不雨时。若多雨时。非时雨时。饥馑时。邪见时。求外道语言时。恶兽夜叉时。雷电霹雳时。坏佛菩提时。有七千菩萨。于城邑王都聚落人民。从此而出。至普贤林中依彼而住。与善花月法师俱。时彼比丘为彼众说陀罗尼法门。阿难。是善花月法师。于一时中独处<a href=\"/remen/jingzuo.html\" class=\"keylink\" target=\"_blank\">静坐</a>。以天眼界清净过人。见多亿菩萨殖诸善根于余佛世界没而来生此。彼若得闻是陀罗尼法门。便得不退转于阿耨多罗三藐三菩提。若不得闻此陀罗尼法门者。即便退失阿耨多罗三藐三菩提。于是善花月法师。作是念已。即从三昧起。往诣彼大菩萨众所。到彼众已而作是言。善男子。我今欲诣城邑聚落。而为众生演说法要。尔时大菩萨众白善花月法师言。我等一切诸菩萨众。不乐仁者从此林出向彼王都城邑聚落。何以故。有无量我慢比丘<a href=\"/remen/biqiuni.html\" class=\"keylink\" target=\"_blank\">比丘尼</a>优婆塞优婆夷。于像法时喜夺人命。尔时善花月法师白菩萨众言。若我护惜其身命者。则不能护去来现在诸佛法也。尔时法师。即说偈言。</p><p>恒常不住于我想乃能护持如来法</p><p>诸佛广大胜菩提于恶世中能显示</p><p>若离一切取我想亦离众生及寿命</p><p>于诸色声香味触能速离者护佛法</p><p>若供百亿那由佛清净信心施肴膳</p><p>亦施灯鬘及幡盖至于恒沙多亿劫</p><p>若于正法衰末世如是佛法欲灭时</p><p>于一日夜能护法如是功德胜于彼</p><p>我为人中圣师子正法灭时置不护</p><p>不得名为供养佛又亦不名敬导师</p><p>汝等安乐自利益善自将护于己身</p><p>于正法律莫放逸应常安住修慈行</p><p>护持正戒而不杂清净皎然无垢秽</p><p>便为供养一切佛所有过现诸如来</p><p>施胜法宝恒修忍静处习定善调柔</p><p>离诸斗诤行妙因往诣城邑救众生</p><p>大智胜仙将欲下或有悲泣或<a href=\"/remen/dl.html\" class=\"keylink\" target=\"_blank\">顶礼</a></p><p>愿观林树香可爱智者莫去救我等</p><p>往昔导师具十力诸根寂静善调柔</p><p>诣彼山林闲寂处趣于无上胜菩提</p><p>又能善行菩提因修集福德及智慧</p><p>住林随顺而学彼大圣威德愿勿下</p><p>汝身相好特微妙头发绀青甚可爱</p><p>皮肤光丽如金色辉赫照曜于大地</p><p>眉间毫相殊可爱犹如珂贝鲜白光</p><p>勿令余人起妒嫉国主大臣或夺命</p><p>阿难。尔时善花月法师。即于彼菩萨众。而说偈言。</p><p>所有过去诸如来一切种智漏尽者</p><p>悉皆利益于三有证于无上胜菩提</p><p>为求菩提修胜因积集福德及智慧</p><p>习学彼故常<a href=\"/remen/xiuxing.html\" class=\"keylink\" target=\"_blank\">修行</a>为欲救济众生故</p><p>一切右绕智神仙头顶接足而敬礼</p><p>恋仰叹息皆呼嗟高声悲叫悉号切</p><p>或有从高而坠堕闷绝犹如大树倒</p><p>不以彼言便退转福仙为利诸众生</p><p>仙持衣钵欲辞去犹如雄猛师子王</p><p>都不顾眄于得失以其安住法性故</p><p>勿令我止山林中损减众生诸善根</p><p>彼便往诣胜城邑为欲利益众生故</p><p>阿难。尔时善花月法师即便往诣城邑村落。为诸众生而应说法。是比丘于清旦时。令九亿众生于阿耨多罗三藐三菩提住不退转。然后次第游行。至彼珍宝王城。于毕钵罗树下坐。时彼比丘夜坐到明入其城内。令三十六亿众生于佛法中得住不退转。尔时比丘一日不食。不食已遂出王城。诣佛爪塔所。一日一夜伫立恭敬。时彼比丘复至明旦。到第二日犹故未食还复入于珍宝王城。令二十三亿众生安住佛法得不退转。于第二日不食已复出王城。诣佛爪塔所日夜伫立。夜分尽已暨于清旦。到第三日仍故未食。还入王城。安置九亿百千众生于佛法中住不退转。第三日不食已复出王城。至佛爪塔所日夜伫立夜尽到明。至第四日犹故未食。还复入彼珍宝王城。安置九十百千众生。住于佛法而不退转。于第四日断食出城。诣佛爪塔所。日夜伫立夜尽至晓。到第五日犹故未食。还入王城。安置一切大王宫内及彼城邑聚落人民。于佛法中令不退转。第五日不食已复出王城。诣佛爪塔所。日夜伫立夜尽至明。到第六日仍故未食。令王千子于阿耨多罗三藐三菩提住不退转。第六日不食已还复出彼珍宝王城。诣佛爪塔所。于其日夜伫立恭敬夜尽到明。至第七日犹故不食。诣王城门。尔时有王。名勇健得。时王从后宫出升于金车。白银栏楯胜妙栴檀以之为辕。毗琉璃为轮上张幡盖。宝幢庄饰宝树严列。诸缯罗网弥覆车上垂众绢叠。有八百童女执持宝绳而牵宝车。其女端正具众妙色。愚者爱乐非智人也。有八万四千刹利豪族侍卫于后。复有八万四千<a href=\"/remen/poluomen.html\" class=\"keylink\" target=\"_blank\">婆罗门</a>豪族及八万四千长者豪族悉皆侍从。亦有五百玉女。升于种种宝庄严舆在王前行。彼女俱时见是比丘。于阿耨多罗三藐三菩提获不退转。六百八十万宫人悉见是比丘。皆于阿耨多罗三藐三菩提得不退转。尔时众人皆脱璎珞及宝革屣。偏袒右肩右膝着地。咸皆合掌向彼比丘。作礼恭敬在前而立。尔时女人宿殖善根之所熏资。即下宝舆。偏袒右肩整理衣服。右膝着地。合掌敬礼彼比丘已。而说偈言。</p><p>今日威光遍照耀于斯珍宝王都城</p><p>由是比丘入城故众人咸各住瞻仰</p><p>断除一切爱欲过亦离嗔恚及愚痴</p><p>嫉妒<a href=\"/remen/wangxiang.html\" class=\"keylink\" target=\"_blank\">妄想</a>众结缚一切悉皆能尽灭</p><p>是时勇健得大王当尔出游无人观</p><p>儿等及余诸眷属咸皆无有从王者</p><p>比丘处彼大王众端严殊特无有比</p><p>犹如十五<a href=\"/remen/yuanman.html\" class=\"keylink\" target=\"_blank\">圆满</a>月一切众星所围绕</p><p>身如庄严真金像复加工匠所莹饰</p><p>犹若树王妙花敷比丘端严亦如是</p><p>又如帝释大威德千眼天主游升空</p><p>须弥山顶忉利王比丘入城妙亦然</p><p>譬如梵王处梵众又似化乐天王主</p><p>欲界夜摩甚端严比丘入城妙若斯</p><p>如日照耀于虚空千种焰光除幽冥</p><p>遍照一切诸十方比丘入城妙亦然</p><p>无量劫来广行施恒常护戒无秽杂</p><p>修于忍辱世无伦以相严身妙如是</p><p>能起精进圣所赞勇猛胜心修四禅</p><p>起智断于烦恼网是故比丘照世间</p><p>佛雄无比人中上过去已澍胜法雨</p><p>未来现在亦复然是彼法王之真子</p><p>愿此比丘常无变其色光照一切世</p><p>见汝威德及闻声映蔽王威都不见</p><p>汝自己身证于法受行<a href=\"/\" class=\"keylink\" target=\"_blank\">佛教</a>游世间</p><p>我等愿舍此女身亦当得如彼比丘</p><p>彼女一切皆合掌说偈以散严身具</p><p>胜妙金鬘珠璎珞耳珰及以颈金锁</p><p>势若轮王观大地游四天下起子想</p><p>国王刹利四姓等于彼均心无憎爱</p><p>比丘已学陀罗尼分别根力觉正道</p><p>犹彼满月处众星亦如日轮光照耀</p><p>归命十力调伏者若人百劫赞不尽</p><p>无量千亿多劫说不能尽其一毛德</p><p>若转法轮智慧句微细无垢难见法</p><p><a href=\"/remen/shamen.html\" class=\"keylink\" target=\"_blank\">沙门</a>魔梵婆罗门敬礼医王无比子</p><p>女说偈已皆欢喜地散珠金布妙衣</p><p>髻珠璎珞直百亿施彼比丘为菩提</p><p>尔时勇健得王作是念。此诸宫人心皆变异违叛于我。云何知也。悉脱臂印及珠璎珞。偏袒右肩右膝着地。于此比丘合掌作礼。时勇健王。见善花月颜容端正。自顾形貌不如比丘。寻即惊怖恐夺王位。极大嗔怒。时彼比丘住于王道。吹尘入目视瞬动睑。时勇健王作如是念。比丘染心着我宫人瞬眼期会。谁有能杀是比丘者。尔时勇健得王具足千子侍从其后。便诏儿言。汝今可断是比丘命。其王千子为比丘故不受王教。王作是念。儿等尚不受我教敕。我今独一而无伴侣。谁复能杀是比丘也。时勇健王有旃陀罗。名曰难提。常令杀戮毒害凶暴无所顾惜。王见难提欢喜踊跃。必能为我杀是比丘。寻时敕唤。时彼难提即诣王所。王语之言。汝今能杀是比丘不。若能杀者当重封赏。唯然大王。我当奉敕随王所遣我能杀之。即于是日便断其命。王告难提汝应当知今正是时。宜执利刀截彼比丘手足耳鼻。以其染心看我宫人。当以铁钩挑出其目。尔时难提。即受王敕手执利刀。割截比丘手足耳鼻并挑两目。王杀比丘已寻诣园林。是时众人悲号懊恼。还复入于珍宝王城。尔时勇健王。七日之中在于园苑。心无悦乐都不喜戏亦不娱乐。过七日已。从园而出还来入城。于其王路见此比丘。死经七日弃之于道。七日之中形色无变。尔时勇健王便作是念。比丘死来经于七日身色不异。于阿耨多罗三藐三菩提。定得不退转无有疑也。我造恶业。必堕<a href=\"/remen/diyu.html\" class=\"keylink\" target=\"_blank\">地狱</a>受苦不久。作是念时。有八万四千诸天。在于空中一时同声。如是大王。如汝所念如汝所言。此比丘者。真是不退转于阿耨多罗三藐三菩提。王闻是语惊怖战悚。身毛皆竖心生悔恨。尔时勇健得王。忧愁苦恼心悔恨已。而说偈言。</p><p>吾舍王位及城邑金银真珠摩尼宝</p><p>愚痴无智恶业者我持利刀当<a href=\"/remen/zisha.html\" class=\"keylink\" target=\"_blank\">自杀</a></p><p>昔时善花月法师三十二相而庄严</p><p>入于王城光普照犹如满月星中王</p><p>我为爱欲所惑乱婇女围绕出城游</p><p>升于宝车刹利从端正妙眼而来至</p><p>女见比丘皆欣悦咸以喜心散金鬘</p><p>一切女人皆合掌说偈歌叹彼比丘</p><p>我时娱乐出游观刹利围绕乘宝车</p><p>遇值端正妙眼人是大威德如来子</p><p>吾时见彼起恶意嫉妒嗔恚生害心</p><p>以见比丘入王城众女睹之欣喜故</p><p>光明遍照于四方如月得出修罗口</p><p>众人皆发于大声婇女见之悉欢喜</p><p>我昔出于粗恶言普皆告敕其千子</p><p>速杀比丘为异段斯是我之大怨家</p><p>一切童子悉持戒怜愍爱念是法师</p><p>咸皆不受我教敕吾时心怀极忧恼</p><p>见是比丘持净戒智慧相应如慈父</p><p>我时嗔心遣令杀不虑阿鼻及后悔</p><p>时见难提住王路毒害与人作苦恼</p><p>我为恶教敕彼人截此比丘如花鬘</p><p>普贤林处甚端妙众仙瑧萃香芬馥</p><p>彼诸大众失法师犹如一子失其母</p><p>比丘可起诣贤林以广利益诸人众</p><p>汝今既入此王城彼众将至大悲泣</p><p>妙花幢幡列在右左厢端严亦复然</p><p>以诸妙衣布道路比丘速起说妙法</p><p>汝入王城已经久彼众必当大悲哀</p><p>于彼佛法未尽时不令断于汝命根</p><p>假使有人大威神广名流布遍诸方</p><p>具足势力回大地悉皆映蔽三千界</p><p><a href=\"/remen/jietuo.html\" class=\"keylink\" target=\"_blank\">解脱</a>苦箭离忧患得圣欢喜相应法</p><p>彼若见闻尚生恼况诸世间不荒迷</p><p>花月法师如山王三十二相以庄严</p><p>喻若众女争花鬘俄尔分析作异段</p><p>我造尤重不善业堕彼阿鼻无能救</p><p>于诸佛所极远离以其割截比丘故</p><p>非子诸亲能救我辅相诸贵及僮仆</p><p>我既造于重恶业是等众人莫能救</p><p>过去未来一切佛及今现在十方者</p><p>十力导师离烦恼心如金刚我归依</p><p>见彼比丘作异分诸天悲泣悉号叫</p><p>往告彼诸菩萨众花月比丘为王杀</p><p>聪明利智法师者具大威德名遍闻</p><p>安住陀罗尼菩萨今在王城而被杀</p><p>经无量劫广行施护戒不动无秽杂</p><p>能修忍辱无比者今在王城而被杀</p><p>无量劫来常精进增上胜心修四禅</p><p>起智能断烦恼者今在王城而被杀</p><p>弃舍一切于身爱亦不顾恋其寿命</p><p>从彼普贤林中出今在王城而被杀</p><p>彼林大众入王城高声悲叫悉号泣</p><p>见此比丘身数段一切闷绝而擗地</p><p>是诸比丘启王言大王法师有何过</p><p>持戒无缺大名称能知宿世无边事</p><p>于彼总持得究竟善解世间悉空寂</p><p>为诸众生显<a href=\"/remen/wuxiang.html\" class=\"keylink\" target=\"_blank\">无相</a>弃舍一切诸愿想</p><p>演说微妙音可爱诸根寂静善调柔</p><p>了达过去宿世事超出一切诸世间</p><p>当得为佛自然智于彼世间最希有</p><p>净眼明见无暗障是谓慈心所照瞩</p><p>贪爱淫欲甚鄙秽能生苦恼丧天趣</p><p>习欲之人离多闻名为损减智慧者</p><p>媅着爱欲为盲人便能伤害于父母</p><p>亦复能害持戒者是故应当弃舍欲</p><p>大王若习于爱欲便失威德胜自在</p><p>趣向尤恶地狱中生于大怖极苦处</p><p>杀害聪慧胜法师造作如是重恶业</p><p>若欲志求菩提者应当远离如是恶</p><p>胜妙色声香味触其心勇猛能弃舍</p><p>身意皆空犹如幻眼耳鼻舌亦复然</p><p>修习施戒无伦匹忍辱精进亦如是</p><p>已到<a href=\"/remen/chanding.html\" class=\"keylink\" target=\"_blank\">禅定</a>智<a href=\"/remen/bian.html\" class=\"keylink\" target=\"_blank\">彼岸</a>堪能利益于众生</p><p>一切世间诸天人能以慈心观如来</p><p>彼眼能除大闇冥悟解最胜上菩提</p><p>欢喜信心舍楼阁象马车乘及床敷</p><p>一切辇舆牛羊等国界城邑诸村落</p><p>弃舍王位并金银真珠颇梨及珊瑚</p><p>头目妻子悉能施为求无上菩提故</p><p>欢喜供养无有比妙花涂香及末香</p><p>种种诸幡胜幢盖美妙歌音众伎乐</p><p>于诸有中离愿想了知三界悉空故</p><p>是以十力相庄严光明遍照于十方</p><p><a href=\"/remen/seyu.html\" class=\"keylink\" target=\"_blank\">色欲</a>二界而不着及以无色亦复然</p><p>若住菩萨总持者脱舍三界如蛇皮</p><p>无有我想众生想亦无男想及女想</p><p>彼修梵行无秽杂菩萨安住总持故</p><p>有事无事想悉无安不安想亦复然</p><p>非非数想非数想以住菩萨总持故</p><p>非有有想悉皆无非有命想众生想</p><p>非有村想及城想菩萨安住总持故</p><p>非非贪想非贪想非非嗔想无嗔想</p><p>非非痴想非痴想以住菩萨总持故</p><p>于其诸根及以力禅定道品皆不着</p><p>悉能弃舍于三有菩萨安住总持故</p><p>不为贪嗔之所染亦无痴乱谄曲心</p><p>见佛十力设供养智者不悕生天处</p><p>从他闻于深妙法不起一切诸疑惑</p><p>譬如器盛清净油尽无尽相理亦然</p><p>正以贪恋故生爱此则名为大烦恼</p><p>亦以嗔嫌故起憎斯则名为恶恐怖</p><p>智者远离此二边是谓能趣胜菩提</p><p>得为十力人牛王出过一切诸世间</p><p>悉舍一切内外事安住实际法性中</p><p>护持禁戒善清净无穿无缺无秽浊</p><p>彼于净戒无间杂亦复无其羯磨法</p><p>智人弃舍于二边能悟无上大菩提</p></div>"
},{
    "title": "第十卷 月灯三昧经",
    "author": "那连提黎耶舍 译",
    "html": "<div class=\"B1_text\"><p>第十卷 月灯<a href=\"/remen/sanmei.html\" class=\"keylink\" target=\"_blank\">三昧</a>经</p><p><a href=\"/remen/chanhui.html\" class=\"keylink\" target=\"_blank\">忏悔</a>品第二(元无初品)</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。即说偈言。</p><p>我于往昔<a href=\"/remen/xiuxing.html\" class=\"keylink\" target=\"_blank\">修行</a>时为王号曰勇健得</p><p>尔时有城名珍宝彼王出城诣园林</p><p>乘驾宝车遇<a href=\"/remen/biqiu.html\" class=\"keylink\" target=\"_blank\">比丘</a>端正殊特甚微妙</p><p>三十二相以<a href=\"/remen/zhuangyan.html\" class=\"keylink\" target=\"_blank\">庄严</a>光明普照于十方</p><p>善花月名遍诸域安住慈悲能利益</p><p>为救<a href=\"/remen/zhongsheng.html\" class=\"keylink\" target=\"_blank\">众生</a>故入城<a href=\"/remen/gongde.html\" class=\"keylink\" target=\"_blank\">功德</a>威势极端严</p><p>我时颜貌不如彼遂起增上妒嫉心</p><p>爱欲媅荒所缠结恐彼比丘夺王位</p><p>昔具千子为眷属乘驾宝车从我后</p><p>种种宝冠自庄严行如忉利诸天子</p><p>于彼子中五百子悉着妙宝摩尼履</p><p>宝冠璎珞自严饰金网弥覆于车上</p><p>婇女眷属有八万一切端妙悉严丽</p><p>升于宝舆见比丘端正犹如须弥山</p><p>彼见悉皆如父想各发无上<a href=\"/remen/putixin.html\" class=\"keylink\" target=\"_blank\">菩提心</a></p><p>从彼受于净梵行脱胜璎珞散比丘</p><p>我寻起上嫉妒意便生嗔怒秽浊心</p><p>豪富惑乱敕子言可杀我前立比丘</p><p>诸子闻父教敕已深怀忧恼白父曰</p><p>愿王勿作如是语我终不能杀此人</p><p>若有割截我身分经于恒沙多亿劫</p><p>终不能杀是法师以从彼发道心故</p><p>于彼尊所发是心愿我得佛人中胜</p><p>趣<a href=\"/remen/puti.html\" class=\"keylink\" target=\"_blank\">菩提</a>者不为恶我等悉是佛日子</p><p>王闻诸子如是语即敕奴言唤旃陀</p><p>速呼魁脍杀比丘在我宫人前立者</p><p>寻时将于杀者来号曰难提极暴恶</p><p>手执利刀而鉴治截此比丘为八分</p><p>比丘被斩身无血割处流出千种光</p><p>亦有功德吉祥轮是文肉里炳然现</p><p>作斯尤重恶业已我时为戏诣园林</p><p>一切歌舞都不乐思念花月法师故</p><p>于时匆速出彼园还来归入珍宝城</p><p>于是乘车诣其所到彼割截比丘处</p><p>即时空中闻恶声无量那由天号叫</p><p>咸言恶王造重业死堕阿鼻受极苦</p><p>王时闻彼诸天音心怀忧恼大怖畏</p><p>我为无量重罪过以杀善花比丘故</p><p>如来具足无量智是彼最胜真<a href=\"/remen/fozi.html\" class=\"keylink\" target=\"_blank\">佛子</a></p><p>诸根调柔心寂灭我为爱欲故杀彼</p><p>若有能持如来法于<a href=\"/remen/zhengfa.html\" class=\"keylink\" target=\"_blank\">正法</a>藏灭坏时</p><p>能于<a href=\"/remen/shijian.html\" class=\"keylink\" target=\"_blank\">世间</a>然智灯我为欲故杀是人</p><p>于诸世间为大医疗治众生<a href=\"/remen/fannao.html\" class=\"keylink\" target=\"_blank\">烦恼</a>病</p><p>复以<a href=\"/remen/ganlu.html\" class=\"keylink\" target=\"_blank\">甘露</a>令转下为爱欲故而杀彼</p><p><a href=\"/remen/shouchi.html\" class=\"keylink\" target=\"_blank\">受持</a>导师胜法藏黑闇众生为灯明</p><p>持陀罗尼法王者我为欲故而杀彼</p><p>为世演说胜妙法甚深微细难可见</p><p>显说趣于道场路我为爱故杀彼人</p><p>其智清净无秽杂凝静寂灭恒在定</p><p>为爱所盲遂便杀欲是苦因应弃舍</p><p>过去未来所有佛及今现在人中尊</p><p>功德无量如大海一切合掌归命彼</p><p>此死趣恶阿鼻狱于彼无有能救者</p><p>不爱果业既自造正由杀害胜法师</p><p>咄哉恶心造苦业咄哉王位自傲慢</p><p>此处究竟无坚实当舍一切而独去</p><p>初无欲染修净业悲心爱语真佛子</p><p>独为世亲离诸过我善花月何处去</p><p>呜呼圣者具忍财呜呼妙色德相应</p><p>无谄戏论功德聚汝今舍我何处去</p><p>我今始知大仙言世间为欲之所坏</p><p>身心热恼恶道因如是知已舍欲行</p><p>此死趣恶<a href=\"/remen/diyu.html\" class=\"keylink\" target=\"_blank\">地狱</a>中无有能得救济者</p><p>造于极重之恶业正由害彼比丘故</p><p>舍怖疲劳王位处奉持禁戒修梵行</p><p>我今为彼<a href=\"/remen/zizai.html\" class=\"keylink\" target=\"_blank\">自在</a>者<a href=\"/remen/huanxi.html\" class=\"keylink\" target=\"_blank\">欢喜</a>净心造大塔</p><p>为供无恼<a href=\"/remen/zhihui.html\" class=\"keylink\" target=\"_blank\">智慧</a>人智慧之藏惭愧者</p><p>勿令我堕三恶趣亦离恶名及讥毁</p><p>妃后宫人诸亲戚最胜辅相及僮仆</p><p>刹利长者并诸官王时哀泣向彼言</p><p>汝等为我速具办种种胜妙诸香木</p><p>名衣上服及苏油俟用烧此比丘身</p><p>汝今于斯速积集一切胜妙众香薪</p><p>随时栴檀沉香汁苏卑力迦及龙脑</p><p>百千衣服苏油涂悉皆缠彼尊者身</p><p>我以增上信重心种种供具而<a href=\"/remen/gongyang.html\" class=\"keylink\" target=\"_blank\">供养</a></p><p>闻彼大王教敕已第一辅相城中民</p><p>以诸香油涂香木种种胜妙众香末</p><p>诸末香水而洗之复用众香涂其身</p><p>以苏油衣缠彼体置于此身香[卄/積]上</p><p>古昔牟尼尊妙躯<a href=\"/remen/sheli.html\" class=\"keylink\" target=\"_blank\">舍利</a>三斛有六斗</p><p>彼王造作胜妙塔种种供养恒<a href=\"/remen/libai.html\" class=\"keylink\" target=\"_blank\">礼拜</a></p><p>涂末香鬘百种赞悬诸妙铃及幢盖</p><p>妃后宫人并子孙从此出城而往彼</p><p>王于一日三供养然后乃从塔所还</p><p>胜妙花鬘以供养宝幢幡盖而庄严</p><p>正以痴故造众罪于彼塔所悉忏悔</p><p>乃经九十五亿岁恒常忏悔不疲倦</p><p>智慧所摄胜清净坚持禁戒无缺漏</p><p>日夜长受八戒斋清净护持不毁犯</p><p>王为爱欲所缠蔽自身造作不善业</p><p>身坏命终堕地狱在于极苦阿鼻中</p><p>从昔以来不值遇九十五亿诸如来</p><p>于其九十五亿劫尔所世中常生盲</p><p>六十二亿那由劫虽得眼根还复坏</p><p>又于一亿那由生设令得眼还复失</p><p>亦复恒被截手足及以耳鼻唇舌等</p><p>人中经亿那由劫诸余生处亦如是</p><p>其王造作无量恶于诸世间恒受苦</p><p>若有欲得安乐者念已莫作少恶业</p><p>其王虽复忏先罪而不得免昔所作</p><p>造斯如是恶业已死后当堕阿鼻狱</p><p>斩截身首及四支亦复割耳而劓鼻</p><p>挑其两目不可算无量亿劫为欲故</p><p>广造恶业酬尽已后自剜身施他人</p><p>所谓斩头并手足舍王及子为菩提</p><p>所爱之妻多财产宫人婇女象马等</p><p>车乘船舫众妙宝无量亿生为道施</p><p>勇健得王我身是彼昔千子贤劫佛</p><p>莲花上佛花月是魁脍即是寂王佛</p><p>宫人妃后及城民亲戚知友并仆使</p><p>胜妙刹利与城主尔许众人我眷属</p><p>若有于彼持禁戒以信敬心供养者</p><p>一切悉皆般<a href=\"/remen/niepan.html\" class=\"keylink\" target=\"_blank\">涅槃</a>以好心故证菩提</p><p>童子我昔<a href=\"/remen/wuliangjie.html\" class=\"keylink\" target=\"_blank\">无量劫</a>得见离垢无恼佛</p><p>修于胜上菩提行往昔尚受如是苦</p><p>若有菩萨住总持善修慈行安不动</p><p>彼终不堕诸恶处供养离垢无恼佛</p><p>若欲得佛为法王三十二相而庄严</p><p>应当护戒无秽动<a href=\"/remen/shuofa.html\" class=\"keylink\" target=\"_blank\">说法</a>不断住总持</p><p>较量功德品第三</p><p>是故童子。若菩萨作是念。我今云何安乐而得阿耨多罗三藐三菩提耶。彼诸菩萨应当安住净戒之聚。于一切菩萨所起于师想。尔时世尊。而说偈言。</p><p>若有菩萨住戒聚以利益心行菩提</p><p>彼人速往可乐刹能获上忍为法王</p><p>是以心和安不动恒常造作可爱业</p><p>然后得见多佛日速得菩提离疑网</p><p>闻我如是最胜教见诸比丘持净戒</p><p>无谄曲心而奉事然后不久得是定</p><p>若以恒沙诸伏藏悉以七宝满其中</p><p>彼藏如是极广大犹如无量恒沙刹</p><p>若有菩萨乐惠施于其日夜常无间</p><p>勇猛<a href=\"/remen/bushi.html\" class=\"keylink\" target=\"_blank\">布施</a>不暂停经于无量恒沙劫</p><p>若有闻此三昧者便持一切牟尼藏</p><p>此为无量福德聚过于前施难思议</p><p>如此福德广无边能令灭于世间苦</p><p>是为最上功德聚比于施福广难量</p><p>随顺菩提第一藏智慧菩萨能受持</p><p>若有持是三昧者名具大财胜菩萨</p><p>是为<a href=\"/remen/fofa.html\" class=\"keylink\" target=\"_blank\">佛法</a>多闻海彼人福德难尽边</p><p>于此胜妙难思法便名菩萨真护持</p><p>若有能说寂灭定彼人菩提便增长</p><p>惟除世师调御士具足大悲自然智</p><p>能获无量诸功德福德成就转增上</p><p>于其三千大千界无有能与其比者</p><p>余人福德无与等智所赞智亦复然</p><p>若人闻是三昧者有能受持而读诵</p><p>为求诸佛胜菩提如是辈人乃与等</p><p>出生多闻犹如海彼人福德不可量</p><p>受持读诵此三昧如是之人所摄福</p><p>童子若福是色者一切世界莫能容</p><p>是故童子若菩萨若欲供养一切佛</p><p>过现未来清净者应当受持是三昧</p><p>此是诸佛胜菩提童子汝当信我言</p><p>如来所说无有异我等诸佛言不虚</p><p>昔于难思百劫中我为是故消渴身</p><p>常修最妙菩提行为求如是胜定故</p><p>是故汝应受法藏那由他经从斯出</p><p>此福聚广不思议以能获得诸佛智</p><p>一切众经此为首出生无量诸善业</p><p>恒常<a href=\"/remen/wuwei.html\" class=\"keylink\" target=\"_blank\">无畏</a>说是经彼法边际不可得</p><p>碎坏三千以为末或可能知诸尘数</p><p>常说难思百千经无有能得测量者</p><p>此佛刹中诸众生出入气息犹可知</p><p>菩萨常所演说经无有能知其畔际</p><p>若佛刹土如恒沙其中六趣诸群生</p><p>有能测量其心数无有知彼所说经</p><p>无量诸亿世界刹彼界大海河池沙</p><p>此诸沙数可算知无能知彼所说法</p><p>析一毛端为百分可以渧数多亿刹</p><p>所有一切诸水聚彼诸言音不可知</p><p>过去无量亿劫中所有一切诸众生</p><p>其身尘数犹可算不能知彼所说经</p><p>十方一切诸众生彼之音声可算知</p><p>其所演说不断绝不能知彼修多罗</p><p>言词句义已善学复能演说一切法</p><p>广大捷利之智慧了知实法并问答</p><p>智慧通达深广义应常知心不思议</p><p>悉知音声自体性是故言说无挂碍</p><p>名为无碍大法师为世说法无所著</p><p>问答解释已善习了达第一义谛故</p><p>于一句中亿论释不思议说无滞着</p><p>学于无碍之句义处众演说无拥滞</p><p>若有<a href=\"/remen/changzhu.html\" class=\"keylink\" target=\"_blank\">常住</a>此三昧成就无畏不动转</p><p>已得法力行胜行能利无量亿众生</p><p>犹如须弥安不动诸有猛风莫能坏</p><p>法师比丘亦如是一切诸论无能异</p><p>三千<a href=\"/remen/daqianshijie.html\" class=\"keylink\" target=\"_blank\">大千世界</a>刹其中所有诸山等</p><p>一切风吹或动摇比丘住空莫能动</p><p>若能与空恒相应是佛决定所住处</p><p>若人定知诸法空一切异论无能胜</p><p>诸余邪说不倾动一切外论无能坏</p><p>无有侵陵毁蔑者由说如是寂定故</p><p>彼人穷尽于空法恒常安住无量智</p><p>于一切法无有疑持是最胜三昧故</p><p>诸力道品得不难神足无碍辩才等</p><p>及获胜通亦复然受持读诵是经故</p><p>死此生彼不为难能见最胜无量智</p><p>不思议亿那由佛持是经者悉得见</p><p>于斯一切诸佛所得闻如是离垢定</p><p>成就最胜相应智能到四种辩才岸</p><p>于诸三千大千界从其下际至有顶</p><p>诸天可爱光摩尼及以七宝悉充满</p><p>十方无量诸佛刹下从大地至有顶</p><p>阎浮提金皆充满悉以此宝奉牟尼</p><p>一切世间所有宝经无量劫用布施</p><p>奉施如来恒不绝深信为求菩提故</p><p>若有比丘爱乐空一念合掌而<a href=\"/remen/lifo.html\" class=\"keylink\" target=\"_blank\">礼佛</a></p><p>比前广施福德聚施福不及迦罗分</p><p>若人得彼广多物<a href=\"/remen/xinxing1.html\" class=\"keylink\" target=\"_blank\">信心</a>为福故行施</p><p>为求无等佛菩提我知世间已校量</p><p>若人于此三昧所闻已受持四句偈</p><p>是人所集之功德前福百分不及一</p><p>最胜菩萨行布施未能速得无上道</p><p>若有闻是胜宝定彼速得于上菩提</p><p>假使得于珍宝藏遍满无量恒沙刹</p><p>种种宝物悉充满菩萨不以为富足</p><p>若断渴爱修功德又能得是三昧者</p><p>便具一切诸资生库藏盈满备大财</p><p>设令获于四天下智者于此不为喜</p><p>若得如斯离垢定欢喜踊跃利众生</p><p>赞叹品第四</p><p>尔时<a href=\"/remen/mile.html\" class=\"keylink\" target=\"_blank\">弥勒</a>菩萨摩诃萨被于甲胄。便赞叹此三昧利益。亦为当来菩萨受持读诵得欢喜故。助其势力。而说偈言。</p><p>彼彼能持智人法功德威势救护者</p><p>亦于诸佛能受持广大胜妙之<a href=\"/remen/fayan.html\" class=\"keylink\" target=\"_blank\">法眼</a></p><p>末世恶时多贪嗔舍不放逸常放逸</p><p>实义满足胜经典谁有能得受持者</p><p>彼彼戒定忍闻财善学威仪而庄严</p><p>爱乐法智<a href=\"/remen/jietuo.html\" class=\"keylink\" target=\"_blank\">解脱</a>树能被惭愧胜上服</p><p>持大智慧乐出离是为大地法山王</p><p>观于世间无导师为彼趣诣佛菩提</p><p>彼彼调伏心寂灭是人趣向一切智</p><p>不调众生令调伏是一切智最胜子</p><p>自证解脱令他到于爱枝条而得脱</p><p>于常放逸睡众生便能令彼得<a href=\"/remen/juewu.html\" class=\"keylink\" target=\"_blank\">觉悟</a></p><p>彼彼恒乐善调伏亦常喜乐于法施</p><p>不与一切妒嫉俱好行惠施无爱吝</p><p>见彼逼切贫众生常令充足资生具</p><p>是满功德第一道智者一切恒修习</p><p>彼彼胜妙大法鼓以欢喜心而击之</p><p>断除疑网解妙法智慧坚固如金刚</p><p>住胜圣法处众中能知众生心乐欲</p><p>演说最上甘露法所谓胜要修多罗</p><p>彼彼自住胜<a href=\"/remen/shentong.html\" class=\"keylink\" target=\"_blank\">神通</a>能施世间最胜眼</p><p>遣除痴闇犹如日能生智慧亦如矿</p><p>显示真实除怖畏增上智慧修<a href=\"/remen/chanding.html\" class=\"keylink\" target=\"_blank\">禅定</a></p><p>彼说最妙微细法是名寂灭胜出离</p><p>彼彼闻持智人敬建立信义增上福</p><p>能知世间胜法藏恒常宣说美妙言</p><p>善巧言语达仪式是法灯明之所依</p><p>常以<a href=\"/remen/shanxin.html\" class=\"keylink\" target=\"_blank\">善心</a>利众生修行最上微妙法</p><p>彼住法道离尘染及以润益寂静信</p><p>以法<a href=\"/remen/jiaohua.html\" class=\"keylink\" target=\"_blank\">教化</a>诸世间得为最胜大法王</p><p>能为无上之法尊住于第一上恭敬</p><p>恒常护持妙正觉随顺转于胜法轮</p><p>彼彼愚痴自纵者睹见如是恶众生</p><p>见心惑乱趣崄道临恶趣门难越度</p><p>兴大慈悲清净心起已能除世间苦</p><p>演说最胜微妙道谓彼八正之胜路</p><p>是为彼法广坚固造作无上胜法船</p><p>能于<a href=\"/remen/shengsi.html\" class=\"keylink\" target=\"_blank\">生死</a>烦恼海济渡怖畏诸世间</p><p>观道品空为铠甲得为勇健大船师</p><p><a href=\"/remen/bian.html\" class=\"keylink\" target=\"_blank\">彼岸</a>离怖常安乐安置众生彼胜处</p><p>彼彼持咒威仪行解脱一切苦逼迫</p><p>到于明术智彼岸智者能知众生欲</p><p>睹烦恼病无所归诸恶过患恼世间</p><p>以其法药令转泻<a href=\"/remen/rufa.html\" class=\"keylink\" target=\"_blank\">如法</a>为彼而疗治</p><p>彼彼胜说摧异论言辞上妙而自在</p><p>知诸言音达法义勇健住于胜智地</p><p>忍辱之力智战具而被慈愍坚铠甲</p><p>圣者以慧悦智人安住法中无谄曲</p><p>彼彼三有最胜尊于诸众生得自在</p><p>见诸群生依魔道游行迷于正真路</p><p>彼道最上圣无垢而能显示无所畏</p><p>无量百千那由众往诣此道无忧处</p><p>彼彼为世作灯明为救为归为洲宅</p><p>怖畏众生施无畏安慰一切诸群生</p><p>见斯百苦之所恼犹如生盲无所睹</p><p>然于最胜大法炬演说显示真实义</p><p>彼学工巧利众生能获名闻功德乐</p><p>住于如法之技艺令诸众生得安乐</p><p>一切皆得到彼岸能为最胜大导师</p><p>为愍世间趣菩提令其安住无畏处</p><p>牟尼恒常无厌足所谓智慧及福德</p><p>已到戒忍禅定岸安住甚深微妙法</p><p>于其他所无有厌演说最胜寂灭法</p><p>犹如天雨遍大地法雨充满亦复然</p><p>若有众生往其所求解深法及名义</p><p>于其彼所闻法宝能除无量无边苦</p><p>彼之广大诸疑惑速以法刀而断截</p><p>到于戒忍三昧岸能知众生多信乐</p><p>大士至彼究竟智已善了知群生欲</p><p>观察众生心所行如心所行决定知</p><p>其有闻彼智慧言令那由众得净眼</p><p>度于禅定解脱岸能入安住真实道</p><p>亿那由他诸魔众莫能测知其心行</p><p>犹如<a href=\"/remen/xukong.html\" class=\"keylink\" target=\"_blank\">虚空</a>中鸟迹众人悉不能测知</p><p>调伏寂灭智慧力安住最上圣法中</p><p>自在摧坏诸魔力悟解最上胜菩提</p><p>常得达彼神通岸能速往诣百千界</p><p>见彼那由多亿佛其数亦如恒河沙</p><p>净眼无有诸障碍悉睹十方众导师</p><p>守护诸根无所染自在往于无量刹</p><p>设令十方诸众生一时悉成为导师</p><p>于彼那由他劫数恒常赞说不断绝</p><p>无碍辩才而不尽所叹之德亦无穷</p><p>于此无等离垢定持在心者能如是</p><p>本因品第五</p><p>尔时世尊。复欲显示此三昧功德利益。说其菩萨本昔所行。亦为显现增长月光童子力故。说己本缘。以偈颂曰。</p><p>童子汝今当善听我于百千劫所行</p><p>供养百千诸如来为求如是胜寂定</p><p>过去不可思议劫所有百刹尘沙数</p><p>汝当知是所说事有<a href=\"/remen/fohao.html\" class=\"keylink\" target=\"_blank\">佛号</a>曰众自在</p><p>彼佛如来有眷属满足六十亿千数</p><p>一切漏尽无烦恼于八解脱善决定</p><p>是时一切诸大地安隐丰乐无浊乱</p><p>一切众人悉安乐游行往来适悦满</p><p>大富饶财悉充满备受一切诸天乐</p><p>持戒调伏小烦恼色貌端正乐忍力</p><p>犹如天宫诸天子智者戒行功德具</p><p>于彼时世有一王名闻广大号善化</p><p>是时彼王有诸子满足五百具念慧</p><p>尔时胜王于佛所舍彼六百万园林</p><p>妙花果树而庄严奉佛具足大悲者</p><p>造寺备满六百万经行床座亦复然</p><p><a href=\"/remen/jiasha.html\" class=\"keylink\" target=\"_blank\">袈裟</a>衣服亿百千敷置经行止息处</p><p>如是无量百千种<a href=\"/remen/shamen.html\" class=\"keylink\" target=\"_blank\">沙门</a>一切所须具</p><p>彼时胜王信敬心悉皆奉施于善逝</p><p>成就一切福德力形色端严甚可爱</p><p>彼王常以十善道自己及他悉安住</p><p>众人百千那由他随从于王诣佛所</p><p>手执妙花及涂香胜盖幢幡并音乐</p><p>供养最胜佛世尊合掌在顶而住立</p><p>千比丘众默然住人天修罗龙夜叉</p><p>一切恭敬而观佛善哉自然说何法</p><p>牟尼世尊知彼欲亦知胜王最上心</p><p>佛能了达彼信乐而为宣说此三昧</p><p>善逝演说是语时大地诸山皆震动</p><p>念顷虚空雨众花百千莲花从地出</p><p>已善了知妙义句佛知彼欲为记说</p><p>为王说是寂灭定汝听往昔所分别</p><p>一切有无<a href=\"/remen/wangxiang.html\" class=\"keylink\" target=\"_blank\">妄想</a>起空如野马亦如沫</p><p>如云电动皆空无一切<a href=\"/remen/wuwo.html\" class=\"keylink\" target=\"_blank\">无我</a>无众生</p><p>过去未来法亦空无去无住离处所</p><p>常无坚实如幻性一切胜净如虚空</p><p>非青非黄非赤白名字空无但声性</p><p>其心离心<a href=\"/remen/wuxin.html\" class=\"keylink\" target=\"_blank\">无心</a>性离诸音声而空无</p><p>演说句味而不住虽不说时字不空</p><p>文字亦不往诸方亦复不从余处来</p><p>其字无尽斯尽藏若说不说恒无尽</p><p>常说句味而不尽如是知者得无尽</p><p>若知此法无尽者彼常能说无尽法</p><p>虽说千种修多罗恒知诸法离文字</p><p>诸佛百千已过去亦曾说于百千法</p><p>于一切法而无尽法无所得故无尽</p><p>若人为他演说法而不执着于文字</p><p>法本无我无众生彼能演说而无尽</p><p>智者演说一切言不以语言易彼心</p><p>知诸言音如谷响是故于言无取着</p><p>以诸言音说是法是言念顷即坏灭</p><p>斯诸言音如是相一切诸<a href=\"/remen/faxiang.html\" class=\"keylink\" target=\"_blank\">法相</a>亦然</p><p>诸法<a href=\"/remen/wuxiang.html\" class=\"keylink\" target=\"_blank\">无相</a>亦离相恒常无相相空寂</p><p>空寂无欲无取舍是以寂定不可得</p><p>有为无为悉远离如是大仙无分别</p><p>远离一切恶见道了达诸趣悉无为</p><p>恒常无染无嗔痴是以心体恒寂灭</p><p>以此三昧力最上是故能知斯法空</p><p>如空山河及溪谷闻于胜妙响音声</p><p>有为<a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/yinyuan1.html\" class=\"keylink\" target=\"_blank\">因缘</a>起一切世空犹如幻</p><p>智力爱乐功德法安住智慧神通仙</p><p>发于语言能善巧能说如是寂灭定</p><p>所言觉观但妄想世间不可得其边</p><p>本际从来无有相而为未来因缘道</p><p>造业所为有所起随上中下有所生</p><p>此法<a href=\"/remen/zixing.html\" class=\"keylink\" target=\"_blank\">自性</a>无知觉法空无我应当知</p><p>黑白之业不坏灭自所作者还自受</p><p>业不能到于果所而业能为彼作因</p><p>诸佛演说世谛法有为无为如是观</p><p>无有真实及我人一切世间相如是</p><p>一切诸有皆虚妄犹如幻化水中月</p><p>空无亦如水聚沫以声显说恒寂灭</p><p>一切悉舍无所取持戒威仪亦无依</p><p>不着忍力诸众生如是<a href=\"/remen/xingzhe.html\" class=\"keylink\" target=\"_blank\">行者</a>得寂定</p><p>随其王意所乐欲如来称机而演说</p><p>王闻世尊所说法王及眷属悉<a href=\"/remen/shoujie.html\" class=\"keylink\" target=\"_blank\">受戒</a></p><p>胜王闻斯三昧已欢喜踊跃作是言</p><p>善哉能说此三昧是故归依佛世尊</p><p>彼时人众具八万闻是最胜法体性</p><p>演说真实第一义悉皆获得无生忍</p><p>众生无有其生灭诸法无生恒空寂</p><p>王及眷属如是知咸各获于无生忍</p><p>尔时善花弃王位投彼佛法而<a href=\"/remen/chujia.html\" class=\"keylink\" target=\"_blank\">出家</a></p><p>其王所有五百子悉皆从王而出家</p><p>王及诸子出家时余人乃有无量数</p><p>一切为求佛法故亦于彼法皆出家</p><p>自在如来为说法具足满于二千岁</p><p>王及其子并眷属二千年中修法行</p><p>过于如是年数已彼佛世尊入涅槃</p><p>时诸声闻悉灭度正法于后甚衰微</p><p>彼王善花有胜子号曰<a href=\"/remen/fuhui.html\" class=\"keylink\" target=\"_blank\">福慧</a>具正信</p><p>王有法师为师导受持如是胜寂定</p><p>聪明黠慧有念力无量百千人供养</p><p>诸天百亿俱侍从往诣处处而赞叹</p><p>言语柔软不粗犷调伏乐戒善防护</p><p>其音和雅语可爱智力总持悉具足</p><p>得胜袈裟百亿数比丘号曰名称光</p><p>彼人福力无敌对无量比丘起妒嫉</p><p>具足福德及色力亦具智慧与神通</p><p>护持净戒禅<a href=\"/remen/dingli.html\" class=\"keylink\" target=\"_blank\">定力</a>比丘法力之所起</p><p>在家出家<a href=\"/remen/sizhong.html\" class=\"keylink\" target=\"_blank\">四众</a>等众人恋仰而爱乐</p><p>若于佛法得信者爱重敬心而供养</p><p>其昔善花王胜子号曰福慧净信者</p><p>知彼比丘起恶心于己师所便守护</p><p>时有五十万军众悉被铠甲手持刀</p><p>常令拥护是法师演说菩提寂灭行</p><p>于大众中说是法谓空无我无<a href=\"/remen/shouming.html\" class=\"keylink\" target=\"_blank\">寿命</a></p><p>其有计<a href=\"/remen/wozhi.html\" class=\"keylink\" target=\"_blank\">我执</a>著者彼不喜乐法师说</p><p>不信空法比丘众寻时即起手持刀</p><p>言此妄说于非法杀之便获大福德</p><p>法师见刀不怖畏以其思念空法故</p><p>无有众生而可杀空无我人如石壁</p><p>法师比丘即合掌发言称于南无佛</p><p>若其空法审不虚令刀愿为曼陀花</p><p>护持戒者愿欲故发言空中便雨花</p><p>大地诸山皆震动刀即变为妙香花</p><p>尔时取见持刀者彼众比丘咸耻悔</p><p>令手执刀不能动惊惧恐怕大怖畏</p><p>其有于佛得信者所有爱乐空法众</p><p>发大音声而号泣一切衣服悉奉散</p><p>法师比丘起慈心于大众前作是言</p><p>若人于我起嗔者我为彼故行菩提</p><p>其法朋党甚微少法师恒为彼侵陵</p><p>闻于一切不喜言忍辱之力转增上</p><p>时彼法师八十年演说如来空法藏</p><p>无量百千恶比丘彼王力故令退散</p><p>是彼法师于余时利益无量百千众</p><p>思量戒行无缺漏即便往诣福慧所</p><p>王见法师甚恭敬便即问彼比丘言</p><p>不令于我大师所恼乱其心不喜悦</p><p>彼便答王愿赐听诸佛忍力之所起</p><p>若于我所兴恶言便起增上胜忍辱</p><p>已于无量百千劫过去世中修忍辱</p><p>称光比丘我身是释迦如来作是说</p><p>彼昔福慧之王子拥护称光法师者</p><p>其于千生为我友我已记彼为慈尊</p><p>其昔供养自在佛为造胜妙塔寺者</p><p>时彼出家善花王得佛名为莲花上</p><p>我亦无量百千劫受持如来最胜法</p><p>我已积集于忍力童子汝应随顺学</p><p>吾般涅槃去世已于后正法灭尽时</p><p>比丘乐于外典籍彼便毁谤我胜法</p><p>轻躁调戏无惭耻贪嗜饮食不护罪</p><p>乃于衣钵而恋着彼人谤我最胜法</p><p>常乐斗诤无反复于其贫穷下劣姓</p><p>在我法中而出家彼不乐于空寂灭</p><p>顺其魔意痴众生随魔自在而执着</p><p>贪欲自纵凡愚者彼不乐于空寂灭</p><p>在家出家四众等谗佞愚痴起恶心</p><p>随顺如是恶党者彼人末世谤空法</p><p>童子汝闻我教已应常奉给兰若僧</p><p>所谓乐于空寂者如是辈人持佛法</p><p>我佛法中容彼人出家受戒及布萨</p><p>离诸过染消信施如是人能持菩提</p><p>乃至弃舍于身命修习空法乐寂灭</p><p>于其空法心相应乐住兰若如野鹿</p><p>以幢幡盖及花香于诸佛所设供养</p><p>供养无等胜支提速能获得是三昧</p><p>建立无比胜塔庙以诸金银而涂饰</p><p>造诸形像无量种为于菩提起慈心</p><p>所有一切供养具天上人中净妙者</p><p>汝应悉求供养佛为求无上佛智故</p><p>应当如法观诸佛谓住十方诸如来</p><p>现前无量住法者一切佛子能证知</p><p>心常利益喜布施持戒清净住忍力</p><p>乐行忍辱及远离能知一切诸法空</p><p><a href=\"/remen/jingjin.html\" class=\"keylink\" target=\"_blank\">精进</a>勇猛无懈退务修禅定戒多闻</p><p>智慧了达常清净不久成于大悲者</p><p>以不净观除贪染慈力能治于嗔恚</p><p>因缘之法破愚痴便得最上无上道</p><p>观身犹如水聚沫一切皆空无坚实</p><p>观察<a href=\"/remen/wuyin.html\" class=\"keylink\" target=\"_blank\">五阴</a>悉空无速得成于最胜智</p><p>离取一切诸恶见不依寿命及我人</p><p>了知一切诸法空速得成彼牟尼王</p><p>于诸利养不贪着不得利养勿生忧</p><p>闻他赞毁心莫异犹如须弥山不动</p><p>为求法故起恭敬勿得闻已而报着</p><p>安住一切佛行处速能游于百世界</p><p>于诸世间悉平等莫起憎爱差别心</p><p>慎勿求利及名闻速得成于<a href=\"/remen/tianren.html\" class=\"keylink\" target=\"_blank\">天人</a>师</p><p>恒常赞说佛功德以言辞句如实叹</p><p>众生闻是赞叹者于佛功德生爱乐</p><p>父母师长及众生如是一切悉恭敬</p><p>而不随顺于魔力便获三十二种相</p><p>常离一切诸愦闹住于寂静空闲林</p><p>既能自利亦利他为求解脱速施作</p><p>常乐修习慈悲心乃以喜舍亦复然</p><p>调伏寂灭应赞叹速得成于利世间</p><p>若有欲得寂灭定趣向无上菩提者</p><p>慎勿习近恶知识恒常亲近于善人</p><p>又莫愿欲声闻地亦勿爱彼所修行</p><p>勇猛志乐佛功德速得<a href=\"/remen/chengfo.html\" class=\"keylink\" target=\"_blank\">成佛</a>当如我</p><p>恒说真实清净语慎勿妄言及恶口</p><p>常说可爱美妙言能得最胜佛菩提</p><p>于其身命莫顾恋慎勿自誉轻毁他</p><p>但自思念己功德莫观他人之所行</p><p>常乐观空及解脱于诸趣中勿愿乐</p><p>舍一切相悉无余心恒安住于无相</p><p>常能远离于二边于有于无莫分别</p><p>观诸众生但因缘若能知此为大师</p><p>弃舍一切爱欲行悉皆断离秽浊心</p><p>剪除一切愚痴闇得为寂灭人师子</p><p>恒乐观察于<a href=\"/remen/wuchang.html\" class=\"keylink\" target=\"_blank\">无常</a>离诸有中苦乐等</p><p>秽污不净及无我如是修者为人尊</p><p>佛于世间作灯明而能说此胜正法</p><p>彼亦降伏于魔力已到无上胜菩提</p><p>我向所说诸功德及示无量百千过</p><p>应当离过修功德童子如是必得佛</p></div>"
},{
    "title": "第十一卷 月灯三昧经",
    "author": "那连提黎耶舍 译",
    "html": "<div class=\"B1_text\"><p>第十一卷 月灯<a href=\"/remen/sanmei.html\" class=\"keylink\" target=\"_blank\">三昧</a>经</p><p>童子。是故菩萨应当具足修学身戒。云何菩萨具足身戒。若菩萨具足身戒。于一切法得无碍智。谓身善<a href=\"/remen/xiuxing.html\" class=\"keylink\" target=\"_blank\">修行</a>。若身善修<a href=\"/remen/xingzhe.html\" class=\"keylink\" target=\"_blank\">行者</a>。于一切法得无碍智。是名菩萨具足身戒。</p><p>复次童子。若具足身戒菩萨。能获三十二大人之相。得如来十力四无所畏四无碍智十八不共法。童子。是名菩萨具足身戒。</p><p>复次童子。具足身戒菩萨。能获三<a href=\"/remen/jietuo.html\" class=\"keylink\" target=\"_blank\">解脱</a>门。何者为三。谓空解脱门。<a href=\"/remen/wuxiang.html\" class=\"keylink\" target=\"_blank\">无相</a>解脱门。无愿解脱门。是名具足身戒。</p><p>复次童子。若具足身戒菩萨。能得具足四梵住。何等为四。谓慈念一切<a href=\"/remen/zhongsheng.html\" class=\"keylink\" target=\"_blank\">众生</a>。悲喜舍心亦复如是。童子。是名菩萨具足身戒。</p><p>复次童子。云何菩萨修身善行。谓<a href=\"/remen/sinianchu.html\" class=\"keylink\" target=\"_blank\">四念处</a>四正勤四如意足五根五力七觉分八圣道分。是名菩萨身戒具足。</p><p>复次童子。具足身戒菩萨。能得四禅及四正受。能住大悲。得善觉观。得寂灭觉观。是名菩萨具足身戒。</p><p>复次童子。若菩萨具足身戒。远离<a href=\"/remen/shasheng.html\" class=\"keylink\" target=\"_blank\">杀生</a>偷盗邪淫<a href=\"/remen/wangyu.html\" class=\"keylink\" target=\"_blank\">妄语</a>两舌恶口绮语贪嗔邪见十不善业。斗秤欺诳语言欺诳衣服欺诳。因官形势割截破坏凌押系缚邪曲虚妄。与贪共行一切恶业悉皆远离。自禁防制无贪无取悉皆断除。犹如断截多罗树头。于未来世不复更起。无有生法。童子应知。此法是为菩萨具足身戒。童子。乃于往昔过阿僧祇阿僧祇广大无量无边不可思议劫。</p><p>尔时有佛。号曰智光如来应供正遍知明行足善逝<a href=\"/remen/shijian.html\" class=\"keylink\" target=\"_blank\">世间</a>解无上士调御丈夫<a href=\"/remen/tianren.html\" class=\"keylink\" target=\"_blank\">天人</a>师佛<a href=\"/remen/shizun.html\" class=\"keylink\" target=\"_blank\">世尊</a>。于时住世六十亿岁。尔时有王。号曰胜思惟。与其眷属八万亿人俱。往智光如来所。顶<a href=\"/remen/lifo.html\" class=\"keylink\" target=\"_blank\">礼佛</a>足右绕三匝退坐一面。尔时智光如来。即以偈颂说身<a href=\"/remen/lvyi.html\" class=\"keylink\" target=\"_blank\">律仪</a>。</p><p>犹如<a href=\"/remen/xukong.html\" class=\"keylink\" target=\"_blank\">虚空</a>无垢秽<a href=\"/remen/zixing.html\" class=\"keylink\" target=\"_blank\">自性</a>光洁毕竟净</p><p>如斯身戒亦如是不可音声而演说</p><p>音声与空不可知如是二种同一相</p><p>说于虚空无相貌彼相便同于身戒</p><p>若知其戒惟一相彼便<a href=\"/remen/juzujie.html\" class=\"keylink\" target=\"_blank\">具足戒</a>律仪</p><p>智性无生境亦寂真无漏中<a href=\"/remen/wangxiang.html\" class=\"keylink\" target=\"_blank\">妄想</a>尽</p><p>亦无贪着及爱欲不于财色起渴爱</p><p>若不见于诸有过终不能知是身戒</p><p>若有能知无漏戒彼便无复一切生</p><p>当知罗汉法如是非诸外道之所知</p><p>于诸<a href=\"/remen/sanjie.html\" class=\"keylink\" target=\"_blank\">三界</a>心怖畏于欲资产无贪爱</p><p>不悕王位及资财彼能具足此身戒</p><p>我今说此身戒义此义声教不能说</p><p>若能知是法母者是人常能住身戒</p><p>智者爱乐是义母信乐是义故我说</p><p>远离非义应真义斯则常名住身戒</p><p>诸<a href=\"/remen/fofa.html\" class=\"keylink\" target=\"_blank\">佛法</a>中说何义云何善能知是义</p><p>若能知于相应义是即名为住身戒</p><p>若有观察于无相一切<a href=\"/remen/wuwo.html\" class=\"keylink\" target=\"_blank\">无我</a>悉空无</p><p>彼人不名无戒者是人修学实际故</p><p>观一切有知非有是人恒住非有际</p><p>于一切有无所著是人能证无相定</p><p>若人知于无我法自体空无性非有</p><p>是人不名无戒者已觉决定真实故</p><p>若人能知<a href=\"/remen/wuyin.html\" class=\"keylink\" target=\"_blank\">五阴</a>空诸法寂灭无神我</p><p>彼便名为持戒者其身不复行恶业</p><p>无有律仪取相者存于我想心执着</p><p>若取色相执着人起于爱欲无律仪</p><p>若常修学于实际是人究竟真妙空</p><p>彼不更起于爱欲不为无戒堕恶道</p><p>蚁子堪能动虚空须弥安固复令动</p><p>若有善学实法者诸天妙色不能动</p><p>彩色可以画虚空亦可手执于太虚</p><p>一切诸魔爱欲等无有能得动摇者</p><p>呼响音声犹可捉大石沉水亦可浮</p><p>如是学于身戒者无有能知彼心念</p><p>所有一切诸音声悉皆盛内于箧中</p><p>若住如是身戒者无有能知彼住所</p><p>所有云雷及电光日月明等悉可执</p><p>若有住于身戒者无能知彼身自性</p><p>四方所有诸风轮罗网钩罥可系缚</p><p>若有住于身戒者无有能知彼身量</p><p>其有住于制心者非诸众生之境界</p><p>能善修习身戒者犹如虚空无能染</p><p>于其四方风行道虚空鸟迹犹可见</p><p>彼之身量不可测及心所行难可思</p><p>若住如是身戒者彼无一切诸过恶</p><p>远离一切<a href=\"/remen/fannao.html\" class=\"keylink\" target=\"_blank\">烦恼</a>聚由学如是身戒故</p><p>住于清净寂灭定不为刀火之所害</p><p>彼身无能执捉者由常修学身戒故</p><p>如是住者无怖畏心无纷动无嫉妒</p><p>远离一切诸厄难修学如是身戒故</p><p>不畏刀杖及毒药亦不怖畏水火灾</p><p>远离一切诸厄难修学如是身戒故</p><p>不畏雨雹及盗贼所有一切毒害等</p><p>彼离一切我想故以离想故无怖畏</p><p>远离怖畏及恐惧以无怖畏心不动</p><p>心不动转无怖畏亿诸魔众不能怖</p><p>若于菩萨身戒所演说开晓及显示</p><p>若有学是身戒者诸亿魔众不能扰</p><p>若有欲知诸佛法当知无有其限齐</p><p>若有修学身戒者是人能为三界塔</p><p>若有欲知是佛法不可思议寂灭众</p><p>若学如是身戒者其行坚固速<a href=\"/remen/chengfo.html\" class=\"keylink\" target=\"_blank\">成佛</a></p><p>若有欲得大仙法不可思议佛十力</p><p>若学如是身戒者修习<a href=\"/remen/foli.html\" class=\"keylink\" target=\"_blank\">佛力</a>得不难</p><p>十八最胜不共法诸佛如来所安住</p><p>若有修学是身戒彼得此法不为难</p><p>若于七觉支宝所及与神足辩才等</p><p>若有修学身戒者获彼妙果不为难</p><p>于其梵住及四禅及以三种解脱门</p><p>安隐觉观及寂灭住身戒者得不难</p><p>四念处等及正勤大仙五根及五力</p><p>亦于圣宝八正道住身戒者得不难</p><p>于余诸佛所有法不可思议无限量</p><p>彼得此法悉不难以学如是身戒故</p><p>得闻如是身戒已是王获得最胜利</p><p><a href=\"/remen/huanxi.html\" class=\"keylink\" target=\"_blank\">欢喜</a>踊跃而爱乐于彼佛法便<a href=\"/remen/chujia.html\" class=\"keylink\" target=\"_blank\">出家</a></p><p>出家已经十亿岁修行最胜净梵行</p><p>恒常修行四梵住利益世间诸天人</p><p>善修清净梵住已便得如是胜身戒</p><p>复见十方亿千佛修行如是<a href=\"/remen/puti.html\" class=\"keylink\" target=\"_blank\">菩提</a>行</p><p>于彼胜法出家已修行最胜净梵行</p><p>具足多闻妙辩才是名聪慧大法师</p><p>坚持禁戒无缺漏戒身清净无瑕秽</p><p>所谓圣戒无漏戒当知圣戒是<a href=\"/remen/changzhu.html\" class=\"keylink\" target=\"_blank\">常住</a></p><p>童子我昔修菩提尔时化作胜思王</p><p>汝勿致疑为异人当知即是我身也</p><p>童子汝应随顺学安住如是胜身戒</p><p>当为亿众广宣说不久亦当得如我</p><p>童子。是故菩萨当修行清净身业。何以故。修行净业菩萨摩诃萨。不畏堕于<a href=\"/remen/diyu.html\" class=\"keylink\" target=\"_blank\">地狱</a>畜生饿鬼阎魔罗等。亦不畏八难五趣苦厄。又不畏水火五兵毒药王贼师子虎豹豺狼犀象熊罴一切恶兽毒虫食肉之属。亦复不畏人非人难。童子。修行清净身行菩萨摩诃萨。欲以手掌举此三千<a href=\"/remen/daqianshijie.html\" class=\"keylink\" target=\"_blank\">大千世界</a>。若高一多罗。乃至十多罗。随其所欲悉能举之。童子。净身行菩萨摩诃萨。能达究竟<a href=\"/remen/shentong.html\" class=\"keylink\" target=\"_blank\">神通</a><a href=\"/remen/bian.html\" class=\"keylink\" target=\"_blank\">彼岸</a>。彼以报得神足福德力故。摄取远离随顺无染寂灭之定。悉皆能入依是定故。无漏成就得一切世间无碍之眼。云何神足。谓随念能为威力<a href=\"/remen/zizai.html\" class=\"keylink\" target=\"_blank\">自在</a>。解了无滞随欲能成故名神足。</p><p>复次童子。住神足菩萨摩诃萨。能为种种神变之事。所谓一能为多。多能为一。隐显自在。石壁诸山彻过无碍。如风行空在于空中。加趺而坐。犹如飞鸟。履水如地。出没地中如水无异。身出烟焰如大火聚。日月有大威德而能扪摸。欲为大身自在无碍乃至梵天。尔时世尊。即说偈言。</p><p>神通自在游十方于诸石壁及诸山</p><p>随意彻过无有碍犹如飞鸟顺风行</p><p>履于大地犹如水出没自在无所碍</p><p>游行于水不沉没犹若履于坚[革*卬]地</p><p>一身能现于千身无量多身能为一</p><p>随意能现种种色智者为渡众生故</p><p>游行空中如飞鸟身出烟焰如火聚</p><p>复能己身悉流出清净凉冷香美水</p><p>智者端坐于此地而能以手摩日月</p><p>一念能往梵天所而为梵众演胜法</p><p>千亿梵众闻法已乐求无上获胜利</p><p>复能往余胜天处而为演说最胜法</p><p>若其意欲<a href=\"/remen/shuofa.html\" class=\"keylink\" target=\"_blank\">说法</a>时便能震动大千界</p><p>又令无量亿佛刹微妙音声悉充满</p><p>童子。是故菩萨应当修学清净身行。何以故。修行清净身行菩萨摩诃萨。天耳界清净过人闻于音声。若地狱畜生阎魔罗处天上人中。若近若远。是名天耳通。童子。菩萨复应修学清净身行。何以故。修行清净身行菩萨摩诃萨。常能知他心。有欲心如实知有欲心。无欲心如实知无欲心。有嗔心如实知有嗔心。无嗔心如实知无嗔心。有痴心如实知有痴心。无痴心如实知无痴心。有取心如实知有取心。无取心如实知无取心。有颠倒心如实知有颠倒心。无颠倒心如实知无颠倒心。有小心如实知有小心。无小心如实知无小心。有大心如实知有大心。无大心如实知无大心。有光洁心如实知有光洁心。无光洁心如实知无光洁心。无量心如实知无量心。有量心如实知有量心。总心如实知总心。无总心如实知无总心。乱心如实知乱心。无乱心如实知无乱心。定心如实知定心。非定心如实知非定心。上心如实知上心。无上心如实知无上心。解脱心如实知解脱心。非解脱心如实知非解脱心。无学心如实知无学心。学心如实知学心。童子。是名菩萨于他众生心如实了知。</p><p>复次童子。菩萨应当修学清净身行。何者菩萨清净身行。所谓念知种种<a href=\"/remen/suming.html\" class=\"keylink\" target=\"_blank\">宿命</a>之事。若一生二生三生。乃至十生二十生三十生百生千生万生十万生。百万生千万生万万生。复念知一劫百劫乃至千万劫事。知劫成知劫坏。及知劫成坏。乃至知于<a href=\"/remen/wuliangjie.html\" class=\"keylink\" target=\"_blank\">无量劫</a>成坏事。及知劫中彼曾有众生。如是名如是姓。如是生处如是饮食。如是长寿如是短寿。如是久住如是寿尽。知如是受苦如是受乐。若于此处死彼处生。彼处死此处生。如是状貌。如是国土。如是往事悉皆忆知。是名菩萨宿命智通。</p><p>复次童子。菩萨应当修习清净身行。何者菩萨清净身行。所谓天眼界清净过于人眼。见诸众生往来<a href=\"/remen/shengsi.html\" class=\"keylink\" target=\"_blank\">生死</a>。若好色若恶色。若趣善道若趣恶道。若住善道若住恶道。若苦若乐。若胜若劣。如自作业皆悉了知。是诸众生成就身恶行。成就口恶行。成就意恶行。毁谤贤圣邪见业<a href=\"/remen/yinyuan1.html\" class=\"keylink\" target=\"_blank\">因缘</a>故。身坏命终堕于地狱。是诸众生若成就身善行。成就口善行。成就意善行。不谤贤圣<a href=\"/remen/zhengjian.html\" class=\"keylink\" target=\"_blank\">正见</a>因缘故。身坏命终趣于善处。生于天上。童子。是名菩萨天眼界清净过于人眼。见诸众生往来生死。若好色若恶色。若趣善道若趣恶道。若住善道若住恶道。若苦若乐。若胜若劣。如自己业皆悉了知。是名天眼通。</p><p>复次童子。若修行清净身行菩萨摩诃萨。以一念三世相应<a href=\"/remen/zhihui.html\" class=\"keylink\" target=\"_blank\">智慧</a>。所有若知若见若得若证应当了知。彼一切悉知悉见悉得悉证悉皆了达。彼法云何。所谓无明缘行。行缘识。识缘名色。名色缘六入。六入缘触触缘受。受缘爱。爱缘取。取缘有。有缘生。生缘老死忧悲苦恼。如是<a href=\"/remen/shieryinyuan.html\" class=\"keylink\" target=\"_blank\">十二因缘</a>。应知应见应得应证应当觉了。如是无明灭故行灭。行灭故识灭。识灭故名色灭。名色灭故六入灭。六入灭故触灭。触灭故受灭。受灭故爱灭。爱灭故取灭。取灭故有灭。有灭故生灭。生灭故老死灭。忧悲苦恼一切皆灭。如实知见如实得证如实觉了。于<a href=\"/remen/sishengdi.html\" class=\"keylink\" target=\"_blank\">四圣谛</a>亦如实了知。是名漏尽通。尔时世尊。而说偈言。</p><p>菩萨已显示神通之次第</p><p>安住三昧中悉能随意到</p><p>善修其耳根得难思天耳</p><p>其耳能得闻导师所说法</p><p>能知众生心有欲及离欲</p><p>有嗔及无嗔有痴及无痴</p><p>了知宿世事本昔所居处</p><p>于其千亿劫智藏能照达</p><p>善修于眼根得难思天眼</p><p>以眼见众生死此生于彼</p><p>一念能悉知一切众生念</p><p>如是悉了知彼智不思议</p><p>童子。云何口戒。菩萨摩诃萨若成就口戒。则得佛六十种无碍清净美妙音声不可思议。是名口戒。</p><p>复次童子。若具足口戒菩萨摩诃萨。有所言说人皆信受。是名口戒。</p><p>复次童子。具足口戒菩萨摩诃萨。得三十二大人相。得如来十力。所谓是处非处智力。知诸众生过去未来现在业处<a href=\"/remen/yinguo.html\" class=\"keylink\" target=\"_blank\">因果</a>智力。知诸<a href=\"/remen/chanding.html\" class=\"keylink\" target=\"_blank\">禅定</a>解脱三昧正受。有烦恼无烦恼智力。知他<a href=\"/remen/shouming.html\" class=\"keylink\" target=\"_blank\">寿命</a>知他众生根差别智力。知众生种种无量欲智力。知诸众生种种无量性智力。知一切至处道智力。知宿命智力。知一切众生生死智力。知漏尽智力。</p><p>复次童子。若具足口戒菩萨摩诃萨。能得四<a href=\"/remen/wuwei.html\" class=\"keylink\" target=\"_blank\">无畏</a>十八不共法。是名口戒具足。</p><p>复次童子。若具足口戒菩萨摩诃萨。得三解脱门得四梵住。是名具足口戒。</p><p>复次童子。具足口戒菩萨摩诃萨。略而言之。得四念处四正勤四如意足五根五力七觉分八圣道分。是名菩萨具足口戒。</p><p>复次童子。若具足口戒菩萨摩诃萨。得大悲梵住。得大舍梵住。得安隐觉。得寂灭觉。是名菩萨具足口戒。</p><p>复次童子。若菩萨摩诃萨具足口戒者。得远离妄语两舌恶口绮语。于父母师长所。不出粗言一切过恶之言。菩萨悉皆远离于彼言说。如实了知如响如梦如幻如化如阳焰如光影。于此响声乃至光影。悉无所得无分别。无取<a href=\"/remen/wuyuan.html\" class=\"keylink\" target=\"_blank\">无缘</a>无执着。是名菩萨具足口戒。童子清净口戒菩萨摩诃萨。得一切佛语。得一切佛神足。得一切佛神通。尔时世尊。而说颂曰。</p><p>若与口戒相应者是诸菩萨必获得</p><p>一切诸法无碍智是名具足于口戒</p><p>若与口戒相应者获三十二大人相</p><p>得佛十力不共法是名具足于口戒</p><p>若与口戒相应者能得一切诸佛法</p><p>谓我已说诸佛法是名具足于口戒</p><p>若与口戒相应者能获梵住及辩才</p><p>逮不思议希有法是名具足于口戒</p><p>若与口戒相应者得四念处及正勤</p><p>具四神足根力等是名具足于口戒</p><p>若与口戒相应者得于大舍无所畏</p><p>得大悲愍清净住是名具足于口戒</p><p>若与口戒相应者能得清净安隐觉</p><p>及得寂静觉观等是名具足于口戒</p><p>若与口戒相应者远离妄语及两舌</p><p>复离恶口及绮语是名具足于口戒</p><p>若与口戒相应者终不诽谤于<a href=\"/remen/zhengfa.html\" class=\"keylink\" target=\"_blank\">正法</a></p><p>亦不毁訾于如来是名具足于口戒</p><p>若与口戒相应者于其父母师长所</p><p>不作非法粗恶言是名具足于口戒</p><p>若与口戒相应者终不起口一切过</p><p>彼能悉离无有余是名具足于口戒</p><p>若与口戒相应者能知语言犹如响</p><p>觉了音声犹如梦是名具足于口戒</p><p>了知无我及寿命缘起虚妄犹如梦</p><p>能知语言如是者是名具足于口戒</p><p>灭谛不实犹如梦<a href=\"/remen/niepan.html\" class=\"keylink\" target=\"_blank\">涅槃</a>之体如梦性</p><p>菩萨知言如是者是名具足于口戒</p><p>诸余语言不可得无有分别无滞着</p><p>无有攀缘无取执是名具足于口戒</p><p>童子。云何名意戒。若具足意戒菩萨摩诃萨。得一切佛法。得一切神通。心得不动解脱。若具足意戒菩萨摩诃萨。得金刚三昧定。是名意戒成就。</p><p>复次童子。若具足意戒菩萨摩诃萨。得炽然光明。是名具足意戒。若具足意戒菩萨摩诃萨。得六十种美妙音声相应。是名具足意戒。</p><p>复次童子。若具足意戒菩萨摩诃萨。得三十二大人相十力四无畏四无碍智十八不共法。是名具足意戒。</p><p>复次童子。具足意戒菩萨摩诃萨。得三解脱门。谓空无相无愿。是名具足意戒。</p><p>复次童子。具足意戒菩萨摩诃萨。得四梵住。谓大慈大悲大喜大舍。是名具足意戒。</p><p>复次童子。具足意戒菩萨摩诃萨。得四念处四正勤四如意足五根五力七觉分八圣道分。是名具足意戒。</p><p>复次童子。若具足意戒菩萨摩诃萨。得住大悲。得住大舍。得安隐觉。得寂灭觉。得利益。得威仪。得胜行。是名具足意戒。</p><p>复次童子。若菩萨摩诃萨弃舍邪见不与邪见俱。断除嗔恚不与嗔恚俱。断除悭贪不与悭贪俱。弃舍<a href=\"/remen/xiedai.html\" class=\"keylink\" target=\"_blank\">懈怠</a>不与懈怠俱。于父母师长所。不起谄曲心贪嗔痴心。亦不与俱。不舍<a href=\"/remen/putixin.html\" class=\"keylink\" target=\"_blank\">菩提心</a>。不舍信乐心。诸余过恶觉观心悉皆舍离。亦不与俱。是名具足意戒。善知诸法如幻如梦如化如焰如响如光影无去无来。亦复知苦如梦知无我如梦知<a href=\"/remen/wuchang.html\" class=\"keylink\" target=\"_blank\">无常</a>如梦。知无众生如梦知空如梦。意无所得无分别无滞着无攀缘无取执。童子。是名菩萨具足意戒。若菩萨具足清净意戒法者。便远离一切诸难。得不可思议一切诸佛法。得一切诸佛神通。得心解脱不动。童子。是名具足意戒。尔时世尊。而说颂曰。</p><p>一心谛听勿乱想所说意戒净无垢</p><p>得闻法已起诸行便能速悟于菩提</p><p>智者若持于意戒第一寂静广不动</p><p>佛法难思未曾有是则名为意戒净</p><p>智者若持于意戒心得解脱常不动</p><p>得如金刚最胜定是则名为意戒净</p><p>智者若能发起此称欲敷演广利益</p><p>获得六十微妙声是则名为意戒净</p><p>智者意戒最为上得三十二大人相</p><p>得佛十力诸<a href=\"/remen/gongde.html\" class=\"keylink\" target=\"_blank\">功德</a>是则名说胜意戒</p><p>智者若持于意戒获得辩才及无畏</p><p>得胜希有难思法是则名为胜意戒</p><p>智者若持于意戒得四念处及神足</p><p>复获正勤及根力是名已说胜意戒</p><p>智者若持于意戒能得清净七觉支</p><p>亦能获得八圣道是则已说胜意戒</p><p>智者若持于意戒获得最胜大舍住</p><p>及大悲住净无垢是名已说胜意戒</p><p>智者若持于意戒得安隐觉净无垢</p><p>得远离觉诸功德是则名说胜意戒</p><p>智者若持于意戒不与一切邪见居</p><p>恒常不起无明恚是则名为意戒净</p><p>若能具足意戒者乃至少时不谄曲</p><p>父母师所无谄伪是则已说意戒净</p><p>智者若具于意戒贪嗔等事悉永离</p><p>愚痴之法亦皆断是则已说胜意戒</p><p>智者若具于意戒恒常不舍菩提心</p><p><a href=\"/remen/xinxing1.html\" class=\"keylink\" target=\"_blank\">信心</a>决定终不坏是则已说胜意戒</p><p>智者若具于意戒所有一切诸过恶</p><p>皆悉远离不与居是则已说胜意戒</p><p>心能入于如幻法犹如睡梦阳焰等</p><p>亦如光影呼声响是则已说胜意戒</p><p>知苦恼事犹如梦及与无常空无我</p><p>心意能知如是者是则已说胜意戒</p><p>知无众生无寿命悟诸因缘如轮转</p><p>无所从来无去处是则已说胜意戒</p><p>推求彼意无可得亦无分别无滞着</p><p>无有攀缘无取执是则已说胜意戒</p><p>第一义谛犹如梦观知涅槃亦复然</p><p>智者若了意如是是则已说胜意戒</p><p>童子。彼云何名业清净。见于三有犹如梦想。于彼厌离不起贪爱。是名业清净。云何名过于攀缘。谓知阴界入如幻而远离故。云何名了知诸阴。谓悟知诸阴犹如阳焰故。云何得诸界平等。谓知界等如化而弃舍故。云何遣除诸入。谓入如光影而弃捐故。云何名断除渴爱。谓于一切法无诸攀缘故。云何名证于无生忍。于一切法无所得故。云何名知于诸业。谓发起<a href=\"/remen/jingjin.html\" class=\"keylink\" target=\"_blank\">精进</a>断除诸苦故。云何名显示诸因。谓阴如响无有生故。云何名不坏于果。谓业果如梦而无所坏故。云何名现见诸法。谓诸法中得无生忍故。云何名修集于道。于一切法无所修故。云何名值遇诸佛。谓具一切诸佛戒行故。云何名智慧明利。谓于一切法获无生忍故。云何名入诸众生乐欲。谓知诸众生前后根差别故。云何名得于法智。谓于一切法无所得故。云何名无碍辩智。谓能达如实法式故。云何名善知文字差别智。谓知三种语言差别故。云何名过于诸事。谓悟解无事故。云何名知于音声。谓入音声如响智故。云何名得欢喜。谓于一切法无所得。远离苦恼弃舍重担而出离故。云何名得于爱喜。谓于乞求者令得欢喜。知施时见利益故。云何名心调正直。谓能了知四<a href=\"/remen/zhendi.html\" class=\"keylink\" target=\"_blank\">真谛</a>故。云何名正直威仪。谓调均身故。云何名远离怒色。谓断诸嗔过故。云何名面常怡悦。谓善戒共住安隐故。云何名美妙言。谓与他人说利益事故。云何名先言慰喻。谓先言善来速起迎接故。云何名不懈怠。谓不舍策勤故。云何名恭敬尊长。谓敬惧尊长如善知识想故。云何名<a href=\"/remen/gongyang.html\" class=\"keylink\" target=\"_blank\">供养</a>尊长。谓随所侍养从教故。云何名生便知足。谓于一切资生而不乐着故。云何名求白法无厌。谓集诸善法故。云何名命清净。谓随宜所得便生知足。若不知足便生谄曲。夸谈诳诱激发他人。以利求利是事悉舍故。云何名不舍住阿兰若处。所谓不弃策勤。乐于边闲及以<a href=\"/remen/conglin.html\" class=\"keylink\" target=\"_blank\">丛林</a>岩穴涧谷。爱乐于法。不与在家出家交游。不着利养断除渴爱受禅定喜故。云何名地地住处智。谓声闻果处智。辟支<a href=\"/remen/foguo.html\" class=\"keylink\" target=\"_blank\">佛果</a>处智。菩萨地住处智故。云何名忆念不忘。谓念无常苦空无我故。云何名得阴巧便智。谓知阴界入差别而无所得故。云何名证于神通。谓获四神足能为变现故。云何名灭诸烦恼。谓断除贪嗔痴故。云何名断除习气。谓厌昔愚行不乐声闻辟支佛地故。云何名为转胜行。谓能起如来力无畏四无碍辩故。云何名修习因。谓断除憎爱故。云何名知犯方便。谓知波罗提木叉。知毗尼。知戒故。云何名断诸悔恼。于诸罪过。至诚<a href=\"/remen/chanhui.html\" class=\"keylink\" target=\"_blank\">忏悔</a>更不重造。修诸善法故。云何名断除爱恋。拔于三界渴爱枝条。发生未起之善已生之善。令不坏失故。云何名越过诸有。谓于诸三界。而无所得又不顾念。是名过于诸有。云何名明达宿命。谓忆知过去世事故。云何名于业果无疑。谓离诸断常故。云何名思惟于法。谓思念如实之法故。云何名习于多闻。谓修习<a href=\"/remen/shouchi.html\" class=\"keylink\" target=\"_blank\">受持</a>声闻藏辟支佛藏菩萨藏故。云何名得捷利智。谓观无生智犹如梦故。云何名乐欲于智。所谓常习智慧故。云何名通达智慧。所谓起于阿耨多罗三藐三菩提故。云何名得调伏地。谓菩萨所修学处故。云何名譬如于山。所谓不舍菩提心故。云何不动。所谓无分别不为烦恼所夺故。云何名不躁动。所谓于一切相无缘念故。云何名不退相。谓于<a href=\"/remen/liuboluomi.html\" class=\"keylink\" target=\"_blank\">六波罗蜜</a>无减所缺恒常得见他刹诸佛故。云何名出生善法。谓亲近阿耨多罗三藐三菩提故。云何名厌离恶业。所谓坚持禁戒更不起恶故。云何名不行烦恼。所谓不起无明有爱及嗔故。云何名不舍于戒。所谓信因果恭敬如来故。云何名分别诸禅。所谓知心及数善巧方便而得一心故。云何名知一切众生乐欲。所谓知根差别故。云何名善分别生处智。所谓知五趣差别故。云何名无边智。所谓自然知于世间出世间法故。云何名言语次第智。所谓能知如来权密言说故。云何名弃舍俗缘。所谓身心远离而出家故。云何名不乐三界。所谓于三界如实见过故。云何名不下劣心。所谓不舍于心若入正受亦复不舍故。云何名于诸法无执着。所谓于一切法弃舍爱故。云何名摄受正法。所谓护佛如是修多罗故。是名摄受正法。云何名守护正法。所谓一切谤法众生。以法降伏是名<a href=\"/remen/hufa.html\" class=\"keylink\" target=\"_blank\">护法</a>。云何名信于业报。所谓于诸恶业。羞耻厌离修习善法故。云何名知律方便。所谓知自性犯不犯。知性罪犯不犯故。云何名灭诸违诤。所谓弃舍众闹故。云何名不相违返。所谓不喜一切世间语言故。云何名忍地。所谓忍于身心逼恼故。云何名摄受于忍。所谓于他所说粗恶语言悉能弃舍忍辱无减故。云何名选择于法。所谓知阴界入差别。知有漏助道清净助道。于彼法而无所得故。云何名决定巧便。所谓于一切法无所言说故。云何名善知句义差别智。所谓通达一切诸法故。云何名法句出生善巧智。所谓说于如实法故。云何名知义非义差别智。所谓知法性无增无减故。云何名前际智。所谓因智故。云何名后际智。所谓缘智故。云何名三世平等智。所谓于一切事法。了知无有差别。安住无事法故。云何名知三世差别智。所谓于三世法。无所得亦无思念故。云何名心住。所谓不得于心故。云何名身住。所谓身念处是名身住。云何名护威仪。所谓威仪无有错乱故。云何名不坏威仪。所谓覆藏善事故。云何名不分别威仪。所谓离乐欲恶心故。云何名诸根端严。所谓思量法趣所说相应能知时节。于如实法如实演说故。云何名世谛智。善知去来法故。是名世智。云何名解脱舍。所谓随所有财不隐藏不悭嫉故。云何名常舒施手。所谓善共同戒故。云何名无有吝心。所谓信心尽施故。云何名惭。所谓耻诸暴恶故。云何名愧。所谓羞诸愚害故。云何名憎弃恶心。所谓知愚痴法弃之不与共俱故。云何名不舍头陀。所谓要期坚固而无退转故。云何名受于信义。所谓如言所作故。云何名起于喜行。所谓思念善法利益故。云何名近尊长住。所谓弃舍憍慢离懈怠事故。云何名降伏憍慢。所谓我不可得无攀缘故。云何名摄伏于心。所谓思念一切白法不失利益智故。云何名策举心智。所谓知精进果不失智故。云何名知义辩智。所谓通达如实智故。云何名了知于智。所谓知世间法出世法故。云何名远离非智智。所谓于如实法远离取执故。云何名入心智。所谓不生灭智故。云何名部分别巧便智。所谓明利差别智故。云何名知诸言音智。所谓示如实法智故。云何名知处所智。所谓入于如实智故。云何名义决定方便智。所谓奉觐一切诸佛菩萨声闻故。云何名弃舍非义。所谓善入过彼诸有故。云何名亲近善人与共同事。所谓亲觐诸佛菩萨声闻故。云何名远离恶人。所谓远离取我懈怠故。云何名修禅发通。所谓离于欲刺不舍禅喜故。云何名不着禅味。所谓欲出三界故。云何名神通自在。谓住五通佛法难知而能为他显示故。云何名解假名。所谓了知名不究竟故。云何名了言说施设。所谓知世俗名数文字故。云何名出过假名。谓了知无言说智故。云何名离世间。所谓先观世间过恶故。云何不欣名利。所谓自性少欲故。云何不着利养。所谓无诸贪求离恶欲故。云何闻人讥骂不生嗔嫌。所谓体知诸阴界故。云何闻叹实德不生欣悦。所谓隐覆善法功德知利养过故。云何不悕恭敬。体知因果故。云何不得恭敬心不嫌恨。所谓不舍禅定心故。云何毁辱不恚。所谓观察世法悟因果故。云何闻赞誉不高。为求善法出家故。云何名无诸利养心不忧戚。所谓观察昔所作业故。云何不与俗人交通。所谓不悕资生故。云何名不乐非法出家人同止。所谓亲近<a href=\"/remen/rufa.html\" class=\"keylink\" target=\"_blank\">如法</a>人不近非法人故。云何远离非境界处。所谓弃舍五盖故。云何名住所行境界。谓修四念处故。云何成就法式。所谓将护彼故。云何远离非法。为自护善法故。云何不污他家。所谓离于亲知过故。云何名护法。所谓具足求法如法作故。云何名宴默少言。所谓得寂灭智故。云何名善巧问答。所谓随问能答智故。云何名降伏怨仇。所谓分别显示如实法远离取着故。云何知时。所谓能知岁月时故。云何不亲凡愚。所谓见愚法过故。云何不轻凌贫贱者。所谓于一切众生起平等心故。云何以财速施贫苦。所谓有乞求者即令施财施法故。云何于贫穷所能无碍施。所谓于彼众生起于悲愍任乞求意舍内外物故。云何救济<a href=\"/remen/pojie.html\" class=\"keylink\" target=\"_blank\">破戒</a>。所谓除犯戒业。安置净戒中故。云何名为利益之事。谓能长养众生故。云何名悲智。能见众生未来苦恼故。云何名摄受于法。谓能令众生入于如实法故。云何弃舍资财。所谓舍离诸阴以财惠彼故。云何不营积聚。所谓厌离资生见守护过故。云何赞述持戒。所谓善知持戒<a href=\"/remen/guobao.html\" class=\"keylink\" target=\"_blank\">果报</a>故。云何诃责毁戒。所谓善解犯戒过故。云何以无谄心奉事持戒。所谓于持戒者生难遭想故。云何名一切弃舍。所谓善信乐故。云何名增上信诚心劝请。所谓为他求乐利众生故。云何如说能行。所谓具足善信闻即受行故。云何奉事<a href=\"/remen/biqiu.html\" class=\"keylink\" target=\"_blank\">比丘</a>智人。所谓请问善事故。云何共他言论能生爱乐。所谓有证智教智故。云何名譬喻智。所谓以喻晓知<a href=\"/remen/faxiang.html\" class=\"keylink\" target=\"_blank\">法相</a>本末故。云何名前际善巧。所谓自识宿命多闻故。云何名以善根为首。所谓于菩提起增上信复劝他故。云何名善巧方便。所谓忏悔<a href=\"/remen/suixi.html\" class=\"keylink\" target=\"_blank\">随喜</a>劝请所作善根悉善<a href=\"/remen/huixiang.html\" class=\"keylink\" target=\"_blank\">回向</a>故。云何名断除有相。所谓观察诸事见诸法如梦故。云何名断除于想。所谓远离颠倒想故。云何名善观事相。所谓得无相智故。云何名善说诸经。所谓能显示譬喻本事善非善法故。云何名分别于谛。灭无明已名色不起故。云何名证于解脱。所谓得金刚三昧不动无分别故。云何名但说一言。所谓厌恶外道证于无生智故。云何名得于无畏。所谓知佛法力故。云何名安住于戒。所谓禁防身口波罗提木叉戒故。云何名入于三昧所谓不染三界故。云何名得于智慧。所谓善得无功用智故。云何名乐于独静。所谓远离愦闹之过常不舍空闲故。云何名喜少亲知。所谓少欲知足故。云何名不浊心。所谓入禅定除诸盖故。云何名弃舍诸见。所谓远离取着见故。云何名得陀罗尼。所谓随所见法如实不忘显示故。云何名得智照明。所谓知自性入故。云何名处。所谓心处所故。云何名安住。所谓信心所住故。云何名行。所谓住信行法故。云何名辩智。所谓知辩道故。云何名因。所谓无明因生诸行故。云何名相应。所谓应解脱法故。云何名法。所谓断除渴爱故。云何名门。所谓断除诸过故。云何名道。所谓无常苦空无我智故。云何名地。所谓十种无愿地故。云何远离于生。所谓断除生法故。云何名智地。所谓不忘智故。云何舍离无知。所谓断除愚故。云何安住于智。所谓智无所住故。云何名方便地。所谓修三十七助菩提法故。云何名菩萨境界。所谓行六波罗蜜故。云何亲近善人。所谓近诸佛故。云何远离恶人。所谓离于外道见取故。云何名如来所说。谓住如来力智自性解脱故。云何名佛地。谓得一切善法故。云何名智者随喜。所谓过去未来现在诸佛声闻辟支佛随喜故。云何名愚者所谤。所谓一切愚者不能知故。云何名声闻不能知。谓佛法不可思议故。云何名外道地。谓外道见慢方便故。云何名为如来所摄。所谓为大医王难可得故。云何名速得十力。所谓勤修方便故。云何名为一切诸天供养。所谓善能出生一切乐故。云何名梵王<a href=\"/remen/libai.html\" class=\"keylink\" target=\"_blank\">礼拜</a>。所谓从彼出生解脱故。云何名龙礼拜。所谓能断一切恶道及诸见故。云何名野叉随喜。所谓蔽诸恶道故。云何名甄陀罗赞叹。所谓能致欢喜解脱故。云何名罗睺罗叹美。所谓断除生死故。云何名菩萨所修。所谓能获一切智故。云何名智者所求。谓为得不退转地故。云何名得无上财。所谓能得人天果报及解脱故。云何名非财施。所谓能除一切烦恼病故。云何名病患良药。所谓灭贪嗔痴患故。云何名智藏。所谓常乐修习智故。云何名无尽辩。所谓见如实智故。云何名远离忧愁。所谓知虚妄苦。而弃捐之悟无我故。云何名知于三界。所谓了知三界如梦幻故。云何名舟筏渡于彼岸。所谓信乐入般涅槃。修无常苦空无我智故。云何名渡四流舡所谓速得涅槃故。云何名求称誉者。所谓能获广大法故。云何名赞显如来功德。称言施无量功德法药故。云何名美叹如来名称。谓言施一切功德解脱乐施主故。云何赞叹十力。谓称言能施难得之法是大法宝主故。云何名菩萨功德。所谓能学此经三昧法故。云何名慈灭嗔恚。所谓对治嗔恚故。云何名为悲。谓灭除一切众生苦恼故。云何名为喜。谓于一切众生所生欢喜故。云何名为舍。谓无缘之悲能作佛所作故。云何名为安慰大乘人。随所乐求一切佛法悉皆能与充足故。云何名为发行师子吼。所谓能致最上法故。云何名为佛智慧道。所谓于一切善法无所取着。而得善法故。云何名为解脱一切众生。所谓能知从此岸到彼岸故。云何名为获得一切智智。所谓断除一切不善法故。集一切善法及一切解脱故。云何名菩萨园苑。能得喜悦自身安乐。亦令一切众生安乐故。云何名降伏魔军。所谓能获一切力。能灭一切烦恼故。云何名安隐行咒术。所谓能尽一切苦难故。云何成就吉祥事。所谓能获一切果报故。云何名为防捍怨敌。所谓断除一切邪见及取着见故。云何名为降伏怨家。所谓以正法降伏诸外道故。云何得无所畏。谓于一切法能善观察温习故。云何求如实力。所谓求不颠倒法力故。云何名为十八不共法初相。所谓作一切善法故。云何<a href=\"/remen/zhuangyan.html\" class=\"keylink\" target=\"_blank\">庄严</a>法身。所谓得三十二相庄严故。云何乐于解脱。所谓得初中后善故。云何名为所爱长子。谓能获诸佛父之余财故。云何名为满足佛智。所谓惟长养一切白法故。云何名为非辟支佛地。所谓能获最上无边佛法故。云何名为清净心。谓能断除一切垢秽故。云何名为身清净。所谓灭一切病患故。云何成就解脱门观察无常苦空无我寂灭故。云何名为离诸杂欲。所谓能得<a href=\"/remen/ganlu.html\" class=\"keylink\" target=\"_blank\">甘露</a>法句故。云何名离于嗔恚。所谓获得大慈大悲故。云何名为非愚痴地。所谓得如实明故。云何名为阿含智。所谓知一切世间出世间所作业智故。云何名为能发起于明。所谓惟忆念趣一切善道故。云何名为断除无明。谓灭一切非善趣忆想故。云何名为满足解脱。所谓得大圣法故。云何名为修禅者猗悦。所谓能得喜乐一心故。云何名为眼见者。所谓见于实义无所见故。云何名为神通变现。所谓善修无障法故。云何名为神足现前。谓能获一切法无分别智无有障碍故。云何名为乐闻陀罗尼。所谓了知一切法。于一切法能趣向涅槃平等故。云何念持不忘。谓一切攀缘自性灭故。云何名为如来住持。谓出生诸功德智慧不可坏故。云何名为方便善巧导师。谓令他趣向安隐快乐大城故。云何名为微细智犹如毛端。谓难可测知故。云何难知难可相应。谓昔所未曾得故。云何远离文字。谓言语道不可得故。云何名为音声难知。谓一切法不可思议故。云何名为智人能知。谓知法是无价宝故。云何名为已知调伏智所知。谓如言而作故。云何名为知于少欲。谓知多欲过故。云何名为勇猛精进。谓知不舍要期故。云何名为忆念总持。谓随所为作不失故。云何名为穷尽于苦。谓断除贪恚痴故。云何名为一切法无生。谓灭一切识一切愿故。云何名为一言演说能知一切生死诸趣。谓观一切法犹如梦幻以不取着故。童子。是名解释三百句法门义了矣。童子。是为一切诸法体性平等无戏论三昧。尔时世尊。而说偈言。</p><p>佛法智无量演说无穷尽</p><p>广说诸法已普获诸功德</p><p>广大如虚空是法相如是</p><p>此为究竟宝故名为方广</p><p>众生行无边为说法亦广</p><p>无尽阿含义故号为方广</p><p>说此法时。无量众生悉发阿耨多罗三藐三菩提心。无量众生于菩提得不退转。无量众生发辟支<a href=\"/remen/foxin.html\" class=\"keylink\" target=\"_blank\">佛心</a>。无量众生证于三果。复于此三千大千世界。六种震动。雨天妙香洒散天花。击作百千万种诸天音乐。于虚空中雨诸天衣。旋转而下。作如是言。是诸众生闻此法故获大善利。是诸众生于无量佛所。宿殖善本故。闻此法欢喜受持读诵书写为人解说。与一切众生作上<a href=\"/remen/futian.html\" class=\"keylink\" target=\"_blank\">福田</a>。成就利益一切众生不断佛种。是诸众生。决定能为菩提先道。闻是法门起如实行。</p><p>尔时佛告阿难。汝当受持如是法门。读诵受持书写为人广说。阿难白佛言。当何名斯经云何奉持。佛告阿难。是经名为入于大悲汝当受持。名为一切诸法体性。平等无戏论三昧。汝当受持。阿难白佛言。如佛敕旨。我当受持此法门。说此经已。尔时月光童子欢喜踊跃。阿逸多菩萨等八十亿那由他菩萨。长老阿难及诸<a href=\"/remen/sizhong.html\" class=\"keylink\" target=\"_blank\">四众</a>。比丘<a href=\"/remen/biqiuni.html\" class=\"keylink\" target=\"_blank\">比丘尼</a>优婆塞优婆夷。净居天子。<a href=\"/remen/suoposhijie.html\" class=\"keylink\" target=\"_blank\">娑婆世界</a>主梵天王。及天帝释四天王等诸天世人阿修罗众。闻佛所说。欢喜奉行。</p></div>"
}]