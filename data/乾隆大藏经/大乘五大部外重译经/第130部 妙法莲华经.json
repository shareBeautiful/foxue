[{
    "title": "第一卷 妙法莲华经",
    "author": "鸠摩罗什 译",
    "html": "<div class=\"B1_text\"><p>第一卷 <a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a></p><p>御制大乘妙法莲华经序</p><p>昔如来于耆阇崛山中,与大阿罗汉阿若憍陈如、摩诃迦葉无量等众,演说大乘真经,名无量义。是时,天雨宝华,布濩充满;慧光现瑞,洞烛幽显;普佛世界六种震动。一切人天得未曾有,咸皆<a href=\"/remen/huanxi.html\" class=\"keylink\" target=\"_blank\">欢喜</a>赞叹。以为是经乃诸佛如来秘密之藏,神妙叵测,广大难名,所以拔滞溺之沉流,拯昏迷之失性,<a href=\"/remen/gongde.html\" class=\"keylink\" target=\"_blank\">功德</a>弘远,莫可涯涘。</p><p>溯求其源,肇彼竺乾流于震旦,爰自西晋<a href=\"/remen/shamen.html\" class=\"keylink\" target=\"_blank\">沙门</a>竺法护者初加翻译,名曰《<a href=\"/remen/zhengfa.html\" class=\"keylink\" target=\"_blank\">正法</a>华》。暨东晋龟兹<a href=\"/remen/sanzang.html\" class=\"keylink\" target=\"_blank\">三藏</a>法师鸠摩罗什重翻,名曰《妙法莲华》。至隋<a href=\"/remen/tianzhu.html\" class=\"keylink\" target=\"_blank\">天竺</a>沙门阇那、笈多所翻者,亦名《妙法》。虽三经文理重沓互陈,而惟三藏法师独得其旨。第历世既远,不无讹谬,匪资刊正,渐致多疑,用是特加旧校,仍命镂梓,以广其传。</p><p>呜呼!如来愍诸<a href=\"/remen/zhongsheng.html\" class=\"keylink\" target=\"_blank\">众生</a>,有种种性、种种欲、种种行、种种忆想分别,历劫缠绕无有出期,乃为此大事<a href=\"/remen/yinyuan1.html\" class=\"keylink\" target=\"_blank\">因缘</a>现世,敷畅妙旨,作殊胜方便。俾皆得度脱超登正觉,此诚济海之津梁,而烛幽之慧炬也。善男子、善女人,一切众生,能秉心至诚,持诵佩服,<a href=\"/remen/dl.html\" class=\"keylink\" target=\"_blank\">顶礼</a><a href=\"/remen/gongyang.html\" class=\"keylink\" target=\"_blank\">供养</a>,即离一切苦恼,除一切<a href=\"/remen/yezhang.html\" class=\"keylink\" target=\"_blank\">业障</a>,解一切<a href=\"/remen/shengsi.html\" class=\"keylink\" target=\"_blank\">生死</a>之厄。不啻如饥之得食,如渴之得饮,如寒之得火,如热之得凉,如贫之得宝,如病之得医,如子之得母,如渡之得舟。其为快适欣慰,有不可言。</p><p>噫!道非经无以寓,法非经无以传。缘经以求法,缘法以悟道,方识是经之旨,清净微妙第一希有。遵之者则身臻康泰,诸种善根<a href=\"/remen/yuanman.html\" class=\"keylink\" target=\"_blank\">圆满</a>具足,如莲华出水不染淤泥,即得<a href=\"/remen/wuyun.html\" class=\"keylink\" target=\"_blank\">五蕴</a>皆空、六根清净,遄跻上善,以成于正觉者不难矣。苟或沉迷胶固,甘心堕落,绝灭善根,则身罹苦趣,<a href=\"/remen/lunhui.html\" class=\"keylink\" target=\"_blank\">轮回</a>于生死之域者,其有纪极哉!虽然<a href=\"/remen/shane.html\" class=\"keylink\" target=\"_blank\">善恶</a>两途,由人所趋,为善获吉,为恶获凶,幽明<a href=\"/remen/guobao.html\" class=\"keylink\" target=\"_blank\">果报</a>,不爽锱铢。观于是经者,尚戒之哉!尚勉之哉!</p><p>永乐十八年四月十七日</p><p>妙法莲华经弘传序</p><p>唐终南山释道宣述</p><p>《妙法莲华经》者,统诸佛降灵之本致也。蕴结大夏,出彼千龄。东传震旦,三百余载。西晋惠帝永康年中,长安青门敦煌菩萨竺法护者,初翻此经,名《正法华》。东晋安帝隆安年中,后秦弘始,龟兹沙门鸠摩罗什,次翻此经,名《妙法莲华》。隋氏仁寿,大兴善寺北天竺沙门阇那、笈多,后所翻者,同名《妙法》。三经重沓,文旨互陈。时所宗尚,皆弘秦本。自余支品、别偈,不无其流。具如序历,故所非述。</p><p>夫以灵岳降灵,非大圣无由开化;适化所及,非昔缘无以导心。所以仙苑告成,机分小大之别;金河顾命,道殊半满之科。岂非教被乘时,无足核其高会!是知五千退席,为进增慢之俦;五百授记,俱崇密化之迹。所以放光现瑞,开发请之教源;出定扬德,畅佛慧之宏略。朽宅通入大之文轨,化城引昔缘之不坠。系珠明理性之常在,凿井显示悟之多方。词义宛然,喻陈惟远。自非大哀旷济,拔滞溺之沉流;一极悲心,拯昏迷之失性。自汉至唐六百余载,总历群籍四千余轴,<a href=\"/remen/shouchi.html\" class=\"keylink\" target=\"_blank\">受持</a>盛者,无出此经。将非机教相扣,并智胜之遗尘;闻而深敬,俱威王之余绩。辄于经首,序而综之。庶得早净六根,仰慈尊之嘉会;速成<a href=\"/remen/side.html%09\" class=\"keylink\" target=\"_blank\">四德</a>,趣乐土之玄猷。弘赞莫穷,永贻诸后云尔。</p><p>序品第一</p><p>如是我闻:一时,佛住王舍城耆阇崛山中,与大<a href=\"/remen/biqiu.html\" class=\"keylink\" target=\"_blank\">比丘</a>众万二千人俱,皆是阿罗汉,诸漏已尽,无复<a href=\"/remen/fannao.html\" class=\"keylink\" target=\"_blank\">烦恼</a>,逮得己利,尽诸有结,心得<a href=\"/remen/zizai.html\" class=\"keylink\" target=\"_blank\">自在</a>。其名曰:阿若憍陈如、摩诃迦葉、优楼频螺迦葉、迦耶迦葉、那提迦葉、<a href=\"/remen/sheli.html\" class=\"keylink\" target=\"_blank\">舍利</a>弗、大目揵连、摩诃迦旃延、阿[少/兔]楼驮、劫宾那、憍梵波提、离婆多、毕陵伽婆蹉、薄拘罗、摩诃拘絺罗、难陀、孙陀罗难陀、富楼那弥多罗尼子、须<a href=\"/remen/puti.html\" class=\"keylink\" target=\"_blank\">菩提</a>、阿难、罗睺罗,如是众所知识大阿罗汉等。复有学无学二千人,摩诃波阇波提<a href=\"/remen/biqiuni.html\" class=\"keylink\" target=\"_blank\">比丘尼</a>与眷属六千人俱,罗睺罗母耶输陀罗比丘尼亦与眷属俱。菩萨摩诃萨八万人,皆于阿耨多罗三藐三菩提不退转,皆得陀罗尼、乐说辩才,转不退转法轮,供养无量百千诸佛,于诸佛所植众德本,常为诸佛之所称叹,以慈修身善入佛慧,通达大智到于<a href=\"/remen/bian.html\" class=\"keylink\" target=\"_blank\">彼岸</a>,名称普闻无量世界,能度无数百千众生。其名曰:文殊师利菩萨、<a href=\"/remen/gsyps.html\" class=\"keylink\" target=\"_blank\">观世音菩萨</a>、得大势菩萨、常<a href=\"/remen/jingjin.html\" class=\"keylink\" target=\"_blank\">精进</a>菩萨、不休息菩萨、宝掌菩萨、药王菩萨、勇施菩萨、宝月菩萨、月光菩萨、满月菩萨、大力菩萨、无量力菩萨、越<a href=\"/remen/sanjie.html\" class=\"keylink\" target=\"_blank\">三界</a>菩萨、跋陀婆罗菩萨、<a href=\"/remen/mile.html\" class=\"keylink\" target=\"_blank\">弥勒</a>菩萨、宝积菩萨、导师菩萨,如是等菩萨摩诃萨八万人俱。</p><p>尔时,释提桓因与其眷属二万天子俱。复有名月天子、普香天子、宝光天子、四大天王,与其眷属万天子俱。自在天子、大自在天子,与其眷属三万天子俱。<a href=\"/remen/suoposhijie.html\" class=\"keylink\" target=\"_blank\">娑婆世界</a>主梵天王、尸弃大梵、光明大梵等,与其眷属万二千天子俱。有八龙王,难陀龙王、跋难陀龙王、娑伽罗龙王、和修吉龙王、德叉迦龙王、阿那婆达多龙王、摩那斯龙王、优钵罗龙王等,各与若干百千眷属俱。有四紧那罗王,法紧那罗王、妙法紧那罗王、大法紧那罗王、持法紧那罗王,各与若干百千眷属俱。有四乾闼婆王,乐乾闼婆王、乐音乾闼婆王、美乾闼婆王、美音乾闼婆王,各与若干百千眷属俱。有四阿修罗王,婆稚阿修罗王、佉罗骞驮阿修罗王、毗摩质多罗阿修罗王、罗睺阿修罗王,各与若干百千眷属俱。有四迦楼罗王,大威德迦楼罗王、大身迦楼罗王、大满迦楼罗王、如意迦楼罗王,各与若干百千眷属俱。韦提希子阿阇世王,与若干百千眷属俱。各<a href=\"/remen/lifo.html\" class=\"keylink\" target=\"_blank\">礼佛</a>足,退坐一面。</p><p>尔时<a href=\"/remen/shizun.html\" class=\"keylink\" target=\"_blank\">世尊</a>,<a href=\"/remen/sizhong.html\" class=\"keylink\" target=\"_blank\">四众</a>围绕,供养恭敬,尊重赞叹,为诸菩萨说大乘经,名无量义,教菩萨法佛所护念。佛说此经已,结跏趺坐,入于无量义处<a href=\"/remen/sanmei.html\" class=\"keylink\" target=\"_blank\">三昧</a>,身心不动。是时,天雨曼陀罗华、摩诃曼陀罗华、曼殊沙华、摩诃曼殊沙华,而散佛上及诸大众,普佛世界六种震动。</p><p>尔时会中,比丘、比丘尼、优婆塞、优婆夷,天、龙、夜叉、乾闼婆、阿修罗、迦楼罗、紧那罗、摩睺罗伽、人非人,及诸小王、转轮圣王,是诸大众得未曾有,欢喜合掌,一心观佛。</p><p>尔时,佛放眉间白毫相光,照东方万八千世界靡不周遍,下至阿鼻<a href=\"/remen/diyu.html\" class=\"keylink\" target=\"_blank\">地狱</a>,上至阿迦尼吒天。于此世界,尽见彼土六趣众生;又见彼土现在诸佛,及闻诸佛所说经法;并见彼诸比丘、比丘尼、优婆塞、优婆夷诸<a href=\"/remen/xiuxing.html\" class=\"keylink\" target=\"_blank\">修行</a>得道者;复见诸菩萨摩诃萨种种因缘、种种信解、种种相貌行<a href=\"/remen/pusadao.html\" class=\"keylink\" target=\"_blank\">菩萨道</a>;复见诸佛般<a href=\"/remen/niepan.html\" class=\"keylink\" target=\"_blank\">涅槃</a>者;复见诸佛般涅槃后,以<a href=\"/sheli/fo/\" class=\"keylink\" target=\"_blank\">佛舍利</a>起七宝塔。</p><p>尔时,弥勒菩萨作是念:“今者世尊现神变相,以何因缘而有此瑞?今佛世尊入于三昧,是不可思议现希有事,当以问谁?谁能答者?”复作此念:“是文殊师利法王之子,已曾亲近供养过去无量诸佛,必应见此希有之相,我今当问。”尔时,比丘、比丘尼、优婆塞、优婆夷,及诸天、龙、鬼、神等咸作此念:“是<a href=\"/remen/foguang.html\" class=\"keylink\" target=\"_blank\">佛光</a>明<a href=\"/remen/shentong.html\" class=\"keylink\" target=\"_blank\">神通</a>之相,今当问谁?”</p><p>尔时,弥勒菩萨欲自决疑,又观四众比丘、比丘尼、优婆塞、优婆夷,及诸天、龙、鬼、神等众会之心,而问文殊师利言:“以何因缘而有此瑞神通之相,放大光明照于东方万八千土,悉见彼佛国界<a href=\"/remen/zhuangyan.html\" class=\"keylink\" target=\"_blank\">庄严</a>?”于是弥勒菩萨欲重宣此义,以偈问曰:</p><p>“文殊师利, 导师何故,</p><p>眉间白毫, 大光普照?</p><p>雨曼陀罗, 曼殊沙华,</p><p>栴檀香风, 悦可众心。</p><p>以是因缘, 地皆严净,</p><p>而此世界, 六种震动。</p><p>时四部众, 咸皆欢喜,</p><p>身意快然, 得未曾有。</p><p>眉间光明, 照于东方,</p><p>万八千土, 皆如金色,</p><p>从阿鼻狱, 上至有顶,</p><p>诸世界中, <a href=\"/remen/liudao.html\" class=\"keylink\" target=\"_blank\">六道</a>众生,</p><p>生死所趣, 善恶业缘,</p><p>受报好丑, 于此悉见。</p><p>又睹诸佛, 圣主师子,</p><p>演说经典, 微妙第一。</p><p>其声清净, 出柔软音,</p><p>教诸菩萨, 无数亿万。</p><p><a href=\"/remen/fanyin.html\" class=\"keylink\" target=\"_blank\">梵音</a>深妙, 令人乐闻,</p><p>各于世界, 讲说正法。</p><p>种种因缘, 以无量喻,</p><p>照明<a href=\"/remen/fofa.html\" class=\"keylink\" target=\"_blank\">佛法</a>, 开悟众生。</p><p>若人遭苦, 厌老病死,</p><p>为说涅槃, 尽诸苦际。</p><p>若人有福, 曾供养佛,</p><p>志求胜法, 为说缘觉。</p><p>若有<a href=\"/remen/fozi.html\" class=\"keylink\" target=\"_blank\">佛子</a>, 修种种行,</p><p>求无上慧, 为说净道。</p><p>“文殊师利, 我住于此,</p><p>见闻若斯, 及千亿事,</p><p>如是众多, 今当略说。</p><p>我见彼土, 恒沙菩萨,</p><p>种种因缘, 而求佛道。</p><p>或有行施, 金银珊瑚,</p><p>真珠摩尼, 砗磲玛瑙,</p><p>金刚诸珍, 奴婢车乘,</p><p>宝饰辇舆, 欢喜<a href=\"/remen/bushi.html\" class=\"keylink\" target=\"_blank\">布施</a>,</p><p><a href=\"/remen/huixiang.html\" class=\"keylink\" target=\"_blank\">回向</a>佛道, 愿得是乘,</p><p>三界第一, 诸佛所叹。</p><p>或有菩萨, 驷马宝车,</p><p>栏楯华盖, 轩饰布施。</p><p>复见菩萨, 身肉手足,</p><p>及妻子施, 求无上道。</p><p>又见菩萨, 头目身体,</p><p>欣乐施与, 求佛<a href=\"/remen/zhihui.html\" class=\"keylink\" target=\"_blank\">智慧</a>。</p><p>文殊师利, 我见诸王,</p><p>往诣佛所, 问无上道,</p><p>便舍乐土, 宫殿臣妾,</p><p>剃除须发, 而被法服。</p><p>或见菩萨, 而作比丘,</p><p>独处闲静, 乐诵经典。</p><p>又见菩萨, 勇猛精进,</p><p>入于深山, 思惟佛道。</p><p>又见离欲, 常处空闲,</p><p>深修<a href=\"/remen/chanding.html\" class=\"keylink\" target=\"_blank\">禅定</a>, 得五神通。</p><p>又见菩萨, 安禅合掌,</p><p>以千万偈, 赞诸法王。</p><p>复见菩萨, 智深志固,</p><p>能问诸佛, 闻悉受持。</p><p>又见佛子, 定慧具足,</p><p>以无量喻, 为众讲法,</p><p>欣乐<a href=\"/remen/shuofa.html\" class=\"keylink\" target=\"_blank\">说法</a>, 化诸菩萨,</p><p>破魔兵众, 而击法鼓。</p><p>又见菩萨, 寂然宴默,</p><p>天龙恭敬, 不以为喜。</p><p>又见菩萨, 处林放光,</p><p>济地狱苦, 令入佛道。</p><p>又见佛子, 未尝睡眠,</p><p>经行林中, 勤求佛道。</p><p>又见具戒, 威仪无缺,</p><p>净如宝珠, 以求佛道。</p><p>又见佛子, 住忍辱力,</p><p>增上慢人, 恶骂捶打,</p><p>皆悉能忍, 以求佛道。</p><p>又见菩萨, 离诸戏笑,</p><p>及痴眷属, 亲近智者,</p><p>一心除乱, 摄念山林,</p><p>亿千万岁, 以求佛道。</p><p>或见菩萨, 肴膳饮食,</p><p>百种汤药, 施佛及僧;</p><p>名衣上服, 价值千万,</p><p>或无价衣, 施佛及僧;</p><p>千万亿种, 栴檀宝舍,</p><p>众妙卧具, 施佛及僧;</p><p>清净园林, 华果茂盛,</p><p>流泉浴池, 施佛及僧;</p><p>如是等施, 种果微妙,</p><p>欢喜无厌, 求无上道。</p><p>或有菩萨, 说寂灭法,</p><p>种种教诏, 无数众生。</p><p>或见菩萨, 观诸法性,</p><p>无有二相, 犹如<a href=\"/remen/xukong.html\" class=\"keylink\" target=\"_blank\">虚空</a>。</p><p>又见佛子, 心无所著,</p><p>以此妙慧, 求无上道。</p><p>文殊师利, 又有菩萨,</p><p>佛灭度后, 供养舍利。</p><p>又见佛子, 造诸塔庙,</p><p>无数恒沙, 严饰国界。</p><p>宝塔高妙, 五千由旬,</p><p>纵广正等, 二千由旬。</p><p>一一塔庙, 各千幢幡,</p><p>珠交露幔, 宝铃和鸣。</p><p>诸天龙神, 人及非人,</p><p>香华伎乐, 常以供养。</p><p>“文殊师利, 诸佛子等,</p><p>为供舍利, 严饰塔庙。</p><p>国界自然, 殊特妙好,</p><p>如天树王, 其华开敷。</p><p>佛放一光, 我及众会,</p><p>见此国界, 种种殊妙。</p><p>诸佛神力, 智慧希有,</p><p>放一净光, 照无量国。</p><p>我等见此, 得未曾有,</p><p>佛子文殊, 愿决众疑。</p><p>四众欣仰, 瞻仁及我,</p><p>世尊何故, 放斯光明?</p><p>佛子时答, 决疑令喜,</p><p>何所<a href=\"/remen/154932.html\" class=\"keylink\" target=\"_blank\">饶益</a>, 演斯光明?</p><p>佛坐道场, 所得妙法,</p><p>为欲说此, 为当授记。</p><p>示诸佛土, 众宝严净,</p><p>及见诸佛, 此非小缘。</p><p>文殊当知, 四众龙神,</p><p>瞻察仁者, 为说何等?”</p><p>尔时,文殊师利语弥勒菩萨摩诃萨及诸大士:“善男子等,如我惟忖,今佛世尊欲说大法,雨大法雨,吹大法螺,击大法鼓,演大法义。诸善男子,我于过去诸佛曾见此瑞,放斯光已即说大法。是故当知,今佛现光亦复如是,欲令众生咸得闻知一切<a href=\"/remen/shijian.html\" class=\"keylink\" target=\"_blank\">世间</a>难信之法,故现斯瑞。</p><p>“诸善男子,如过去无量无边不可思议阿僧祇劫,尔时有佛,号日月灯明如来、应供、正遍知、明行足、善逝、世间解、无上士、调御丈夫、<a href=\"/remen/tianren.html\" class=\"keylink\" target=\"_blank\">天人</a>师、佛世尊,演说正法,初善、中善、后善,其义深远,其语巧妙,纯一无杂,具足清白梵行之相。为求声闻者,说应<a href=\"/remen/sidi.html\" class=\"keylink\" target=\"_blank\">四谛</a>法,度生老病死,究竟涅槃。为求辟支佛者,说应<a href=\"/remen/shieryinyuan.html\" class=\"keylink\" target=\"_blank\">十二因缘</a>法。为诸菩萨说应<a href=\"/remen/liuboluomi.html\" class=\"keylink\" target=\"_blank\">六波罗蜜</a>,令得阿耨多罗三藐三菩提,成一切种智。次复有佛,亦名日月灯明;次复有佛,亦名日月灯明;如是二万佛,皆同一字,号日月灯明,又同一姓,姓颇罗堕。</p><p>“弥勒当知,初佛后佛皆同一字,名日月灯明,十号具足,所可说法初中后善。其最后佛未<a href=\"/remen/chujia.html\" class=\"keylink\" target=\"_blank\">出家</a>时,有八王子:一名有意,二名善意,三名无量意,四名宝意,五名增意,六名除疑意,七名向意,八名法意。是八王子,威德自在,各领四天下。是诸王子,闻父出家得阿耨多罗三藐三菩提,悉舍王位亦随出家,发大乘意,常修梵行,皆为法师,已于千万佛所植诸善本。是时日月灯明佛,说大乘经,名无量义,教菩萨法佛所护念。说是经已,即于大众中结跏趺坐,入于无量义处三昧,身心不动。是时,天雨曼陀罗华、摩诃曼陀罗华、曼殊沙华、摩诃曼殊沙华,而散佛上及诸大众,普佛世界六种震动。尔时,会中比丘、比丘尼、优婆塞、优婆夷,天、龙、夜叉、乾闼婆、阿修罗、迦楼罗、紧那罗、摩睺罗伽、人非人,及诸小王、转轮圣王等,是诸大众得未曾有,欢喜合掌一心观佛。尔时,如来放眉间白毫相光,照东方万八千佛土靡不周遍,如今所见是诸佛土。</p><p>“弥勒当知,尔时会中有二十亿菩萨乐欲听法。是诸菩萨见此光明普照佛土,得未曾有,欲知此光所为因缘。时有菩萨,名曰妙光,有八百<a href=\"/remen/dizi.html\" class=\"keylink\" target=\"_blank\">弟子</a>。是时日月灯明佛从三昧起,因妙光菩萨说大乘经,名《妙法莲华》,教菩萨法佛所护念,六十小劫不起于座。时会听者亦坐一处,六十小劫身心不动,听佛所说谓如食顷。是时众中,无有一人若身若心而生懈惓。日月灯明佛,于六十小劫说是经已,即于梵、魔、沙门、<a href=\"/remen/poluomen.html\" class=\"keylink\" target=\"_blank\">婆罗门</a>及天、人、阿修罗众中,而宣此言:‘如来于今日中夜当入无余涅槃。’时有菩萨,名曰德藏,日月灯明佛即授其记,告诸比丘:‘是德藏菩萨,次当作佛,号曰净身多陀阿伽度阿罗诃三藐三<a href=\"/remen/fotuo.html\" class=\"keylink\" target=\"_blank\">佛陀</a>。’佛授记已,便于中夜入无余涅槃。佛灭度后,妙光菩萨持妙法莲华经,满八十小劫为人演说。日月灯明佛八子,皆师妙光,妙光<a href=\"/remen/jiaohua.html\" class=\"keylink\" target=\"_blank\">教化</a>令其坚固阿耨多罗三藐三菩提。是诸王子,供养无量百千万亿佛已,皆<a href=\"/remen/chengfo.html\" class=\"keylink\" target=\"_blank\">成佛</a>道。其最后成佛者,名曰燃灯。八百弟子中有一人,号曰求名,贪著利养,虽复读诵众经而不通利,多所忘失,故号求名。是人亦以种诸善根因缘故,得值无量百千万亿诸佛,供养恭敬,尊重赞叹。</p><p>“弥勒当知,尔时妙光菩萨,岂异人乎?我身是也。求名菩萨,汝身是也。今见此瑞与本无异,是故惟忖,今日如来当说大乘经,名《妙法莲华》,教菩萨法佛所护念。”</p><p>尔时,文殊师利于大众中,欲重宣此义,而说偈言:</p><p>“我念过去世, 无量无数劫,</p><p>有佛人中尊, 号日月灯明。</p><p>世尊演说法, 度无量众生,</p><p>无数亿菩萨, 令入佛智慧。</p><p>佛未出家时, 所生八王子,</p><p>见大圣出家, 亦随修梵行。</p><p>时佛说大乘, 经名无量义,</p><p>于诸大众中, 而为广分别。</p><p>佛说此经已, 即于法座上,</p><p>跏趺坐三昧, 名无量义处。</p><p>天雨曼陀华, 天鼓自然鸣,</p><p>诸天龙鬼神, 供养人中尊。</p><p>一切诸佛土, 即时大震动,</p><p>佛放眉间光, 现诸希有事。</p><p>此光照东方, 万八千佛土,</p><p>示一切众生, 生死业报处。</p><p>有见诸佛土, 以众宝庄严,</p><p>琉璃玻璃色, 斯由佛光照。</p><p>及见诸天人, 龙神夜叉众,</p><p>乾闼紧那罗, 各供养其佛。</p><p>又见诸如来, 自然成佛道,</p><p>身色如金山, 端严甚微妙,</p><p>如净琉璃中, 内现真金像。</p><p>世尊在大众, 敷演深法义,</p><p>一一诸佛土, 声闻众无数,</p><p>因佛光所照, 悉见彼大众。</p><p>或有诸比丘, 在于山林中,</p><p>精进持净戒, 犹如护明珠。</p><p>又见诸菩萨, 行施忍辱等,</p><p>其数如恒沙, 斯由佛光照。</p><p>又见诸菩萨, 深入诸禅定,</p><p>身心寂不动, 以求无上道。</p><p>又见诸菩萨, 知法寂灭相,</p><p>各于其国土, 说法求佛道。</p><p>尔时四部众, 见日月灯佛,</p><p>现大神通力, 其心皆欢喜,</p><p>各各自相问, 是事何因缘?</p><p>天人所奉尊, 适从三昧起,</p><p>赞妙光菩萨: 汝为世间眼,</p><p>一切所归信, 能奉持法藏,</p><p>如我所说法, 唯汝能证知。</p><p>世尊既赞叹, 令妙光欢喜,</p><p>说是<a href=\"/fojing/miaofalianhuajing/\" class=\"keylink\" target=\"_blank\">法华经</a>, 满六十小劫,</p><p>不起于此座。 所说上妙法,</p><p>是妙光法师, 悉皆能受持。</p><p>佛说是法华, 令众欢喜已,</p><p>寻即于是日, 告于天人众:</p><p>诸法实相义, 已为汝等说,</p><p>我今于中夜, 当入于涅槃。</p><p>汝一心精进, 当离于放逸,</p><p>诸佛甚难值, 亿劫时一遇。</p><p>世尊诸子等, 闻佛入涅槃,</p><p>各各怀悲恼, 佛灭一何速!</p><p>圣主法之王, 安慰无量众:</p><p>我若灭度时, 汝等勿忧怖,</p><p>是德藏菩萨, 于无漏实相,</p><p>心已得通达, 其次当作佛,</p><p>号曰为净身, 亦度无量众。</p><p>佛此夜灭度, 如薪尽火灭,</p><p>分布诸舍利, 而起无量塔。</p><p>比丘比丘尼, 其数如恒沙,</p><p>倍复加精进, 以求无上道。</p><p>是妙光法师, 奉持佛法藏,</p><p>八十小劫中, 广宣法华经。</p><p>是诸八王子, 妙光所开化,</p><p>坚固无上道, 当见无数佛。</p><p>供养诸佛已, 随顺行大道,</p><p>相继得成佛, 转次而授记。</p><p>最后天中天, 号曰燃灯佛,</p><p>诸仙之导师, 度脱无量众。</p><p>是妙光法师, 时有一弟子,</p><p>心常怀<a href=\"/remen/xiedai.html\" class=\"keylink\" target=\"_blank\">懈怠</a>, 贪著于名利,</p><p>求名利无厌, 多游族姓家,</p><p>弃舍所习诵, 废忘不通利,</p><p>以是因缘故, 号之为求名。</p><p>亦行众善业, 得见无数佛,</p><p>供养于诸佛, 随顺行大道,</p><p>具六波罗蜜, 今见释师子,</p><p>其后当作佛, 号名曰弥勒,</p><p>广度诸众生, 其数无有量。</p><p>彼佛灭度后, 懈怠者汝是,</p><p>妙光法师者, 今则我身是。</p><p>我见灯明佛, 本光瑞如此,</p><p>以是知今佛, 欲说法华经。</p><p>今相如本瑞, 是诸佛方便,</p><p>今佛放光明, 助发实相义。</p><p>诸人今当知, 合掌一心待,</p><p>佛当雨法雨, 充足求道者。</p><p>诸求三乘人, 若有疑悔者,</p><p>佛当为除断, 令尽无有余。”</p><p>方便品第二</p><p>尔时,世尊从三昧安详而起,告舍利弗:“诸佛智慧甚深无量,其智慧门难解难入,一切声闻、辟支佛所不能知。所以者何?佛曾亲近百千万亿无数诸佛,尽行诸佛无量道法,勇猛精进,名称普闻,成就甚深未曾有法,随宜所说,意趣难解。</p><p>“舍利弗,吾从成佛已来,种种因缘,种种譬喻,广演言教,无数方便引导众生,令离诸著。所以者何?如来方便知见波罗蜜,皆已具足。舍利弗,如来知见广大深远,无量无碍,力无所畏,禅定<a href=\"/remen/jietuo.html\" class=\"keylink\" target=\"_blank\">解脱</a>三昧,深入无际,成就一切未曾有法。舍利弗,如来能种种分别巧说诸法,言辞柔软悦可众心。舍利弗,取要言之,无量无边未曾有法,佛悉成就。</p><p>“止!舍利弗,不须复说。所以者何?佛所成就第一希有难解之法,唯佛与佛乃能究尽诸法实相。所谓诸法,如是相,如是性,如是体,如是力,如是作,如是因,如是缘,如是果,如是报,如是本末究竟等。”</p><p>尔时,世尊欲重宣此义,而说偈言:</p><p>“世雄不可量, 诸天及世人,</p><p>一切众生类, 无能知佛者。</p><p><a href=\"/remen/foli.html\" class=\"keylink\" target=\"_blank\">佛力</a>无所畏, 解脱诸三昧,</p><p>及佛诸余法, 无能测量者。</p><p>本从无数佛, 具足行诸道,</p><p>甚深微妙法, 难见难可了。</p><p>于无量亿劫, 行此诸道已,</p><p>道场得成果, 我已悉知见。</p><p>如是大果报, 种种性相义,</p><p>我及十方佛, 乃能知是事。</p><p>是法不可示, 言辞相寂灭,</p><p>诸余众生类, 无有能得解,</p><p>除诸菩萨众, 信力坚固者。</p><p>诸<a href=\"/remen/fodizi.html\" class=\"keylink\" target=\"_blank\">佛弟子</a>众, 曾供养诸佛,</p><p>一切漏已尽, 住是最后身,</p><p>如是诸人等, 其力所不堪。</p><p>假使满世间, 皆如舍利弗,</p><p>尽思共度量, 不能测佛智。</p><p>正使满十方, 皆如舍利弗,</p><p>及余诸弟子, 亦满十方刹,</p><p>尽思共度量, 亦复不能知。</p><p>辟支佛利智, 无漏最后身,</p><p>亦满十方界, 其数如竹林,</p><p>斯等共一心, 于亿<a href=\"/remen/wuliangjie.html\" class=\"keylink\" target=\"_blank\">无量劫</a>,</p><p>欲思佛实智, 莫能知少分。</p><p>新发意菩萨, 供养无数佛,</p><p>了达诸义趣, 又能善说法,</p><p>如稻麻竹苇, 充满十方刹,</p><p>一心以妙智, 于恒河沙劫,</p><p>咸皆共思量, 不能知佛智。</p><p>不退诸菩萨, 其数如恒沙,</p><p>一心共思求, 亦复不能知。</p><p>又告舍利弗, 无漏不思议,</p><p>甚深微妙法, 我今已具得,</p><p>唯我知是相, 十方佛亦然。</p><p>舍利弗当知, 诸佛语无异,</p><p>于佛所说法, 当生大信力。</p><p>世尊法久后, 要当说真实,</p><p>告诸声闻众, 及求缘觉乘,</p><p>我令脱苦缚, 逮得涅槃者,</p><p>佛以方便力, 示以三乘教,</p><p>众生处处著, 引之令得出。”</p><p>尔时,大众中有诸声闻漏尽阿罗汉,阿若憍陈如等千二百人,及发声闻、辟支<a href=\"/remen/foxin.html\" class=\"keylink\" target=\"_blank\">佛心</a>比丘、比丘尼、优婆塞、优婆夷,各作是念:“今者世尊,何故殷勤称叹方便而作是言?佛所得法甚深难解,有所言说意趣难知,一切声闻、辟支佛所不能及。佛说一解脱义,我等亦得此法到于涅槃,而今不知是义所趣。”</p><p>尔时,舍利弗知四众心疑,自亦未了,而白佛言:“世尊,何因何缘,殷勤称叹诸佛第一方便,甚深微妙难解之法?我自昔来,未曾从佛闻如是说,今者四众咸皆有疑。唯愿世尊,敷演斯事,世尊何故殷勤称叹甚深微妙难解之法?”</p><p>尔时,舍利弗欲重宣此义,而说偈言:</p><p>“慧日大圣尊, 久乃说是法,</p><p>自说得如是, 力<a href=\"/remen/wuwei.html\" class=\"keylink\" target=\"_blank\">无畏</a>三昧,</p><p>禅定解脱等, 不可思议法,</p><p>道场所得法, 无能发问者,</p><p>我意难可测, 亦无能问者,</p><p>无问而自说, 称叹所行道,</p><p>智慧甚微妙, 诸佛之所得。</p><p>无漏诸罗汉, 及求涅槃者,</p><p>今皆堕疑网, 佛何故说是?</p><p>其求缘觉者, 比丘比丘尼,</p><p>诸天龙鬼神, 及乾闼婆等,</p><p>相视怀犹豫, 瞻仰两足尊,</p><p>是事为云何? 愿佛为解说。</p><p>于诸声闻众, 佛说我第一,</p><p>我今自于智, 疑惑不能了,</p><p>为是究竟法? 为是所行道?</p><p>佛口所生子, 合掌瞻仰待,</p><p>愿出微妙音, 时为如实说。</p><p>诸天龙神等, 其数如恒沙,</p><p>求佛诸菩萨, 大数有八万,</p><p>又诸万亿国, 转轮圣王至,</p><p>合掌以敬心, 欲闻具足道。”</p><p>尔时,佛告舍利弗:“止!止!不须复说。若说是事,一切世间诸天及人皆当惊疑。”</p><p>舍利弗重白佛言:“世尊,唯愿说之,唯愿说之。所以者何?是会无数百千万亿阿僧祇众生曾见诸佛,诸根猛利,智慧明了,闻佛所说则能敬信。”</p><p>尔时,舍利弗欲重宣此义,而说偈言:</p><p>“法王无上尊, 唯说愿勿虑,</p><p>是会无量众, 有能敬信者。”</p><p>佛复止舍利弗:“若说是事,一切世间天、人、阿修罗皆当惊疑,增上慢比丘将坠于大坑。”</p><p>尔时,世尊重说偈言:</p><p>“止止不须说, 我法妙难思,</p><p>诸增上慢者, 闻必不敬信。”</p><p>尔时,舍利弗重白佛言:“世尊,唯愿说之,唯愿说之。今此会中,如我等比百千万亿,世世已曾从佛受化。如此人等必能敬信,长夜安隐,多所饶益。”</p><p>尔时,舍利弗欲重宣此义,而说偈言:</p><p>“无上两足尊, 愿说第一法,</p><p>我为佛长子, 唯垂分别说。</p><p>是会无量众, 能敬信此法,</p><p>佛已曾世世, 教化如是等。</p><p>皆一心合掌, 欲听受佛语,</p><p>我等千二百, 及余求佛者。</p><p>愿为此众故, 唯垂分别说,</p><p>是等闻此法, 则生大欢喜。”</p><p>尔时,世尊告舍利弗:“汝已殷勤三请,岂得不说?汝今谛听,善思念之,吾当为汝分别解说。”说此语时,会中有比丘、比丘尼、优婆塞、优婆夷五千人等,即从座起,礼佛而退。所以者何?此辈罪根深重及增上慢,未得谓得,未证谓证,有如此失,是以不住。世尊默然而不制止。</p><p>尔时,佛告舍利弗:“我今此众无复枝叶,纯有贞实。舍利弗,如是增上慢人,退亦佳矣。汝今善听,当为汝说。”</p><p>舍利弗言:“唯然,世尊,愿乐欲闻。”</p><p>佛告舍利弗:“如是妙法,诸佛如来时乃说之,如优昙钵华时一现耳!舍利弗,汝等当信佛之所说,言不虚妄。舍利弗,诸佛随宜说法,意趣难解。所以者何?我以无数方便、种种因缘、譬喻言辞演说诸法,是法非思量分别之所能解,唯有诸佛乃能知之。所以者何?诸佛世尊唯以一大事因缘故出现于世。</p><p>“舍利弗,云何名诸佛世尊唯以一大事因缘故出现于世?诸佛世尊,欲令众生开佛知见使得清净故出现于世,欲示众生佛之知见故出现于世,欲令众生悟佛知见故出现于世,欲令众生入佛知见道故出现于世。舍利弗,是为诸佛以一大事因缘故出现于世。”</p><p>佛告舍利弗:“诸佛如来但教化菩萨。诸有所作,常为一事,唯以佛之知见示悟众生。舍利弗,如来但以一佛乘故为众生说法,无有余乘若二若三。舍利弗,一切十方诸佛法亦如是。</p><p>“舍利弗,过去诸佛以无量无数方便、种种因缘、譬喻言辞,而为众生演说诸法,是法皆为一佛乘故。是诸众生从诸佛闻法,究竟皆得一切种智。舍利弗,未来诸佛当出于世,亦以无量无数方便、种种因缘、譬喻言辞,而为众生演说诸法,是法皆为一佛乘故。是诸众生从佛闻法,究竟皆得一切种智。舍利弗,现在十方无量百千万亿佛土中诸佛世尊,多所饶益安乐众生。是诸佛亦以无量无数方便、种种因缘、譬喻言辞,而为众生演说诸法,是法皆为一佛乘故。是诸众生从佛闻法,究竟皆得一切种智。舍利弗,是诸佛但教化菩萨,欲以佛之知见示众生故,欲以佛之知见悟众生故,欲令众生入佛之知见故。</p><p>“舍利弗,我今亦复如是,知诸众生有种种欲,深心所著,随其本性,以种种因缘、譬喻言辞、方便力而为说法。舍利弗,如此皆为得一佛乘、一切种智故。舍利弗,十方世界中尚无二乘,何况有三?舍利弗,诸佛出于五浊恶世,所谓劫浊、烦恼浊、众生浊、见浊、命浊。如是,舍利弗,劫浊乱时,众生垢重,悭贪嫉妒,成就诸不善根故,诸佛以方便力,于一佛乘分别说三。</p><p>“舍利弗,若我弟子,自谓阿罗汉、辟支佛者,不闻不知诸佛如来但教化菩萨事,此非佛弟子,非阿罗汉,非辟支佛。又舍利弗,是诸比丘、比丘尼,自谓已得阿罗汉,是最后身究竟涅槃,便不复志求阿耨多罗三藐三菩提,当知此辈皆是增上慢人。所以者何?若有比丘实得阿罗汉,若不信此法,无有是处。除佛灭度后,现前无佛。所以者何?佛灭度后,如是等经,受持读诵解义者,是人难得。若遇余佛,于此法中便得决了。舍利弗,汝等当一心信解受持佛语。诸佛如来言无虚妄,无有余乘,唯一佛乘。”</p><p>尔时,世尊欲重宣此义,而说偈言:</p><p>“比丘比丘尼, 有怀增上慢,</p><p>优婆塞我慢, 优婆夷不信,</p><p>如是四众等, 其数有五千,</p><p>不自见其过, 于戒有缺漏,</p><p>护惜其瑕疵, 是小智已出,</p><p>众中之糟糠, 佛威德故去。</p><p>斯人鲜福德, 不堪受是法,</p><p>此众无枝叶, 唯有诸贞实。</p><p>“舍利弗善听, 诸佛所得法,</p><p>无量方便力, 而为众生说。</p><p>众生心所念, 种种所行道,</p><p>若干诸欲性, 先世善恶业,</p><p>佛悉知是已, 以诸缘譬喻,</p><p>言辞方便力, 令一切欢喜。</p><p>或说修多罗, 伽陀及本事,</p><p>本生未曾有, 亦说于因缘,</p><p>譬喻并祇夜, 优波提舍经。</p><p>钝根乐小法, 贪著于生死,</p><p>于诸无量佛, 不行深妙道,</p><p>众苦所恼乱, 为是说涅槃。</p><p>我设是方便, 令得入佛慧,</p><p>未曾说汝等, 当得成佛道。</p><p>所以未曾说, 说时未至故,</p><p>今正是其时, 决定说大乘。</p><p>我此九部法, 随顺众生说,</p><p>入大乘为本, 以故说是经。</p><p>有佛子心净, 柔软亦利根,</p><p>无量诸佛所, 而行深妙道,</p><p>为此诸佛子, 说是大乘经。</p><p>我记如是人, 来世成佛道,</p><p>以深心<a href=\"/remen/nianfo.html\" class=\"keylink\" target=\"_blank\">念佛</a>, 修持净戒故。</p><p>此等闻得佛, 大喜充遍身,</p><p>佛知彼心行, 故为说大乘,</p><p>声闻若菩萨, 闻我所说法,</p><p>乃至于一偈, 皆成佛无疑。</p><p>十方佛土中, 唯有一乘法,</p><p>无二亦无三, 除佛方便说,</p><p>但以假名字, 引导于众生。</p><p>说佛智慧故, 诸佛出于世,</p><p>唯此一事实, 余二则非真,</p><p>终不以小乘, 济度于众生。</p><p>佛自住大乘, 如其所得法,</p><p>定慧力庄严, 以此度众生。</p><p>自证无上道, 大乘平等法,</p><p>若以小乘化, 乃至于一人,</p><p>我则堕悭贪, 此事为不可。</p><p>若人信归佛, 如来不欺诳,</p><p>亦无贪嫉意, 断诸法中恶,</p><p>故佛于十方, 而独无所畏。</p><p>我以相严身, 光明照世间,</p><p>无量众所尊, 为说实相印。</p><p>“舍利弗当知, 我本立誓愿,</p><p>欲令一切众, 如我等无异。</p><p>如我昔所愿, 今者已满足,</p><p>化一切众生, 皆令入佛道。</p><p>若我遇众生, 尽教以佛道,</p><p>无智者错乱, 迷惑不受教。</p><p>我知此众生, 未曾修善本,</p><p>坚著于五欲, 痴爱故生恼,</p><p>以诸欲因缘, 坠堕三恶道,</p><p>轮回六趣中, 备受诸苦毒,</p><p>受胎之微形, 世世常增长。</p><p>薄德少福人, 众苦所逼迫,</p><p>入邪见稠林, 若有若无等,</p><p>依止此诸见, 具足六十二,</p><p>深著虚妄法, 坚受不可舍,</p><p>我慢自矜高, 谄曲心不实,</p><p>于千万亿劫, 不闻佛名字,</p><p>亦不闻正法, 如是人难度。</p><p>是故舍利弗, 我为设方便,</p><p>说诸尽苦道, 示之以涅槃。</p><p>我虽说涅槃, 是亦非真灭,</p><p>诸法从本来, 常自寂灭相。</p><p>佛子行道已, 来世得作佛,</p><p>我有方便力, 开示三乘法。</p><p>一切诸世尊, 皆说一乘道,</p><p>今此诸大众, 皆应除疑惑,</p><p>诸佛语无异, 唯一无二乘。</p><p>过去无数劫, 无量灭度佛,</p><p>百千万亿种, 其数不可量,</p><p>如是诸世尊, 种种缘譬喻,</p><p>无数方便力, 演说诸<a href=\"/remen/faxiang.html\" class=\"keylink\" target=\"_blank\">法相</a>,</p><p>是诸世尊等, 皆说一乘法,</p><p>化无量众生, 令入于佛道。</p><p>又诸大圣主, 知一切世间,</p><p>天人群生类, 深心之所欲,</p><p>更以异方便, 助显第一义。</p><p>若有众生类, 值诸过去佛,</p><p>若闻法布施, 或持戒忍辱,</p><p>精进禅智等, 种种修<a href=\"/remen/fuhui.html\" class=\"keylink\" target=\"_blank\">福慧</a>,</p><p>如是诸人等, 皆已成佛道。</p><p>诸佛灭度已, 若人善软心,</p><p>如是诸众生, 皆已成佛道。</p><p>诸佛灭度已, 供养舍利者,</p><p>起万亿种塔, 金银及玻璃,</p><p>砗磲与玛瑙, 玫瑰琉璃珠,</p><p>清净广严饰, 庄校于诸塔;</p><p>或有起石庙, 栴檀及沉水,</p><p>木櫁并余材, 塼瓦泥土等;</p><p>若于旷野中, 积土成佛庙,</p><p>乃至童子戏, 聚沙为佛塔,</p><p>如是诸人等, 皆已成佛道。</p><p>若人为佛故, 建立诸形像,</p><p>刻雕成众相, 皆已成佛道。</p><p>或以七宝成, 鋀石赤白铜,</p><p>白镴及铅锡, 铁木及与泥,</p><p>或以胶漆布, 严饰作佛像,</p><p>如是诸人等, 皆已成佛道。</p><p>彩画作佛像, 百福庄严相,</p><p>自作若使人, 皆已成佛道。</p><p>乃至童子戏, 若草木及笔,</p><p>或以指爪甲, 而画作佛像,</p><p>如是诸人等, 渐渐积功德,</p><p>具足大悲心, 皆已成佛道,</p><p>但化诸菩萨, 度脱无量众。</p><p>若人于塔庙, 宝像及画像,</p><p>以华香幡盖, 敬心而供养;</p><p>若使人作乐, 击鼓吹角贝,</p><p>箫笛琴箜篌, 琵琶铙铜钹,</p><p>如是众妙音, 尽持以供养;</p><p>或以欢喜心, 歌呗颂佛德,</p><p>乃至一小音, 皆已成佛道。</p><p>若人散乱心, 乃至以一华,</p><p>供养于画像, 渐见无数佛;</p><p>或有人<a href=\"/remen/libai.html\" class=\"keylink\" target=\"_blank\">礼拜</a>, 或复但合掌,</p><p>乃至举一手, 或复小低头,</p><p>以此供养像, 渐见无量佛,</p><p>自成无上道, 广度无数众,</p><p>入无余涅槃, 如薪尽火灭。</p><p>若人散乱心, 入于塔庙中,</p><p>一称南无佛, 皆已成佛道。</p><p>于诸过去佛, 在世或灭度,</p><p>若有闻是法, 皆已成佛道。</p><p>未来诸世尊, 其数无有量,</p><p>是诸如来等, 亦方便说法。</p><p>一切诸如来, 以无量方便,</p><p>度脱诸众生, 入佛无漏智,</p><p>若有闻法者, 无一不成佛。</p><p>诸佛本誓愿, 我所行佛道,</p><p>普欲令众生, 亦同得此道。</p><p>未来世诸佛, 虽说百千亿,</p><p>无数诸法门, 其实为一乘。</p><p>诸佛两足尊, 知法常无性,</p><p>佛种从缘起, 是故说一乘。</p><p>是法住法位, 世间相<a href=\"/remen/changzhu.html\" class=\"keylink\" target=\"_blank\">常住</a>,</p><p>于道场知已, 导师方便说。</p><p>天人所供养, 现在十方佛,</p><p>其数如恒沙, 出现于世间,</p><p>安隐众生故, 亦说如是法。</p><p>知第一寂灭, 以方便力故,</p><p>虽示种种道, 其实为佛乘。</p><p>知众生诸行, 深心之所念,</p><p>过去所习业, 欲性精进力,</p><p>及诸根利钝, 以种种因缘,</p><p>譬喻亦言辞, 随应方便说。</p><p>今我亦如是, 安隐众生故,</p><p>以种种法门, 宣示于佛道。</p><p>我以智慧力, 知众生性欲,</p><p>方便说诸法, 皆令得欢喜。</p><p>“舍利弗当知, 我以佛眼观,</p><p>见六道众生, 贫穷无福慧,</p><p>入生死崄道, 相续苦不断,</p><p>深著于五欲, 如牦牛爱尾,</p><p>以贪爱自蔽, 盲瞑无所见,</p><p>不求大势佛, 及与断苦法,</p><p>深入诸邪见, 以苦欲舍苦,</p><p>为是众生故, 而起大悲心。</p><p>我始坐道场, 观树亦经行,</p><p>于三七日中, 思惟如是事:</p><p>我所得智慧, 微妙最第一,</p><p>众生诸根钝, 著乐痴所盲,</p><p>如斯之等类, 云何而可度?</p><p>尔时诸梵王, 及诸天帝释,</p><p>护世四天王, 及大自在天,</p><p>并余诸天众, 眷属百千万,</p><p>恭敬合掌礼, 请我转法轮。</p><p>我即自思惟: 若但赞佛乘,</p><p>众生没在苦, 不能信是法,</p><p>破法不信故, 坠于三恶道,</p><p>我宁不说法, 疾入于涅槃!</p><p>寻念过去佛, 所行方便力,</p><p>我今所得道, 亦应说三乘。</p><p>作是思惟时, 十方佛皆现,</p><p>梵音慰喻我: 善哉释迦文,</p><p>第一之导师, 得是无上法。</p><p>随诸一切佛, 而用方便力,</p><p>我等亦皆得, 最妙第一法,</p><p>为诸众生类, 分别说三乘。</p><p>少智乐小法, 不自信作佛,</p><p>是故以方便, 分别说诸果,</p><p>虽复说三乘, 但为教菩萨。</p><p>“舍利弗当知, 我闻圣师子,</p><p>深净微妙音, 喜称南无佛。</p><p>复作如是念: 我出浊恶世,</p><p>如诸佛所说, 我亦随顺行。</p><p>思惟是事已, 即趣波罗柰。</p><p>诸法寂灭相, 不可以言宣,</p><p>以方便力故, 为五比丘说,</p><p>是名转法轮, 便有涅槃音,</p><p>及以阿罗汉, 法僧差别名。</p><p>从久远劫来, 赞示涅槃法,</p><p>生死苦永尽, 我常如是说。</p><p>“舍利弗当知, 我见佛子等,</p><p>志求佛道者, 无量千万亿,</p><p>咸以恭敬心, 皆来至佛所,</p><p>曾从诸佛闻, 方便所说法。</p><p>我即作是念: 如来所以出,</p><p>为说佛慧故, 今正是其时。</p><p>舍利弗当知, 钝根小智人,</p><p>著相憍慢者, 不能信是法。</p><p>今我喜无畏, 于诸菩萨中,</p><p>正直舍方便, 但说无上道。</p><p>菩萨闻是法, 疑网皆已除,</p><p>千二百罗汉, 悉亦当作佛。</p><p>如三世诸佛, 说法之仪式,</p><p>我今亦如是, 说无分别法。</p><p>诸佛兴出世, 悬远值遇难,</p><p>正使出于世, 说是法复难,</p><p>无量无数劫, 闻是法亦难,</p><p>能听是法者, 斯人亦复难。</p><p>譬如优昙华, 一切皆爱乐,</p><p>天人所希有, 时时乃一出;</p><p>闻法欢喜赞, 乃至发一言,</p><p>则为已供养, 一切三世佛,</p><p>是人甚希有, 过于优昙华。</p><p>汝等勿有疑, 我为诸法王,</p><p>普告诸大众, 但以一乘道,</p><p>教化诸菩萨, 无声闻弟子。</p><p>“汝等舍利弗, 声闻及菩萨,</p><p>当知是妙法, 诸佛之秘要。</p><p>以五浊恶世, 但乐著诸欲,</p><p>如是等众生, 终不求佛道。</p><p fx data-zshare></p><div class=\"bdsharebuttonbox bdshare-button-style0-16\"><a href=\"#\" class=\"bds_more\" data-cmd=\"more\">分享到:</a><a href=\"#\" class=\"bds_weixin\" data-cmd=\"weixin\" title=\"分享到微信\"></a><a href=\"#\" class=\"bds_tqf\" data-cmd=\"tqf\" title=\"分享到腾讯朋友\"></a><a href=\"#\" class=\"bds_tsina\" data-cmd=\"tsina\" title=\"分享到新浪微博\"></a><a href=\"#\" class=\"bds_sqq\" data-cmd=\"sqq\" title=\"分享到QQ好友\"></a><a href=\"#\" class=\"bds_qzone\" data-cmd=\"qzone\" title=\"分享到QQ空间\"></a></div><script src=\"https://www.hrfjw.com/statics/m_liaotuo/js/zshare.min.js\"></script></div>"
},{
    "title": "第二卷 妙法莲华经",
    "author": "鸠摩罗什 译",
    "html": "<div class=\"B1_text\"><p>第二卷 <a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a></p><p>譬喻品第三</p><p>尔时,<a href=\"/remen/sheli.html\" class=\"keylink\" target=\"_blank\">舍利</a>弗踊跃<a href=\"/remen/huanxi.html\" class=\"keylink\" target=\"_blank\">欢喜</a>,即起合掌,瞻仰尊颜,而白佛言:“今从<a href=\"/remen/shizun.html\" class=\"keylink\" target=\"_blank\">世尊</a>闻此法音,心怀踊跃,得未曾有。所以者何?我昔从佛闻如是法,见诸菩萨授记作佛,而我等不豫斯事,甚自感伤,失于如来无量知见。世尊,我常独处山林树下,若坐若行,每作是念:‘我等同入法性,云何如来以小乘法而见济度?是我等咎,非世尊也。所以者何?若我等待说所因成就阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>者,必以大乘而得度脱;然我等不解方便随宜所说,初闻<a href=\"/remen/fofa.html\" class=\"keylink\" target=\"_blank\">佛法</a>,遇便信受思惟取证。’世尊,我从昔来终日竟夜每自克责,而今从佛闻所未闻未曾有法,断诸疑悔,身意泰然,快得安隐。今日乃知真是<a href=\"/remen/fozi.html\" class=\"keylink\" target=\"_blank\">佛子</a>,从佛口生,从法化生,得佛法分。”</p><p>尔时,舍利弗欲重宣此义,而说偈言:</p><p>“我闻是法音, 得所未曾有,</p><p>心怀大欢喜, 疑网皆已除。</p><p>昔来蒙<a href=\"/\" class=\"keylink\" target=\"_blank\">佛教</a>, 不失于大乘,</p><p>佛音甚希有, 能除<a href=\"/remen/zhongsheng.html\" class=\"keylink\" target=\"_blank\">众生</a>恼,</p><p>我已得漏尽, 闻亦除忧恼。</p><p>我处于山谷, 或在树林下,</p><p>若坐若经行, 常思惟是事:</p><p>呜呼深自责, 云何而自欺?</p><p>我等亦佛子, 同入无漏法,</p><p>不能于未来, 演说无上道;</p><p>金色三十二, 十力诸<a href=\"/remen/jietuo.html\" class=\"keylink\" target=\"_blank\">解脱</a>,</p><p>同共一法中, 而不得此事;</p><p>八十种妙好, 十八不共法,</p><p>如是等<a href=\"/remen/gongde.html\" class=\"keylink\" target=\"_blank\">功德</a>, 而我皆已失。</p><p>我独经行时, 见佛在大众,</p><p>名闻满十方, 广<a href=\"/remen/154932.html\" class=\"keylink\" target=\"_blank\">饶益</a>众生,</p><p>自惟失此利, 我为自欺诳。</p><p>我常于日夜, 每思惟是事,</p><p>欲以问世尊, 为失为不失?</p><p>我常见世尊, 称赞诸菩萨,</p><p>以是于日夜, 筹量如此事。</p><p>今闻佛音声, 随宜而<a href=\"/remen/shuofa.html\" class=\"keylink\" target=\"_blank\">说法</a>,</p><p>无漏难思议, 令众至道场。</p><p>我本著邪见, 为诸梵志师,</p><p>世尊知我心, 拔邪说<a href=\"/remen/niepan.html\" class=\"keylink\" target=\"_blank\">涅槃</a>。</p><p>我悉除邪见, 于空法得证,</p><p>尔时心自谓, 得至于灭度,</p><p>而今乃<a href=\"/remen/zijue.html\" class=\"keylink\" target=\"_blank\">自觉</a>, 非是实灭度。</p><p>若得作佛时, 具三十二相,</p><p><a href=\"/remen/tianren.html\" class=\"keylink\" target=\"_blank\">天人</a>夜叉众, 龙神等恭敬,</p><p>是时乃可谓, 永尽灭无余。</p><p>佛于大众中, 说我当作佛,</p><p>闻如是法音, 疑悔悉已除。</p><p>初闻佛所说, 心中大惊疑,</p><p>将非魔作佛, 恼乱我心耶?</p><p>佛以种种缘, 譬喻巧言说,</p><p>其心安如海, 我闻疑网断。</p><p>佛说过去世, 无量灭度佛,</p><p>安住方便中, 亦皆说是法。</p><p>现在未来佛, 其数无有量,</p><p>亦以诸方便, 演说如是法。</p><p>如今者世尊, 从生及<a href=\"/remen/chujia.html\" class=\"keylink\" target=\"_blank\">出家</a>,</p><p>得道转法轮, 亦以方便说。</p><p>世尊说实道, 波旬无此事,</p><p>以是我定知, 非是魔作佛,</p><p>我堕疑网故, 谓是魔所为。</p><p>闻佛柔软音, 深远甚微妙,</p><p>演畅清净法, 我心大欢喜,</p><p>疑悔永已尽, 安住实智中。</p><p>我定当作佛, 为天人所敬,</p><p>转无上法轮, <a href=\"/remen/jiaohua.html\" class=\"keylink\" target=\"_blank\">教化</a>诸菩萨。”</p><p>尔时,佛告舍利弗:“吾今于天、人、<a href=\"/remen/shamen.html\" class=\"keylink\" target=\"_blank\">沙门</a>、<a href=\"/remen/poluomen.html\" class=\"keylink\" target=\"_blank\">婆罗门</a>等大众中说:我昔曾于二万亿佛所,为无上道故常教化汝,汝亦长夜随我受学,我以方便引导汝故生我法中。舍利弗,我昔教汝志愿佛道,汝今悉忘,而便自谓已得灭度。我今还欲令汝忆念本愿所行道故,为诸声闻说是大乘经,名《妙法莲华》,教菩萨法佛所护念。</p><p>“舍利弗,汝于未来世过无量无边不可思议劫,<a href=\"/remen/gongyang.html\" class=\"keylink\" target=\"_blank\">供养</a>若干千万亿佛,奉持<a href=\"/remen/zhengfa.html\" class=\"keylink\" target=\"_blank\">正法</a>,具足菩萨所行之道,当得作佛,号曰华光如来、应供、正遍知、明行足、善逝、<a href=\"/remen/shijian.html\" class=\"keylink\" target=\"_blank\">世间</a>解、无上士、调御丈夫、天人师、佛世尊,国名离垢。其土平正清净严饰,安隐丰乐,天人炽盛,琉璃为地,有八交道,黄金为绳以界其侧,其傍各有七宝行树,常有华果,华光如来亦以三乘教化众生。</p><p>“舍利弗,彼佛出时虽非恶世,以本愿故说三乘法。其劫名大宝<a href=\"/remen/zhuangyan.html\" class=\"keylink\" target=\"_blank\">庄严</a>。何故名曰大宝庄严?其国中以菩萨为大宝故。彼诸菩萨无量无边不可思议,算数譬喻所不能及,非佛智力无能知者。若欲行时,宝华承足。此诸菩萨非初发意,皆久植德本,于无量百千万亿佛所净修梵行,恒为诸佛之所称叹,常修佛慧,具大<a href=\"/remen/shentong.html\" class=\"keylink\" target=\"_blank\">神通</a>,善知一切诸法之门,质直无伪,志念坚固,如是菩萨充满其国。</p><p>“舍利弗,华光佛寿十二小劫,除为王子未作佛时。其国人民寿八小劫。华光如来过十二小劫,授坚满菩萨阿耨多罗三藐三菩提记,告诸<a href=\"/remen/biqiu.html\" class=\"keylink\" target=\"_blank\">比丘</a>:‘是坚满菩萨次当作佛,号曰华足安行多陀阿伽度阿罗诃三藐三<a href=\"/remen/fotuo.html\" class=\"keylink\" target=\"_blank\">佛陀</a>,其佛国土亦复如是。’舍利弗,是华光佛灭度之后,正法住世三十二小劫,像法住世亦三十二小劫。”</p><p>尔时,世尊欲重宣此义,而说偈言:</p><p>“舍利弗来世, <a href=\"/remen/chengfo.html\" class=\"keylink\" target=\"_blank\">成佛</a>普智尊,</p><p>号名曰华光, 当度无量众。</p><p>供养无数佛, 具足菩萨行,</p><p>十力等功德, 证于无上道。</p><p>过<a href=\"/remen/wuliangjie.html\" class=\"keylink\" target=\"_blank\">无量劫</a>已, 劫名大宝严,</p><p>世界名离垢, 清净无瑕秽,</p><p>以琉璃为地, 金绳界其道,</p><p>七宝杂色树, 常有华果实。</p><p>彼国诸菩萨, 志念常坚固,</p><p>神通波罗蜜, 皆已悉具足,</p><p>于无数佛所, 善学<a href=\"/remen/pusadao.html\" class=\"keylink\" target=\"_blank\">菩萨道</a>,</p><p>如是等大士, 华光佛所化。</p><p>佛为王子时, 弃国舍世荣,</p><p>于最末后身, 出家成佛道。</p><p>华光佛住世, 寿十二小劫;</p><p>其国人民众, <a href=\"/remen/shouming.html\" class=\"keylink\" target=\"_blank\">寿命</a>八小劫;</p><p>佛灭度之后, 正法住于世,</p><p>三十二小劫, 广度诸众生;</p><p>正法灭尽已, 像法三十二,</p><p>舍利广流布, 天人普供养。</p><p>华光佛所为, 其事皆如是,</p><p>其两足圣尊, 最胜无伦匹,</p><p>彼即是汝身, 宜应自欣庆。”</p><p>尔时,四部众比丘、<a href=\"/remen/biqiuni.html\" class=\"keylink\" target=\"_blank\">比丘尼</a>、优婆塞、优婆夷,天、龙、夜叉、乾闼婆、阿修罗、迦楼罗、紧那罗、摩睺罗伽等大众,见舍利弗于佛前受阿耨多罗三藐三菩提记,心大欢喜踊跃无量,各各脱身所著上衣以供养佛。释提桓因、梵天王等,与无数天子,亦以天妙衣、天曼陀罗华、摩诃曼陀罗华等供养于佛。所散天衣住<a href=\"/remen/xukong.html\" class=\"keylink\" target=\"_blank\">虚空</a>中而自回转,诸天伎乐百千万种,于虚空中一时俱作,雨众天华。而作是言:“佛昔于波罗奈初转法轮,今乃复转无上最大法轮。”</p><p>尔时,诸天子欲重宣此义,而说偈言:</p><p>“昔于波罗奈, 转<a href=\"/remen/sidi.html\" class=\"keylink\" target=\"_blank\">四谛</a>法轮,</p><p>分别说诸法, 五众之生灭;</p><p>今复转最妙, 无上大法轮,</p><p>是法甚深奥, 少有能信者。</p><p>我等从昔来, 数闻世尊说,</p><p>未曾闻如是, 深妙之上法,</p><p>世尊说是法, 我等皆<a href=\"/remen/suixi.html\" class=\"keylink\" target=\"_blank\">随喜</a>。</p><p>大智舍利弗, 今得受尊记,</p><p>我等亦如是, 必当得作佛,</p><p>于一切世间, 最尊无有上。</p><p>佛道叵思议, 方便随宜说,</p><p>我所有福业, 今世若过世,</p><p>及见佛功德, 尽<a href=\"/remen/huixiang.html\" class=\"keylink\" target=\"_blank\">回向</a>佛道。”</p><p>尔时,舍利弗白佛言:“世尊,我今无复疑悔,亲于佛前得受阿耨多罗三藐三菩提记。是诸千二百心<a href=\"/remen/zizai.html\" class=\"keylink\" target=\"_blank\">自在</a>者,昔住学地,佛常教化言:‘我法能离生老病死,究竟涅槃。’是学无学人,亦各自以离我见及有无见等,谓得涅槃。而今于世尊前闻所未闻,皆堕疑惑。善哉!世尊,愿为<a href=\"/remen/sizhong.html\" class=\"keylink\" target=\"_blank\">四众</a>说其<a href=\"/remen/yinyuan1.html\" class=\"keylink\" target=\"_blank\">因缘</a>令离疑悔。”</p><p>尔时,佛告舍利弗:“我先不言诸佛世尊,以种种因缘、譬喻言辞、方便说法,皆为阿耨多罗三藐三菩提耶?是诸所说皆为化菩萨故。然舍利弗,今当复以譬喻更明此义。诸有智者,以譬喻得解。</p><p>“舍利弗,若国邑聚落有大长者,其年衰迈,<a href=\"/remen/caifu.html\" class=\"keylink\" target=\"_blank\">财富</a>无量,多有田宅及诸僮仆。其家广大,唯有一门,多诸人众,一百、二百乃至五百人,止住其中。堂阁朽故,墙壁隤落,柱根腐败,梁栋倾危,周匝俱时欻然火起焚烧舍宅。长者诸子,若十、二十或至三十,在此宅中。长者见是大火从四面起,即大惊怖,而作是念:‘我虽能于此所烧之门安隐得出,而诸子等,于火宅内乐著嬉戏,不觉不知,不惊不怖,火来逼身苦痛切己,心不厌患,无求出意。’</p><p>“舍利弗,是长者作是思惟:‘我身手有力,当以衣眩?粢曰?福?由岢鲋?</p></div>"
},{
    "title": "第三卷 妙法莲华经",
    "author": "鸠摩罗什 译",
    "html": "<div class=\"B1_text\"><p>第三卷 <a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a></p><p>药草喻品第五</p><p>尔时,<a href=\"/remen/shizun.html\" class=\"keylink\" target=\"_blank\">世尊</a>告摩诃迦葉及诸大<a href=\"/remen/dizi.html\" class=\"keylink\" target=\"_blank\">弟子</a>:“善哉!善哉!迦葉,善说如来真实<a href=\"/remen/gongde.html\" class=\"keylink\" target=\"_blank\">功德</a>。诚如所言,如来复有无量无边阿僧祇功德,汝等若于无量亿劫说不能尽。迦葉当知,如来是诸法之王,若有所说,皆不虚也!于一切法以智方便而演说之,其所<a href=\"/remen/shuofa.html\" class=\"keylink\" target=\"_blank\">说法</a>皆悉到于一切智地。如来观知一切诸法之所归趣,亦知一切<a href=\"/remen/zhongsheng.html\" class=\"keylink\" target=\"_blank\">众生</a>深心所行,通达无碍。又于诸法究尽明了,示诸众生一切<a href=\"/remen/zhihui.html\" class=\"keylink\" target=\"_blank\">智慧</a>。</p><p>“迦葉,譬如三千<a href=\"/remen/daqianshijie.html\" class=\"keylink\" target=\"_blank\">大千世界</a>,山川溪谷土地,所生卉木<a href=\"/remen/conglin.html\" class=\"keylink\" target=\"_blank\">丛林</a>,及诸药草,种类若干,名色各异。密云弥布遍覆三千大千世界,一时等澍,其泽普洽。卉木丛林及诸药草,小根小茎小枝小叶,中根中茎中枝中叶,大根大茎大枝大叶,诸树大小,随上中下各有所受。一云所雨,称其种性而得生长华果敷实。虽一地所生,一雨所润,而诸草木各有差别。迦葉当知,如来亦复如是,出现于世如大云起;以大音声普遍世界天、人、阿修罗,如彼大云遍覆三千大千国土,于大众中而唱是言:‘我是如来、应供、正遍知、明行足、善逝、<a href=\"/remen/shijian.html\" class=\"keylink\" target=\"_blank\">世间</a>解、无上士、调御丈夫、<a href=\"/remen/tianren.html\" class=\"keylink\" target=\"_blank\">天人</a>师、佛世尊,未度者令度,未解者令解,未安者令安,未<a href=\"/remen/niepan.html\" class=\"keylink\" target=\"_blank\">涅槃</a>者令得涅槃。今世后世如实知之,我是一切知者、一切见者、知道者、开道者、说道者。汝等天、人、阿修罗众,皆应到此,为听法故。’尔时,无数千万亿种众生,来至佛所而听法。如来于时,观是众生诸根利钝、<a href=\"/remen/jingjin.html\" class=\"keylink\" target=\"_blank\">精进</a><a href=\"/remen/xiedai.html\" class=\"keylink\" target=\"_blank\">懈怠</a>,随其所堪而为说法种种无量,皆令<a href=\"/remen/huanxi.html\" class=\"keylink\" target=\"_blank\">欢喜</a>快得善利。是诸众生闻是法已,现世安隐,后生善处,以道受乐,亦得闻法;既闻法已,离诸障碍,于诸法中任力所能渐得入道。如彼大云,雨于一切卉木丛林及诸药草,如其种性具足蒙润各得生长。如来说法,一相一味,所谓<a href=\"/remen/jietuo.html\" class=\"keylink\" target=\"_blank\">解脱</a>相、离相、灭相,究竟至于一切种智。其有众生闻如来法,若持读诵,如说<a href=\"/remen/xiuxing.html\" class=\"keylink\" target=\"_blank\">修行</a>,所得功德不<a href=\"/remen/zijue.html\" class=\"keylink\" target=\"_blank\">自觉</a>知。所以者何?唯有如来知此众生种相体性,念何事,思何事,修何事,云何念,云何思,云何修,以何法念,以何法思,以何法修,以何法得何法。众生住于种种之地,唯有如来如实见之,明了无碍。如彼卉木丛林诸药草等,而不自知上中下性。如来知是一相一味之法,所谓解脱相、离相、灭相、究竟涅槃常寂灭相,终归于空。佛知是已,观众生心欲而将护之,是故不即为说一切种智。</p><p>“汝等迦葉,甚为希有,能知如来随宜说法,能信能受。所以者何?诸佛世尊随宜说法难解难知。”</p><p>尔时,世尊欲重宣此义,而说偈言:</p><p>“破有法王, 出现世间,</p><p>随众生欲, 种种说法。</p><p>如来尊重, 智慧深远,</p><p>久默斯要, 不务速说。</p><p>有智若闻, 则能信解,</p><p>无智疑悔, 则为永失。</p><p>是故迦葉, 随力为说,</p><p>以种种缘, 令得<a href=\"/remen/zhengjian.html\" class=\"keylink\" target=\"_blank\">正见</a>。</p><p>“迦葉当知, 譬如大云,</p><p>起于世间, 遍覆一切,</p><p>慧云含润, 电光晃曜,</p><p>雷声远震, 令众悦豫,</p><p>日光掩蔽, 地上清凉,</p><p>叆叇垂布, 如可承揽。</p><p>其雨普等, 四方俱下,</p><p>流澍无量, 率土充洽,</p><p>山川险谷, 幽邃所生,</p><p>卉木药草, 大小诸树,</p><p>百谷苗稼, 甘蔗蒲萄,</p><p>雨之所润, 无不丰足,</p><p>干地普洽, 药木并茂。</p><p>其云所出, 一味之水,</p><p>草木丛林, 随分受润,</p><p>一切诸树, 上中下等,</p><p>称其大小, 各得生长,</p><p>根茎枝叶, 华果光色。</p><p>一雨所及, 皆得鲜泽,</p><p>如其体相, 性分大小,</p><p>所润是一, 而各滋茂。</p><p>佛亦如是, 出现于世,</p><p>譬如大云, 普覆一切。</p><p>既出于世, 为诸众生,</p><p>分别演说, 诸法之实。</p><p>“大圣世尊, 于诸天人,</p><p>一切众中, 而宣是言:</p><p>我为如来, 两足之尊,</p><p>出于世间, 犹如大云,</p><p>充润一切, 枯槁众生,</p><p>皆令离苦, 得安隐乐,</p><p>世间之乐, 及涅槃乐。</p><p>诸天人众, 一心善听,</p><p>皆应到此, 觐无上尊。</p><p>我为世尊, 无能及者,</p><p>安隐众生, 故现于世,</p><p>为大众说, <a href=\"/remen/ganlu.html\" class=\"keylink\" target=\"_blank\">甘露</a>净法。</p><p>其法一味, 解脱涅槃,</p><p>以一妙音, 演畅斯义,</p><p>常为大乘, 而作<a href=\"/remen/yinyuan1.html\" class=\"keylink\" target=\"_blank\">因缘</a>。</p><p>我观一切, 普皆平等,</p><p>无有彼此, 爱憎之心。</p><p>我无贪著, 亦无限碍,</p><p>恒为一切, 平等说法,</p><p>如为一人, 众多亦然。</p><p>常演说法, 曾无他事,</p><p>去来坐立, 终不疲厌,</p><p>充足世间, 如雨普润。</p><p>贵贱上下, 持戒毁戒,</p><p>威仪具足, 及不具足,</p><p>正见邪见, 利根钝根,</p><p>等雨法雨, 而无懈倦。</p><p>“一切众生, 闻我法者,</p><p>随力所受, 住于诸地。</p><p>或处人天, 转轮圣王,</p><p>释梵诸王, 是小药草。</p><p>知无漏法, 能得涅槃,</p><p>起六<a href=\"/remen/shentong.html\" class=\"keylink\" target=\"_blank\">神通</a>, 及得三明,</p><p>独处山林, 常行<a href=\"/remen/chanding.html\" class=\"keylink\" target=\"_blank\">禅定</a>,</p><p>得缘觉证, 是中药草。</p><p>求世尊处, 我当作佛,</p><p>行精进定, 是上药草。</p><p>又诸<a href=\"/remen/fozi.html\" class=\"keylink\" target=\"_blank\">佛子</a>, 专心佛道,</p><p>常行慈悲, 自知作佛,</p><p>决定无疑, 是名小树。</p><p>安住神通, 转不退轮,</p><p>度无量亿, 百千众生。</p><p>如是菩萨, 名为大树。</p><p>佛平等说, 如一味雨,</p><p>随众生性, 所受不同,</p><p>如彼草木, 所禀各异。</p><p>佛以此喻, 方便开示,</p><p>种种言辞, 演说一法,</p><p>于佛智慧, 如海一渧。</p><p>我雨法雨, 充满世间,</p><p>一味之法, 随力修行,</p><p>如彼丛林, 药草诸树,</p><p>随其大小, 渐增茂好。</p><p>诸佛之法, 常以一味,</p><p>令诸世间, 普得具足,</p><p>渐次修行, 皆得<a href=\"/remen/daoguo.html\" class=\"keylink\" target=\"_blank\">道果</a>。</p><p>声闻缘觉, 处于山林,</p><p>住最后身, 闻法得果,</p><p>是名药草, 各得增长。</p><p>若诸菩萨, 智慧坚固,</p><p>了达<a href=\"/remen/sanjie.html\" class=\"keylink\" target=\"_blank\">三界</a>, 求最上乘,</p><p>是名小树, 而得增长。</p><p>复有住禅, 得神通力,</p><p>闻诸法空, 心大欢喜,</p><p>放无数光, 度诸众生,</p><p>是名大树, 而得增长。</p><p>“如是迦葉, 佛所说法,</p><p>譬如大云, 以一味雨,</p><p>润于人华, 各得成实。</p><p>迦葉当知, 以诸因缘,</p><p>种种譬喻, 开示佛道,</p><p>是我方便, 诸佛亦然。</p><p>今为汝等, 说最实事,</p><p>诸声闻众, 皆非灭度。</p><p>汝等所行, 是<a href=\"/remen/pusadao.html\" class=\"keylink\" target=\"_blank\">菩萨道</a>,</p><p>渐渐修学, 悉当<a href=\"/remen/chengfo.html\" class=\"keylink\" target=\"_blank\">成佛</a>。”</p><p>授记品第六</p><p>尔时,世尊说是偈已,告诸大众唱如是言:“我此弟子摩诃迦葉,于未来世当得奉觐三百万亿诸佛世尊,<a href=\"/remen/gongyang.html\" class=\"keylink\" target=\"_blank\">供养</a>恭敬,尊重赞叹,广宣诸佛无量大法,于最后身得成为佛,名曰光明如来、应供、正遍知、明行足、善逝、世间解、无上士、调御丈夫、天人师、佛世尊。国名光德,劫名大<a href=\"/remen/zhuangyan.html\" class=\"keylink\" target=\"_blank\">庄严</a>。佛寿十二小劫,<a href=\"/remen/zhengfa.html\" class=\"keylink\" target=\"_blank\">正法</a>住世二十小劫,像法亦住二十小劫。国界严饰,无诸秽恶、瓦砾、荆棘、便利不净。其土平正,无有高下、坑坎、堆阜,琉璃为地,宝树行列,黄金为绳以界道侧,散诸宝华周遍清净。其国菩萨无量千亿,诸声闻众亦复无数,无有魔事。虽有魔及魔民,皆护<a href=\"/remen/fofa.html\" class=\"keylink\" target=\"_blank\">佛法</a>。”</p><p>尔时,世尊欲重宣此义,而说偈言:</p><p>“告诸<a href=\"/remen/biqiu.html\" class=\"keylink\" target=\"_blank\">比丘</a>, 我以佛眼,</p><p>见是迦葉, 于未来世,</p><p>过无数劫, 当得作佛。</p><p>而于来世, 供养奉觐,</p><p>三百万亿, 诸佛世尊,</p><p>为佛智慧, 净修梵行。</p><p>供养最上, 二足尊已,</p><p>修习一切, 无上之慧,</p><p>于最后身, 得成为佛。</p><p>其土清净, 琉璃为地,</p><p>多诸宝树, 行列道侧,</p><p>金绳界道, 见者欢喜。</p><p>常出好香, 散众名华,</p><p>种种奇妙, 以为庄严,</p><p>其地平正, 无有丘坑。</p><p>诸菩萨众, 不可称计,</p><p>其心调柔, 逮大神通,</p><p>奉持诸佛, 大乘经典。</p><p>诸声闻众, 无漏后身,</p><p>法王之子, 亦不可计,</p><p>乃以天眼, 不能数知。</p><p>其佛当寿, 十二小劫,</p><p>正法住世, 二十小劫,</p><p>像法亦住, 二十小劫,</p><p>光明世尊, 其事如是。</p><p>尔时,大目揵连、须<a href=\"/remen/puti.html\" class=\"keylink\" target=\"_blank\">菩提</a>、摩诃迦栴延等,皆悉悚栗,一心合掌,瞻仰尊颜,目不暂舍,即共同声而说偈言:</p><p>“大雄猛世尊, 诸释之法王,</p><p>哀愍我等故, 而赐佛音声。</p><p>若知我深心, 见为授记者,</p><p>如以甘露洒, 除热得清凉。</p><p>如从饥国来, 忽遇大王膳,</p><p>心犹怀疑惧, 未敢即便食,</p><p>若复得王教, 然后乃敢食。</p><p>我等亦如是, 每惟小乘过,</p><p>不知当云何, 得佛无上慧?</p><p>虽闻佛音声, 言我等作佛,</p><p>心尚怀忧惧, 如未敢便食,</p><p>若蒙佛授记, 尔乃快安乐。</p><p>大雄猛世尊, 常欲安世间,</p><p>愿赐我等记, 如饥须教食。”</p><p>尔时,世尊知诸大弟子心之所念,告诸比丘:“是须菩提,于当来世奉觐三百万亿那由他佛,供养恭敬,尊重赞叹,常修梵行,具菩萨道,于最后身得成为佛,号曰名相如来、应供、正遍知、明行足、善逝、世间解、无上士、调御丈夫、天人师、佛世尊。劫名有宝,国名宝生。其土平正,玻瓈为地,宝树庄严,无诸丘坑、沙砾、荆棘、便利之秽,宝华覆地周遍清净。其土人民皆处宝台、珍妙楼阁。声闻弟子无量无边,算数譬喻所不能知。诸菩萨众无数千万亿那由他。佛寿十二小劫,正法住世二十小劫,像法亦住二十小劫。其佛常处<a href=\"/remen/xukong.html\" class=\"keylink\" target=\"_blank\">虚空</a>为众说法,度脱无量菩萨及声闻众。”</p><p>尔时,世尊欲重宣此义,而说偈言:</p><p>“诸比丘众, 今告汝等,</p><p>皆当一心, 听我所说。</p><p>我大弟子, 须菩提者,</p><p>当得作佛, 号曰名相。</p><p>当供无数, 万亿诸佛,</p><p>随佛所行, 渐具大道。</p><p>最后身得, 三十二相,</p><p>端正姝妙, 犹如宝山。</p><p>其佛国土, 严净第一,</p><p>众生见者, 无不爱乐。</p><p>佛于其中, 度无量众。</p><p>其佛法中, 多诸菩萨,</p><p>皆悉利根, 转不退轮,</p><p>彼国常以, 菩萨庄严。</p><p>诸声闻众, 不可称数,</p><p>皆得三明, 具六神通,</p><p>住八解脱, 有大威德。</p><p>其佛说法, 现于无量,</p><p>神通变化, 不可思议。</p><p>诸天人民, 数如恒沙,</p><p>皆共合掌, 听受佛语。</p><p>其佛当寿, 十二小劫,</p><p>正法住世, 二十小劫,</p><p>像法亦住, 二十小劫。”</p><p>尔时,世尊复告诸比丘众:“我今语汝,是大迦旃延,于当来世,以诸供具供养奉事八千亿佛,恭敬尊重。诸佛灭后,各起塔庙高千由旬,纵广正等五百由旬,皆以金、银、琉璃、砗磲、玛瑙、真珠、玫瑰七宝合成,众华、璎珞、涂香、末香、<a href=\"/remen/shaoxiang.html\" class=\"keylink\" target=\"_blank\">烧香</a>、缯盖、幢幡,供养塔庙。过是已后,当复供养二万亿佛,亦复如是。供养是诸佛已,具菩萨道,当得作佛,号曰阎浮那提金光如来、应供、正遍知、明行足、善逝、世间解、无上士、调御丈夫、天人师、佛世尊。其土平正,玻瓈为地,宝树庄严,黄金为绳以界道侧,妙华覆地周遍清净,见者欢喜。无四恶道,<a href=\"/remen/diyu.html\" class=\"keylink\" target=\"_blank\">地狱</a>、饿鬼、畜生、阿修罗道,多有天、人、诸声闻众,及诸菩萨无量万亿,庄严其国。佛寿十二小劫,正法住世二十小劫,像法亦住二十小劫。”</p><p>尔时,世尊欲重宣此义,而说偈言:</p><p>“诸比丘众, 皆一心听,</p><p>如我所说, 真实无异。</p><p>是迦栴延, 当以种种,</p><p>妙好供具, 供养诸佛。</p><p>诸佛灭后, 起七宝塔,</p><p>亦以华香, 供养<a href=\"/remen/sheli.html\" class=\"keylink\" target=\"_blank\">舍利</a>。</p><p>其最后身, 得佛智慧,</p><p>成等正觉, 国土清净。</p><p>度脱无量, 万亿众生,</p><p>皆为十方, 之所供养。</p><p>佛之光明, 无能胜者,</p><p>其<a href=\"/remen/fohao.html\" class=\"keylink\" target=\"_blank\">佛号</a>曰, 阎浮金光。</p><p>菩萨声闻, 断一切有,</p><p>无量无数, 庄严其国。”</p><p>尔时,世尊复告大众:“我今语汝,是大目揵连,当以种种供具供养八千诸佛,恭敬尊重。诸佛灭后,各起塔庙高千由旬,纵广正等五百由旬,皆以金、银、琉璃、砗磲、玛瑙、真珠、玫瑰七宝合成,众华、璎珞、涂香、末香、烧香、缯盖、幢幡,以用供养。过是已后,当复供养二百万亿诸佛,亦复如是。当得成佛,号曰多摩罗跋栴檀香如来、应供、正遍知、明行足、善逝、世间解、无上士、调御丈夫、天人师、佛世尊。劫名喜满,国名意乐。其土平正,玻瓈为地,宝树庄严,散真珠华周遍清净,见者欢喜。多诸天、人、菩萨、声闻,其数无量。佛寿二十四小劫,正法住世四十小劫,像法亦住四十小劫。”</p><p>尔时,世尊欲重宣此义,而说偈言:</p><p>“我此弟子, 大目揵连,</p><p>舍是身已, 得见八千,</p><p>二百万亿, 诸佛世尊。</p><p>为佛道故, 供养恭敬,</p><p>于诸佛所, 常修梵行,</p><p>于<a href=\"/remen/wuliangjie.html\" class=\"keylink\" target=\"_blank\">无量劫</a>, 奉持佛法。</p><p>诸佛灭后, 起七宝塔,</p><p>长表金刹, 华香伎乐,</p><p>而以供养, 诸佛塔庙。</p><p>渐渐具足, 菩萨道已,</p><p>于意乐国, 而得作佛,</p><p>号多摩罗, 栴檀之香。</p><p>其佛<a href=\"/remen/shouming.html\" class=\"keylink\" target=\"_blank\">寿命</a>, 二十四劫,</p><p>常为天人, 演说佛道。</p><p>声闻无量, 如恒河沙,</p><p>三明六通, 有大威德。</p><p>菩萨无数, 志固精进,</p><p>于佛智慧, 皆不退转。</p><p>佛灭度后, 正法当住,</p><p>四十小劫, 像法亦尔。</p><p>“我诸弟子, 威德具足,</p><p>其数五百, 皆当授记,</p><p>于未来世, 咸得成佛。</p><p>我及汝等, 宿世因缘,</p><p>吾今当说, 汝等善听。”</p><p>化城喻品第七</p><p>佛告诸比丘:“乃往过去无量无边不可思议阿僧祇劫,尔时有佛,名大通智胜如来、应供、正遍知、明行足、善逝、世间解、无上士、调御丈夫、天人师、佛世尊。其国名好成,劫名大相。诸比丘,彼佛灭度已来甚大久远。譬如三千大千世界所有地种,假使有人磨以为墨,过于东方千国土乃下一点,大如微尘,又过千国土复下一点,如是展转尽地种墨。于汝等意云何?是诸国土,若算师、若算师弟子,能得边际知其数不?”</p><p>“不也,世尊。”</p><p>“诸比丘,是人所经国土,若点不点,尽末为尘,一尘一劫,彼佛灭度已来复过是数,无量无边百千万亿阿僧祇劫。我以如来知见力故,观彼久远犹若今日。”</p><p>尔时,世尊欲重宣此义,而说偈言:</p><p>“我念过去世, 无量无边劫,</p><p>有佛两足尊, 名大通智胜。</p><p>如人以力磨, 三千大千土,</p><p>尽此诸地种, 皆悉以为墨。</p><p>过于千国土, 乃下一尘点,</p><p>如是展转点, 尽此诸尘墨。</p><p>如是诸国土, 点与不点等,</p><p>复尽抹为尘, 一尘为一劫。</p><p>此诸微尘数, 其劫复过是,</p><p>彼佛灭度来, 如是无量劫。</p><p>如来无碍智, 知彼佛灭度,</p><p>及声闻菩萨, 如见今灭度。</p><p>诸比丘当知, 佛智净微妙,</p><p>无漏无所碍, 通达无量劫。”</p><p>佛告诸比丘:“大通智胜佛寿五百四十万亿那由他劫。其佛本坐道场破魔军已,垂得阿耨多罗三藐三菩提,而诸佛法不现在前。如是一小劫乃至十小劫,结跏趺坐,身心不动,而诸佛法犹不在前。尔时,忉利诸天先为彼佛,于菩提树下敷师子座,高一由旬。佛于此座,当得阿耨多罗三藐三菩提。适坐此座时,诸梵天王雨众天华,面百由旬。香风时来,吹去萎华,更雨新者。如是不绝,满十小劫供养于佛;乃至灭度,常雨此华。四王诸天为供养佛,常击天鼓,其余诸天作天伎乐满十小劫,至于灭度亦复如是。诸比丘,大通智胜佛过十小劫,诸佛之法乃现在前,成阿耨多罗三藐三菩提。其佛未<a href=\"/remen/chujia.html\" class=\"keylink\" target=\"_blank\">出家</a>时,有十六子,其第一者名曰智积。诸子各有种种珍异玩好之具,闻父得成阿耨多罗三藐三菩提,皆舍所珍,往诣佛所。诸母涕泣而随送之。其祖转轮圣王,与一百大臣及余百千万亿人民,皆共围绕随至道场,咸欲亲近大通智胜如来,供养恭敬,尊重赞叹。到已,头面礼足,绕佛毕已,一心合掌,瞻仰世尊,以偈颂曰:</p><p>“大威德世尊, 为度众生故,</p><p>于无量亿劫, 尔乃得成佛。</p><p>诸愿已具足, 善哉吉无上,</p><p>世尊甚希有, 一坐十小劫,</p><p>身体及手足, 静然安不动。</p><p>其心常憺怕, 未曾有散乱,</p><p>究竟永寂灭, 安住无漏法。</p><p>今者见世尊, 安隐成佛道,</p><p>我等得善利, 称庆大欢喜。</p><p>众生常苦恼, 盲瞑无导师,</p><p>不识苦尽道, 不知求解脱,</p><p>长夜增恶趣, 减损诸天众,</p><p>从冥入于冥, 永不闻佛名。</p><p>今佛得最上, 安隐无漏道,</p><p>我等及天人, 为得最大利,</p><p>是故咸稽首, 归命无上尊。</p><p>“尔时,十六王子偈赞佛已,劝请世尊转于法轮,咸作是言:‘世尊说法,多所安隐,怜愍<a href=\"/remen/154932.html\" class=\"keylink\" target=\"_blank\">饶益</a>诸天人民。’重说偈言:</p><p>“世雄无等伦, 百福自庄严,</p><p>得无上智慧, 愿为世间说,</p><p>度脱于我等, 及诸众生类,</p><p>为分别显示, 令得是智慧。</p><p>若我等得佛, 众生亦复然。</p><p>世尊知众生, 深心之所念,</p><p>亦知所行道, 又知智慧力,</p><p>欲乐及修福, <a href=\"/remen/suming.html\" class=\"keylink\" target=\"_blank\">宿命</a>所行业,</p><p>世尊悉知已, 当转无上轮。”</p><p>佛告诸比丘:“大通智胜佛得阿耨多罗三藐三菩提时,十方各五百万亿诸佛世界六种震动。其国中间幽冥之处,日月威光所不能照,而皆大明。其中众生各得相见,咸作是言:‘此中云何忽生众生?’又其国界诸天宫殿,乃至梵宫,六种震动。大光普照遍满世界,胜诸天光。尔时,东方五百万亿诸国土中,梵天宫殿光明照曜倍于常明。诸梵天王各作是念:‘今者宫殿光明昔所未有,以何因缘而现此相?’是时诸梵天王,即各相诣共议此事。时彼众中,有一大梵天王,名救一切,为诸梵众而说偈言:</p><p>“我等诸宫殿, 光明昔未有,</p><p>此是何因缘, 宜各共求之。</p><p>为大德天生? 为佛出世间?</p><p>而此大光明, 遍照于十方。</p><p>“尔时,五百万亿国土诸梵天王,与宫殿俱,各以衣咽⒅钐旎??惨栉鞣酵蒲笆窍唷<?笸ㄖ鞘と缋矗 ?τ诘莱∑刑崾飨拢??ψ幼??钐臁⒘?酢⑶?似拧⒔裟锹蕖⒛ΣT罗伽、人非人等恭敬围绕,及见十六王子请佛转法轮。即时诸梵天王头面<a href=\"/remen/lifo.html\" class=\"keylink\" target=\"_blank\">礼佛,绕百千匝,即以天华而散佛上,其所散华如须弥山;并以供养佛菩提树,其菩提树高十由旬。华供养已,各以宫殿奉上彼佛,而作是言:‘唯见哀愍饶益我等,所献宫殿,愿垂纳受。’时诸梵天王,即于佛前,一心同声,以偈颂曰:</p><p>“世尊甚希有, 难可得值遇,</p><p>具无量功德, 能救护一切。</p><p>天人之大师, 哀愍于世间,</p><p>十方诸众生, 普皆蒙饶益。</p><p>我等所从来, 五百万亿国,</p><p>舍深禅定乐, 为供养佛故。</p><p>我等先世福, 宫殿甚严饰,</p><p>今以奉世尊, 唯愿哀纳受。</p><p>“尔时,诸梵天王偈赞佛已,各作是言:‘唯愿世尊,转于法轮,度脱众生,开涅槃道。’时诸梵天王,一心同声,而说偈言:</p><p>“世雄两足尊, 唯愿演说法,</p><p>以大慈悲力, 度苦恼众生。</p><p>“尔时,大通智胜如来默然许之。</p><p>“又诸比丘,东南方五百万亿国土诸大梵王,各自见宫殿光明照曜昔所未有,欢喜踊跃生希有心,即各相诣共议此事。时彼众中,有一大梵天王,名曰大悲,为诸梵众而说偈言:</p><p>“是事何因缘, 而现如此相?</p><p>我等诸宫殿, 光明昔未有。</p><p>为大德天生? 为佛出世间?</p><p>未曾见此相, 当共一心求。</p><p>过千万亿土, 寻光共推之,</p><p>多是佛出世, 度脱苦众生。</p><p>“尔时,五百万亿诸梵天王,与宫殿俱,各以衣咽⒅钐旎??惨栉鞅狈酵蒲笆窍唷<?笸ㄖ鞘と缋矗 ?τ诘莱∑刑崾飨拢??ψ幼??钐臁⒘?酢⑶?似拧⒔裟锹蕖⒛ΣT罗伽、人非人等恭敬围绕,及见十六王子请佛转法轮。时诸梵天王头面礼佛,绕百千匝,即以天华而散佛上,所散之华如须弥山,并以供养佛菩提树。华供养已,各以宫殿奉上彼佛,而作是言:&lsquo;唯见哀愍饶益我等,所献宫殿,愿垂纳受。&rsquo;尔时,诸梵天王即于佛前,一心同声,以偈颂曰:</p></p><p>“圣主天中王, 迦陵频伽声,</p><p>哀愍众生者, 我等今敬礼。</p><p>世尊甚希有, 久远乃一现,</p><p>一百八十劫, 空过无有佛。</p><p>三恶道充满, 诸天众减少,</p><p>今佛出于世, 为众生作眼。</p><p>世间所归趣, 救护于一切,</p><p>为众生之父, 哀愍饶益者。</p><p>我等宿福庆, 今得值世尊。</p><p>“尔时,诸梵天王偈赞佛已,各作是言:‘唯愿世尊,哀愍一切,转于法轮,度脱众生。’时诸梵天王,一心同声,而说偈言:</p><p>“大圣转法轮, 显示诸<a href=\"/remen/faxiang.html\" class=\"keylink\" target=\"_blank\">法相</a>,</p><p>度苦恼众生, 令得大欢喜。</p><p>众生闻此法, 得道若生天,</p><p>诸恶道减少, 忍善者增益。</p><p>“尔时,大通智胜如来默然许之。</p><p>“又诸比丘,南方五百万亿国土诸大梵王,各自见宫殿光明照曜昔所未有,欢喜踊跃生希有心,即各相诣共议此事:‘以何因缘我等宫殿有此光曜?’时彼众中,有一大梵天王,名曰妙法,为诸梵众而说偈言:</p><p>“我等诸宫殿, 光明甚威曜,</p><p>此非无因缘, 是相宜求之。</p><p>过于百千劫, 未曾见是相,</p><p>为大德天生? 为佛出世间?</p><p>“尔时,五百万亿诸梵天王,与宫殿俱,各以衣咽⒅钐旎??惨璞狈酵蒲笆窍唷<?笸ㄖ鞘と缋矗 ?τ诘莱∑刑崾飨拢??ψ幼??钐臁⒘?酢⑶?似拧⒔裟锹蕖⒛ΣT罗伽、人非人等恭敬围绕,及见十六王子请佛转法轮。时诸梵天王头面礼佛,绕百千匝,即以天华而散佛上,所散之华如须弥山,并以供养佛菩提树。华供养已,各以宫殿奉上彼佛,而作是言:&lsquo;唯见哀愍饶益我等,所献宫殿,愿垂纳受。&rsquo;尔时,诸梵天王即于佛前,一心同声,以偈颂曰:</p></p><p>“世尊甚难见, 破诸<a href=\"/remen/fannao.html\" class=\"keylink\" target=\"_blank\">烦恼</a>者,</p><p>过百三十劫, 今乃得一见。</p><p>诸饥渴众生, 以法雨充满,</p><p>昔所未曾见, 无量智慧者,</p><p>如优昙钵华, 今日乃值遇。</p><p>我等诸宫殿, 蒙光故严饰,</p><p>世尊大慈悲, 唯愿垂纳受。</p><p>“尔时,诸梵天王偈赞佛已,各作是言:‘唯愿世尊,转于法轮,令一切世间诸天、魔、梵、<a href=\"/remen/shamen.html\" class=\"keylink\" target=\"_blank\">沙门</a>、<a href=\"/remen/poluomen.html\" class=\"keylink\" target=\"_blank\">婆罗门</a>,皆获安隐而得度脱。’时诸梵天王,一心同声,以偈颂曰:</p><p>“唯愿天人尊, 转无上法轮,</p><p>击于大法鼓, 而吹大法螺。</p><p>普雨大法雨, 度无量众生,</p><p>我等咸归请, 当演深远音。</p><p>“尔时,大通智胜如来默然许之。西南方乃至下方亦复如是。</p><p>“尔时,上方五百万亿国土诸大梵王,皆悉自睹所止宫殿,光明威曜昔所未有,欢喜踊跃生希有心,即各相诣共议此事:‘以何因缘我等宫殿有斯光明?’时彼众中有一大梵天王,名曰尸弃,为诸梵众而说偈言:</p><p>“今以何因缘, 我等诸宫殿,</p><p>威德光明曜, 严饰未曾有?</p><p>如是之妙相, 昔所未闻见,</p><p>为大德天生? 为佛出世间?</p><p>“尔时,五百万亿诸梵天王,与宫殿俱,各以衣咽⒅钐旎??惨柘路酵蒲笆窍唷<?笸ㄖ鞘と缋矗 ?τ诘莱∑刑崾飨拢??ψ幼??钐臁⒘?酢⑶?似拧⒔裟锹蕖⒛ΣT罗伽、人非人等恭敬围绕,及见十六王子请佛转法轮。时诸梵天王头面礼佛,绕百千匝,即以天华而散佛上,所散之华如须弥山,并以供养佛菩提树。华供养已,各以宫殿奉上彼佛,而作是言:&lsquo;唯见哀愍饶益我等,所献宫殿,愿垂纳受。&rsquo;时诸梵天王,即于佛前,一心同声,以偈颂曰:</p></p><p>“善哉见诸佛, 救世之圣尊,</p><p>能于三界狱, 勉出诸众生。</p><p>普智天人尊, 哀愍群萌类,</p><p>能开甘露门, 广度于一切。</p><p>于昔无量劫, 空过无有佛,</p><p>世尊未出时, 十方常暗冥,</p><p>三恶道增长, 阿修罗亦盛,</p><p>诸天众转减, 死多堕恶道。</p><p>不从佛闻法, 常行不善事,</p><p>色力及智慧, 斯等皆减少。</p><p>罪业因缘故, 失乐及乐想,</p><p>住于邪见法, 不识善仪则,</p><p>不蒙佛所化, 常堕于恶道。</p><p>佛为世间眼, 久远时乃出,</p><p>哀愍诸众生, 故现于世间。</p><p>超出成正觉, 我等甚欣庆,</p><p>及余一切众, 喜叹未曾有。</p><p>我等诸宫殿, 蒙光故严饰,</p><p>今以奉世尊, 唯垂哀纳受。</p><p>愿以此功德, 普及于一切,</p><p>我等与众生, 皆共成佛道。</p><p>“尔时,五百万亿诸梵天王偈赞佛已,各白佛言:‘唯愿世尊,转于法轮,多所安隐,多所度脱。’时诸梵天王而说偈言:</p><p>“世尊转法轮, 击甘露法鼓,</p><p>度苦恼众生, 开示涅槃道。</p><p>唯愿受我请, 以大微妙音,</p><p>哀愍而敷演, 无量劫习法。</p><p>“尔时,大通智胜如来,受十方诸梵天王及十六王子请,即时三转十二行法轮。若沙门、婆罗门,若天、魔、梵及余世间,所不能转。谓是苦,是苦集,是苦灭,是苦灭道,及广说<a href=\"/remen/shieryinyuan.html\" class=\"keylink\" target=\"_blank\">十二因缘</a>法——无明缘行,行缘识,识缘名色,名色缘六入,六入缘触,触缘受,受缘爱,爱缘取,取缘有,有缘生,生缘老死忧悲苦恼;无明灭则行灭,行灭则识灭,识灭则名色灭,名色灭则六入灭,六入灭则触灭,触灭则受灭,受灭则爱灭,爱灭则取灭,取灭则有灭,有灭则生灭,生灭则老死忧悲苦恼灭。佛于天人大众之中说是法时,六百万亿那由他人,以不受一切法故,而于诸漏心得解脱,皆得深妙禅定、三明、六通,具八解脱。第二、第三、第四说法时,千万亿恒河沙那由他等众生,亦以不受一切法故,而于诸漏心得解脱。从是已后,诸声闻众无量无边不可称数。</p><p>“尔时,十六王子皆以童子出家而为<a href=\"/remen/shani.html\" class=\"keylink\" target=\"_blank\">沙弥</a>,诸根通利,智慧明了,已曾供养百千万亿诸佛,净修梵行,求阿耨多罗三藐三菩提,俱白佛言:‘世尊,是诸无量千万亿大德声闻,皆已成就。世尊,亦当为我等说阿耨多罗三藐三菩提法,我等闻已皆共修学。世尊,我等志愿如来知见,深心所<a href=\"/remen/nianfo.html\" class=\"keylink\" target=\"_blank\">念佛</a>自证知。’尔时,转轮圣王所将众中八万亿人,见十六王子出家,亦求出家,王即听许。尔时,彼佛受沙弥请,过二万劫已,乃于<a href=\"/remen/sizhong.html\" class=\"keylink\" target=\"_blank\">四众</a>之中,说是大乘经,名《妙法莲华》,教菩萨法佛所护念。说是经已,十六沙弥为阿耨多罗三藐三菩提故,皆共<a href=\"/remen/shouchi.html\" class=\"keylink\" target=\"_blank\">受持</a>讽诵通利。说是经时,十六菩萨沙弥皆悉信受,声闻众中亦有信解,其余众生千万亿种皆生疑惑。佛说是经,于八千劫未曾休废。说此经已,即入静室,住于禅定八万四千劫。是时,十六菩萨沙弥,知佛入室寂然禅定,各升法座,亦于八万四千劫,为四部众广说分别《妙<a href=\"/fojing/miaofalianhuajing/\" class=\"keylink\" target=\"_blank\">法华经</a>》,一一皆度六百万亿那由他恒河沙等众生,示教利喜,令发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。大通智胜佛过八万四千劫已,从<a href=\"/remen/sanmei.html\" class=\"keylink\" target=\"_blank\">三昧</a>起,往诣法座安详而坐,普告大众:‘是十六菩萨沙弥,甚为希有!诸根通利,智慧明了,已曾供养无量千万亿数诸佛,于诸佛所常修梵行,受持佛智,开示众生令入其中。汝等皆当数数亲近而供养之。所以者何?若声闻、辟支佛及诸菩萨,能信是十六菩萨所说经法,受持不毁者,是人皆当得阿耨多罗三藐三菩提如来之慧。’</p><p>佛告诸比丘:“是十六菩萨常乐说是《妙法莲华经》,一一菩萨所化六百万亿那由他恒河沙等众生,世世所生与菩萨俱,从其闻法悉皆信解。以此因缘,得值四百万亿诸佛世尊于今不尽。诸比丘,我今语汝,彼<a href=\"/remen/fodizi.html\" class=\"keylink\" target=\"_blank\">佛弟子</a>十六沙弥,今皆得阿耨多罗三藐三菩提,于十方国土现在说法,有无量百千万亿菩萨、声闻以为眷属。其二沙弥东方作佛,一名阿閦在欢喜国,二名须弥顶。东南方二佛,一名师子音,二名师子相。南方二佛,一名虚空住,二名常灭。西南方二佛,一名帝相,二名梵相。西方二佛,一名阿弥陀,二名度一切世间苦恼。西北方二佛,一名多摩罗跋栴檀香神通,二名须弥相。北方二佛,一名云<a href=\"/remen/zizai.html\" class=\"keylink\" target=\"_blank\">自在</a>,二名云自在王。东北方佛名坏一切世间怖畏。第十六我释迦牟尼佛,于娑婆国土成阿耨多罗三藐三菩提。</p><p>“诸比丘,我等为沙弥时,各各<a href=\"/remen/jiaohua.html\" class=\"keylink\" target=\"_blank\">教化</a>无量百千万亿恒河沙等众生,从我闻法为阿耨多罗三藐三菩提。此诸众生,于今有住声闻地者,我常教化阿耨多罗三藐三菩提。是诸人等,应以是法渐入佛道。所以者何?如来智慧难信难解。尔时所化无量恒河沙等众生者,汝等诸比丘及我灭度后未来世中声闻弟子是也。我灭度后,复有弟子不闻是经,不知不觉菩萨所行,自于所得功德生灭度想,当入涅槃。我于余国作佛,更有异名,是人虽生灭度之想入于涅槃,而于彼土求佛智慧得闻是经——唯以佛乘而得灭度,更无余乘,除诸如来方便说法。诸比丘,若如来自知涅槃时到,众又清净,信解坚固,了达空法,深入禅定,便集诸菩萨及声闻众为说是经——世间无有二乘而得灭度,唯一佛乘得灭度耳!</p><p>“比丘当知,如来方便深入众生之性。如其志乐小法,深著五欲,为是等故说于涅槃,是人若闻则便信受。譬如五百由旬险难恶道,旷绝无人怖畏之处,若有多众,欲过此道至珍宝处。有一导师聪慧明达,善知险道通塞之相,将导众人欲过此难。所将人众中路懈退,白导师言:‘我等疲极而复怖畏,不能复进。前路犹远,今欲退还。’导师多诸方便,而作是念:‘此等可愍,云何舍大珍宝而欲退还?’作是念已,以方便力于险道中,过三百由旬化作一城,告众人言:‘汝等勿怖,莫得退还。今此大城,可于中止随意所作。若入是城,快得安隐!若能前至,宝所亦可得去。’是时疲极之众,心大欢喜叹未曾有:‘我等今者免斯恶道,快得安隐!’于是众人前入化城,生已度想,生安隐想。尔时,导师知此人众既得止息,无复疲惓,即灭化城,语众人言:‘汝等去来,宝处在近。向者大城,我所化作,为止息耳!’</p><p>“诸比丘,如来亦复如是,今为汝等作大导师,知诸<a href=\"/remen/shengsi.html\" class=\"keylink\" target=\"_blank\">生死</a>烦恼恶道险难长远,应去应度。若众生但闻一佛乘者,则不欲见佛,不欲亲近,便作是念:‘佛道长远,久受勤苦,乃可得成佛。’知是心怯弱下劣,以方便力而于中道为止息故说二涅槃。若众生住于二地,如来尔时即便为说:‘汝等所作未办,汝所住地近于佛慧。当观察筹量,所得涅槃非真实也。’但是如来方便之力,于一佛乘分别说三;如彼导师为止息故化作大城,既知息已而告之言:‘宝处在近,此城非实,我化作耳!’”</p><p>尔时,世尊欲重宣此义,而说偈言:</p><p>“大通智胜佛, 十劫坐道场,</p><p>佛法不现前, 不得成佛道。</p><p>诸天神龙王, 阿修罗众等,</p><p>常雨于天华, 以供养彼佛。</p><p>诸天击天鼓, 并作众伎乐,</p><p>香风吹萎华, 更雨新好者,</p><p>过十小劫已, 乃得成佛道。</p><p>诸天及世人, 心皆怀踊跃,</p><p>彼佛十六子, 皆与其眷属,</p><p>千万亿围绕, 俱行至佛所,</p><p>头面礼佛足, 而请转法轮,</p><p>圣师子法雨, 充我及一切。</p><p>世尊甚难值, 久远时一现,</p><p>为<a href=\"/remen/juewu.html\" class=\"keylink\" target=\"_blank\">觉悟</a>群生, 震动于一切。</p><p>东方诸世界, 五百万亿国,</p><p>梵宫殿光曜, 昔所未曾有。</p><p>诸梵见此相, 寻来至佛所,</p><p>散华以供养, 并奉上宫殿,</p><p>请佛转法轮, 以偈而赞叹。</p><p>佛知时未至, 受请默然坐,</p><p>三方及四维, 上下亦复尔,</p><p>散华奉宫殿, 请佛转法轮。</p><p>世尊甚难值, 愿以大慈悲,</p><p>广开甘露门, 转无上法轮。</p><p>“无量慧世尊, 受彼众人请,</p><p>为宣种种法, <a href=\"/remen/sidi.html\" class=\"keylink\" target=\"_blank\">四谛</a>十二缘,</p><p>无明至老死, 皆从生缘有,</p><p>如是众过患, 汝等应当知。</p><p>宣畅是法时, 六百万亿垓,</p><p>得尽诸苦际, 皆成阿罗汉。</p><p>第二说法时, 千万恒沙众,</p><p>于诸法不受, 亦得阿罗汉。</p><p>从是后得道, 其数无有量,</p><p>万亿劫算数, 不能得其边。</p><p>时十六王子, 出家作沙弥,</p><p>皆共请彼佛, 演说大乘法:</p><p>我等及营从, 皆当成佛道,</p><p>愿得如世尊, 慧眼第一净。</p><p>佛知童子心, 宿世之所行,</p><p>以无量因缘, 种种诸譬喻,</p><p>说<a href=\"/remen/liuboluomi.html\" class=\"keylink\" target=\"_blank\">六波罗蜜</a>, 及诸神通事,</p><p>分别真实法, 菩萨所行道,</p><p>说是法华经, 如恒河沙偈。</p><p>彼佛说经已, 静室入禅定,</p><p>一心一处坐, 八万四千劫。</p><p>是诸沙弥等, 知佛禅未出,</p><p>为无量亿众, 说佛无上慧,</p><p>各各坐法座, 说是大乘经,</p><p>于佛宴寂后, 宣扬助法化。</p><p>一一沙弥等, 所度诸众生,</p><p>有六百万亿, 恒河沙等众。</p><p>彼佛灭度后, 是诸闻法者,</p><p>在在诸佛土, 常与师俱生。</p><p>是十六沙弥, 具足行佛道,</p><p>今现在十方, 各得成正觉。</p><p>尔时闻法者, 各在诸佛所,</p><p>其有住声闻, 渐教以佛道。</p><p>我在十六数, 曾亦为汝说,</p><p>是故以方便, 引汝趣佛慧。</p><p>以是本因缘, 今说法华经,</p><p>令汝入佛道, 慎勿怀惊惧。</p><p>“譬如险恶道, 迥绝多毒兽,</p><p>又复无水草, 人所怖畏处,</p><p>无数千万众, 欲过此险道,</p><p>其路甚旷远, 经三百由旬。</p><p>时有一导师, 强识有智慧,</p><p>明了心决定, 在险济众难,</p><p>众人皆疲惓, 而白导师言:</p><p>我等今顿乏, 于此欲退还。</p><p>导师作是念: 此辈甚可愍,</p><p>如何欲退还, 而失大珍宝?</p><p>寻时思方便, 当设神通力,</p><p>化作大城郭, 庄严诸舍宅,</p><p>周匝有园林, 渠流及浴池,</p><p>重门高楼阁, 男女皆充满。</p><p>即作是化已, 慰众言勿惧:</p><p>汝等入此城, 各可随所乐。</p><p>诸人既入城, 心皆大欢喜,</p><p>皆生安隐想, 自谓已得度。</p><p>导师知息已, 集众而告言:</p><p>汝等当前进, 此是化城耳!</p><p>我见汝疲极, 中路欲退还,</p><p>故以方便力, 权化作此城。</p><p>汝等勤精进, 当共至宝所,</p><p>我亦复如是, 为一切导师,</p><p>见诸求道者, 中路而懈废,</p><p>不能度生死, 烦恼诸险道,</p><p>故以方便力, 为息说涅槃,</p><p>言汝等苦灭, 所作皆已办。</p><p>既知到涅槃, 皆得阿罗汉,</p><p>尔乃集大众, 为说真实法。</p><p>诸佛方便力, 分别说三乘,</p><p>唯有一佛乘, 息处故说二。</p><p>今为汝说实, 汝所得非灭,</p><p>为佛一切智, 当发大精进。</p><p>汝证一切智, 十力等佛法,</p><p>具三十二相, 乃是真实灭。</p><p>诸佛之导师, 为息说涅槃,</p><p>既知是息已, 引入于佛慧。”</p></div>"
},{
    "title": "第四卷 妙法莲华经",
    "author": "鸠摩罗什 译",
    "html": "<div class=\"B1_text\"><p>第四卷 <a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a></p><p>五百<a href=\"/remen/dizi.html\" class=\"keylink\" target=\"_blank\">弟子</a>受记品第八</p><p>尔时,富楼那弥多罗尼子,从佛闻是<a href=\"/remen/zhihui.html\" class=\"keylink\" target=\"_blank\">智慧</a>方便随宜<a href=\"/remen/shuofa.html\" class=\"keylink\" target=\"_blank\">说法</a>,又闻授诸大弟子阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>记,复闻宿世<a href=\"/remen/yinyuan1.html\" class=\"keylink\" target=\"_blank\">因缘</a>之事,复闻诸佛有大<a href=\"/remen/zizai.html\" class=\"keylink\" target=\"_blank\">自在</a><a href=\"/remen/shentong.html\" class=\"keylink\" target=\"_blank\">神通</a>之力,得未曾有,心净踊跃,即从座起到于佛前,头面礼足,却住一面,瞻仰尊颜,目不暂舍,而作是念:“<a href=\"/remen/shizun.html\" class=\"keylink\" target=\"_blank\">世尊</a>,甚奇特!所为希有!随顺<a href=\"/remen/shijian.html\" class=\"keylink\" target=\"_blank\">世间</a>若干种性,以方便知见而为说法,拔出<a href=\"/remen/zhongsheng.html\" class=\"keylink\" target=\"_blank\">众生</a>处处贪著。我等于佛<a href=\"/remen/gongde.html\" class=\"keylink\" target=\"_blank\">功德</a>言不能宣!唯佛世尊,能知我等深心本愿。”</p><p>尔时,佛告诸<a href=\"/remen/biqiu.html\" class=\"keylink\" target=\"_blank\">比丘</a>:“汝等见是富楼那弥多罗尼子不?我常称其于说法人中最为第一,亦常叹其种种功德,精勤护持助宣我法,能于<a href=\"/remen/sizhong.html\" class=\"keylink\" target=\"_blank\">四众</a>示教利喜,具足解释佛之<a href=\"/remen/zhengfa.html\" class=\"keylink\" target=\"_blank\">正法</a>,而大<a href=\"/remen/154932.html\" class=\"keylink\" target=\"_blank\">饶益</a>同梵<a href=\"/remen/xingzhe.html\" class=\"keylink\" target=\"_blank\">行者</a>。自舍如来,无能尽其言论之辩。汝等勿谓富楼那但能护持助宣我法,亦于过去九十亿诸佛所,护持助宣佛之正法,于彼说法人中亦最第一。又于诸佛所说空法明了通达,得四无碍智,常能审谛清净说法无有疑惑,具足菩萨神通之力,随其<a href=\"/remen/shouming.html\" class=\"keylink\" target=\"_blank\">寿命</a>常修梵行。彼佛世人咸皆谓之实是声闻,而富楼那以斯方便,饶益无量百千众生,又化无量阿僧祇人令立阿耨多罗三藐三菩提,为净佛土故,常作佛事<a href=\"/remen/jiaohua.html\" class=\"keylink\" target=\"_blank\">教化</a>众生。</p><p>“诸比丘,富楼那亦于七佛说法人中而得第一,今于我所说法人中亦为第一,于贤劫中当来诸佛说法人中亦复第一,而皆护持助宣<a href=\"/remen/fofa.html\" class=\"keylink\" target=\"_blank\">佛法</a>。亦于未来护持助宣无量无边诸佛之法,教化饶益无量众生,令立阿耨多罗三藐三菩提。为净佛土故,常勤<a href=\"/remen/jingjin.html\" class=\"keylink\" target=\"_blank\">精进</a>教化众生,渐渐具足菩萨之道。过无量阿僧祇劫,当于此土得阿耨多罗三藐三菩提,号曰法明如来、应供、正遍知、明行足、善逝、世间解、无上士、调御丈夫、<a href=\"/remen/tianren.html\" class=\"keylink\" target=\"_blank\">天人</a>师、佛世尊。其佛以恒河沙等三千<a href=\"/remen/daqianshijie.html\" class=\"keylink\" target=\"_blank\">大千世界</a>为一佛土,七宝为地,地平如掌,无有山陵、溪涧、沟壑,七宝台观充满其中。诸天宫殿近处<a href=\"/remen/xukong.html\" class=\"keylink\" target=\"_blank\">虚空</a>,人天交接两得相见,无诸恶道,亦无女人。一切众生皆以化生,无有淫欲得大神通,身出光明,飞行自在,志念坚固,精进智慧,普皆金色三十二相而自<a href=\"/remen/zhuangyan.html\" class=\"keylink\" target=\"_blank\">庄严</a>。其国众生常以二食:一者、法喜食,二者、禅悦食。有无量阿僧祇千万亿那由他诸菩萨众,得大神通四无碍智,善能教化众生之类。其声闻众算数校计所不能知,皆得具足六通、三明及八<a href=\"/remen/jietuo.html\" class=\"keylink\" target=\"_blank\">解脱</a>。其佛国土,有如是等无量功德庄严成就,劫名宝明,国名善净。其佛寿命无量阿僧祇劫,法住甚久。佛灭度后,起七宝塔遍满其国。”</p><p>尔时,世尊欲重宣此义,而说偈言:</p><p>“诸比丘谛听, <a href=\"/remen/fozi.html\" class=\"keylink\" target=\"_blank\">佛子</a>所行道,</p><p>善学方便故, 不可得思议。</p><p>知众乐小法, 而畏于大智,</p><p>是故诸菩萨, 作声闻缘觉,</p><p>以无数方便, 化诸众生类。</p><p>自说是声闻, 去佛道甚远,</p><p>度脱无量众, 皆悉得成就,</p><p>虽小欲<a href=\"/remen/xiedai.html\" class=\"keylink\" target=\"_blank\">懈怠</a>, 渐当令作佛。</p><p>内秘菩萨行, 外现是声闻,</p><p>少欲厌<a href=\"/remen/shengsi.html\" class=\"keylink\" target=\"_blank\">生死</a>, 实自净佛土。</p><p>示众有三毒, 又现邪见相,</p><p>我弟子如是, 方便度众生。</p><p>若我具足说, 种种现化事,</p><p>众生闻是者, 心则怀疑惑。</p><p>今此富楼那, 于昔千亿佛,</p><p>勤修所行道, 宣护诸佛法。</p><p>为求无上慧, 而于诸佛所,</p><p>现居弟子上, 多闻有智慧,</p><p>所说无所畏, 能令众<a href=\"/remen/huanxi.html\" class=\"keylink\" target=\"_blank\">欢喜</a>,</p><p>未曾有疲惓, 而以助佛事。</p><p>已度大神通, 具四无碍智,</p><p>知诸根利钝, 常说清净法,</p><p>演畅如是义, 教诸千亿众,</p><p>令住大乘法, 而自净佛土。</p><p>未来亦<a href=\"/remen/gongyang.html\" class=\"keylink\" target=\"_blank\">供养</a>, 无量无数佛,</p><p>护助宣正法, 亦自净佛土。</p><p>常以诸方便, 说法无所畏,</p><p>度不可计众, 成就一切智。</p><p>供养诸如来, 护持法宝藏,</p><p>其后得<a href=\"/remen/chengfo.html\" class=\"keylink\" target=\"_blank\">成佛</a>, 号名曰法明。</p><p>其国名善净, 七宝所合成,</p><p>劫名为宝明。 菩萨众甚多,</p><p>其数无量亿, 皆度大神通,</p><p>威德力具足, 充满其国土。</p><p>声闻亦无数, 三明八解脱,</p><p>得四无碍智, 以是等为僧。</p><p>其国诸众生, 淫欲皆已断,</p><p>纯一变化生, 具相庄严身,</p><p>法喜禅悦食, 更无余食想,</p><p>无有诸女人, 亦无诸恶道。</p><p>富楼那比丘, 功德悉成满,</p><p>当得斯<a href=\"/remen/jingtu.html\" class=\"keylink\" target=\"_blank\">净土</a>, 贤圣众甚多。</p><p>如是无量事, 我今但略说。”</p><p>尔时,千二百阿罗汉心自在者作是念:“我等欢喜,得未曾有。若世尊各见授记如余大弟子者,不亦快乎!”佛知此等心之所念,告摩诃迦葉:“是千二百阿罗汉,我今当现前次第与授阿耨多罗三藐三菩提记。于此众中,我大弟子憍陈如比丘,当供养六万二千亿佛,然后得成为佛,号曰普明如来、应供、正遍知、明行足、善逝、世间解、无上士、调御丈夫、天人师、佛世尊。其五百阿罗汉,优楼频螺迦葉、伽耶迦葉、那提迦葉、迦留陀夷、优陀夷、阿[少/兔]楼驮、离婆多、劫宾那、薄拘罗、周陀、莎伽陀等,皆当得阿耨多罗三藐三菩提,尽同一号,名曰普明。”</p><p>尔时,世尊欲重宣此义,而说偈言:</p><p>“憍陈如比丘, 当见无量佛,</p><p>过阿僧祇劫, 乃成等正觉。</p><p>常放大光明, 具足诸神通,</p><p>名闻遍十方, 一切之所敬,</p><p>常说无上道, 故号为普明。</p><p>其国土清净, 菩萨皆勇猛,</p><p>咸升妙楼阁, 游诸十方国,</p><p>以无上供具, 奉献于诸佛。</p><p>作是供养已, 心怀大欢喜,</p><p>须臾还本国, 有如是神力。</p><p>佛寿六万劫, 正法住倍寿,</p><p>像法复倍是, 法灭天人忧。</p><p>其五百比丘, 次第当作佛,</p><p>同号曰普明, 转次而授记:</p><p>我灭度之后, 某甲当作佛,</p><p>其所化世间, 亦如我今日。</p><p>国土之严净, 及诸神通力,</p><p>菩萨声闻众, 正法及像法,</p><p>寿命劫多少, 皆如上所说。</p><p>迦葉汝已知, 五百自在者,</p><p>余诸声闻众, 亦当复如是,</p><p>其不在此会, 汝当为宣说。”</p><p>尔时,五百阿罗汉于佛前得受记已,欢喜踊跃,即从座起,到于佛前,头面礼足,悔过自责:“世尊,我等常作是念,自谓已得究竟灭度,今乃知之如无智者。所以者何?我等应得如来智慧,而便自以小智为足。世尊,譬如有人至亲友家,醉酒而卧。是时亲友官事当行,以无价宝珠系其衣里,与之而去。其人醉卧,都不觉知。起已游行,到于他国。为衣食故,勤力求索甚大艰难,若少有所得便以为足。于后亲友会遇见之,而作是言:‘咄哉!丈夫,何为衣食乃至如是?我昔欲令汝得安乐,五欲自恣,于某年日月,以无价宝珠系汝衣里。今故现在,而汝不知,勤苦忧恼以求自活,甚为痴也!汝今可以此宝贸易所须,常可如意,无所乏短。’佛亦如是,为菩萨时,教化我等,令发一切智心;而寻废忘,不知不觉,既得阿罗汉道,自谓灭度,资生艰难得少为足,一切智愿犹在不失。今者世尊<a href=\"/remen/juewu.html\" class=\"keylink\" target=\"_blank\">觉悟</a>我等,作如是言:‘诸比丘,汝等所得非究竟灭。我久令汝等种佛善根,以方便故示<a href=\"/remen/niepan.html\" class=\"keylink\" target=\"_blank\">涅槃</a>相,而汝谓为实得灭度。’世尊,我今乃知实是菩萨,得受阿耨多罗三藐三菩提记,以是因缘,甚大欢喜,得未曾有。”</p><p>尔时,阿若憍陈如等欲重宣此义,而说偈言:</p><p>“我等闻无上, 安隐授记声,</p><p>欢喜未曾有, 礼无量智佛。</p><p>今于世尊前, 自悔诸过咎,</p><p>于无量佛宝, 得少涅槃分,</p><p>如无智愚人, 便自以为足。</p><p>譬如贫穷人, 往至亲友家,</p><p>其家甚大富, 具设诸肴膳,</p><p>以无价宝珠, 系著内衣里,</p><p>默与而舍去, 时卧不觉知。</p><p>是人既已起, 游行诣他国,</p><p>求衣食自济, 资生甚艰难,</p><p>得少便为足, 更不愿好者,</p><p>不觉内衣里, 有无价宝珠。</p><p>与珠之亲友, 后见此贫人,</p><p>苦切责之已, 示以所系珠。</p><p>贫人见此珠, 其心大欢喜,</p><p>富有诸财物, 五欲而自恣。</p><p>我等亦如是, 世尊于长夜,</p><p>常愍见教化, 令种无上愿。</p><p>我等无智故, 不觉亦不知,</p><p>得少涅槃分, 自足不求余。</p><p>今佛觉悟我, 言非实灭度,</p><p>得佛无上慧, 尔乃为真灭。</p><p>我今从佛闻, 授记庄严事,</p><p>及转次受决, 身心遍欢喜。”</p><p>授学无学人记品第九</p><p>尔时,阿难、罗睺罗而作是念:“我等每自思惟,设得受记,不亦快乎!”即从座起到于佛前,头面礼足,俱白佛言:“世尊,我等于此亦应有分。唯有如来,我等所归。又我等为一切世间天、人、阿修罗所见知识。阿难常为侍者,护持法藏。罗睺罗是佛之子。若佛见授阿耨多罗三藐三菩提记者,我愿既满,众望亦足。”尔时,学无学声闻弟子二千人,皆从座起,偏袒右肩,到于佛前,一心合掌,瞻仰世尊,如阿难、罗睺罗所愿,住立一面。</p><p>尔时,佛告阿难:“汝于来世当得作佛,号山海慧自在通王如来、应供、正遍知、明行足、善逝、世间解、无上士、调御丈夫、天人师、佛世尊。当供养六十二亿诸佛,护持法藏,然后得阿耨多罗三藐三菩提。教化二十千万亿恒河沙诸菩萨等,令成阿耨多罗三藐三菩提。国名常立胜幡。其土清净,琉璃为地,劫名妙音遍满。其佛寿命,无量千万亿阿僧祇劫,若人于千万亿无量阿僧祇劫中算数校计不能得知,正法住世倍于寿命,像法住世复倍正法。阿难,是山海慧自在通王佛,为十方无量千万亿恒河沙等诸佛如来,所共赞叹,称其功德。”</p><p>尔时,世尊欲重宣此义,而说偈言:</p><p>“我今僧中说, 阿难持法者,</p><p>当供养诸佛, 然后成正觉,</p><p>号曰山海慧, 自在通王佛。</p><p>其国土清净, 名常立胜幡,</p><p>教化诸菩萨, 其数如恒沙。</p><p>佛有大威德, 名闻满十方,</p><p>寿命无有量, 以愍众生故,</p><p>正法倍寿命, 像法复倍是。</p><p>如恒河沙等, 无数诸众生,</p><p>于此佛法中, 种佛道因缘。”</p><p>尔时,会中新发意菩萨八千人,咸作是念:“我等尚不闻诸大菩萨得如是记,有何因缘而诸声闻得如是决?”尔时,世尊知诸菩萨心之所念,而告之曰:“诸善男子,我与阿难等,于空王佛所,同时发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。阿难常乐多闻,我常勤精进。是故我已得成阿耨多罗三藐三菩提,而阿难护持我法,亦护将来诸佛法藏,教化成就诸菩萨众。其本愿如是,故获斯记。”阿难面于佛前,自闻授记及国土庄严,所愿具足,心大欢喜,得未曾有。即时忆念过去无量千万亿诸佛法藏,通达无碍如今所闻,亦识本愿。</p><p>尔时,阿难而说偈言:</p><p>“世尊甚希有, 令我念过去,</p><p>无量诸佛法, 如今日所闻。</p><p>我今无复疑, 安住于佛道,</p><p>方便为侍者, 护持诸佛法。”</p><p>尔时,佛告罗睺罗:“汝于来世当得作佛,号蹈七宝华如来、应供、正遍知、明行足、善逝、世间解、无上士、调御丈夫、天人师、佛世尊。当供养十世界微尘等数诸佛如来,常为诸佛而作长子,犹如今也。是蹈七宝华佛,国土庄严,寿命劫数,所化弟子,正法、像法,亦如山海慧自在通王如来无异,亦为此佛而作长子,过是已后,当得阿耨多罗三藐三菩提。”</p><p>尔时,世尊欲重宣此义,而说偈言:</p><p>“我为太子时, 罗睺为长子,</p><p>我今成佛道, 受法为法子。</p><p>于未来世中, 见无量亿佛,</p><p>皆为其长子, 一心求佛道。</p><p>罗睺罗密行, 唯我能知之,</p><p>现为我长子, 以示诸众生,</p><p>无量亿千万, 功德不可数,</p><p>安住于佛法, 以求无上道。”</p><p>尔时,世尊见学无学二千人,其意柔软,寂然清净,一心观佛,佛告阿难:“汝见是学无学二千人不?”</p><p>“唯然,已见。”</p><p>“阿难,是诸人等,当供养五十世界微尘数诸佛如来,恭敬尊重,护持法藏,末后同时于十方国各得成佛,皆同一号,名曰宝相如来、应供、正遍知、明行足、善逝、世间解、无上士、调御丈夫、天人师、佛世尊。寿命一劫,国土庄严,声闻、菩萨,正法、像法,皆悉同等。”</p><p>尔时,世尊欲重宣此义,而说偈言:</p><p>“是二千声闻, 今于我前住,</p><p>悉皆与授记, 未来当成佛。</p><p>所供养诸佛, 如上说尘数,</p><p>护持其法藏, 后当成正觉。</p><p>各于十方国, 悉同一名号,</p><p>俱时坐道场, 以证无上慧。</p><p>皆名为宝相。 国土及弟子,</p><p>正法与像法, 悉等无有异。</p><p>咸以诸神通, 度十方众生,</p><p>名闻普周遍, 渐入于涅槃。”</p><p>尔时,学无学二千人,闻佛授记欢喜踊跃,而说偈言:</p><p>“世尊慧灯明, 我闻授记音,</p><p>心欢喜充满, 如<a href=\"/remen/ganlu.html\" class=\"keylink\" target=\"_blank\">甘露</a>见灌。”</p><p>法师品第十</p><p>尔时,世尊因药王菩萨,告八万大士:“药王,汝见是大众中无量诸天、龙王、夜叉、乾闼婆、阿修罗、迦楼罗、紧那罗、摩睺罗伽、人与非人,及比丘、<a href=\"/remen/biqiuni.html\" class=\"keylink\" target=\"_blank\">比丘尼</a>、优婆塞、优婆夷,求声闻者,求辟支佛者,求佛道者,如是等类咸于佛前,闻《妙<a href=\"/fojing/miaofalianhuajing/\" class=\"keylink\" target=\"_blank\">法华经</a>》一偈一句,乃至一念<a href=\"/remen/suixi.html\" class=\"keylink\" target=\"_blank\">随喜</a>者,我皆与授记,当得阿耨多罗三藐三菩提。”</p><p>佛告药王:“又如来灭度之后,若有人闻《妙法华经》乃至一偈一句一念随喜者,我亦与授阿耨多罗三藐三菩提记。若复有人,<a href=\"/remen/shouchi.html\" class=\"keylink\" target=\"_blank\">受持</a>、读诵、解说、书写《妙法华经》乃至一偈,于此经卷敬视如佛,种种供养,华香、璎珞、末香、涂香、<a href=\"/remen/shaoxiang.html\" class=\"keylink\" target=\"_blank\">烧香</a>、缯盖、幢幡、衣服、伎乐,乃至合掌恭敬。药王当知,是诸人等,已曾供养十万亿佛,于诸佛所成就大愿,愍众生故生此人间。</p><p>“药王,若有人问,何等众生于未来世当得作佛?应示是诸人等于未来世必得作佛。何以故?若善男子、善女人,于《法华经》乃至一句受持、读诵、解说、书写,种种供养经卷,华香、璎珞、末香、涂香、烧香、缯盖、幢幡、衣服、伎乐,合掌恭敬,是人一切世间所应瞻奉,应以如来供养而供养之。当知此人是大菩萨,成就阿耨多罗三藐三菩提,哀愍众生愿生此间,广演分别《妙法华经》,何况尽能受持、种种供养者!药王当知,是人自舍清净业报,于我灭度后,愍众生故,生于恶世广演此经。若是善男子、善女人,我灭度后,能窃为一人说《法华经》乃至一句。当知是人则如来使,如来所遣行如来事,何况于大众中广为人说!</p><p>“药王,若有恶人以不<a href=\"/remen/shanxin.html\" class=\"keylink\" target=\"_blank\">善心</a>,于一劫中现于佛前常毁骂佛,其罪尚轻。若人以一恶言,毁呰在家<a href=\"/remen/chujia.html\" class=\"keylink\" target=\"_blank\">出家</a>读诵《法华经》者,其罪甚重!药王,其有读诵《法华经》者,当知是人,以佛庄严而自庄严,则为如来肩所荷担。其所至方应随向礼,一心合掌,恭敬供养,尊重赞叹,华香、璎珞、末香、涂香、烧香、缯盖、幢幡、衣服、肴馔,作诸伎乐,人中上供而供养之,应持天宝而以散之,天上宝聚应以奉献。所以者何?是人欢喜说法,须臾闻之,即得究竟阿耨多罗三藐三菩提故。”</p><p>尔时,世尊欲重宣此义,而说偈言:</p><p>“若欲住佛道, 成就自然智,</p><p>常当勤供养, 受持法华者。</p><p>其有欲疾得, 一切种智慧,</p><p>当受持是经, 并供养持者。</p><p>若有能受持, 妙法华经者,</p><p>当知佛所使, 愍念诸众生。</p><p>诸有能受持, 妙法华经者,</p><p>舍于清净土, 愍众故生此。</p><p>当知如是人, 自在所欲生,</p><p>能于此恶世, 广说无上法。</p><p>应以天华香, 及天宝衣服,</p><p>天上妙宝聚, 供养说法者。</p><p>吾灭后恶世, 能持是经者,</p><p>当合掌礼敬, 如供养世尊。</p><p>上馔众甘美, 及种种衣服,</p><p>供养是佛子, 冀得须臾闻。</p><p>若能于后世, 受持是经者,</p><p>我遣在人中, 行于如来事。</p><p>若于一劫中, 常怀不善心,</p><p>作色而骂佛, 获无量重罪。</p><p>其有读诵持, 是法华经者,</p><p>须臾加恶言, 其罪复过彼!</p><p>有人求佛道, 而于一劫中,</p><p>合掌在我前, 以无数偈赞,</p><p>由是赞佛故, 得无量功德,</p><p>叹美持经者, 其福复过彼!</p><p>于八十亿劫, 以最妙色声,</p><p>及与香味触, 供养持经者,</p><p>如是供养已, 若得须臾闻,</p><p>则应自欣庆, 我今获大利!</p><p>药王今告汝, 我所说诸经,</p><p>而于此经中, 法华最第一。”</p><p>尔时,佛复告药王菩萨摩诃萨:“我所说经典无量千万亿,已说、今说、当说,而于其中,此《法华经》最为难信难解。药王,此经是诸佛秘要之藏,不可分布妄授与人。诸佛世尊之所守护,从昔已来未曾显说,而此经者,如来现在犹多怨嫉,况灭度后!</p><p>“药王当知,如来灭后,其能书持、读诵、供养、为他人说者,如来则为以衣覆之,又为他方现在诸佛之所护念。是人有大信力及志愿力、诸善根力,当知是人与如来共宿,则为如来手摩其头。药王,在在处处,若说若读若诵若书,若经卷所住处,皆应起七宝塔极令高广严饰,不须复安<a href=\"/remen/sheli.html\" class=\"keylink\" target=\"_blank\">舍利</a>。所以者何?此中已有如来全身。此塔应以一切华香、璎珞、缯盖、幢幡、伎乐歌颂,供养恭敬,尊重赞叹。若有人得见此塔<a href=\"/remen/libai.html\" class=\"keylink\" target=\"_blank\">礼拜</a>供养,当知是等皆近阿耨多罗三藐三菩提。药王,多有人在家出家行<a href=\"/remen/pusadao.html\" class=\"keylink\" target=\"_blank\">菩萨道</a>,若不能得见闻、读诵、书持、供养是《法华经》者,当知是人未善行菩萨道。若有得闻是经典者,乃能善行菩萨之道。其有众生求佛道者,若见若闻是《法华经》,闻已信解受持者,当知是人得近阿耨多罗三藐三菩提。</p><p>“药王,譬如有人渴乏须水,于彼高原穿凿求之,犹见干土,知水尚远;施功不已,转见湿土,遂渐至泥,其心决定知水必近。菩萨亦复如是,若未闻未解未能修习是《法华经》者,当知是人去阿耨多罗三藐三菩提尚远;若得闻解思惟修习,必知得近阿耨多罗三藐三菩提。所以者何?一切菩萨阿耨多罗三藐三菩提皆属此经,此经开方便门,示真实相。是《法华经》藏深固幽远,无人能到,今<a href=\"/\" class=\"keylink\" target=\"_blank\">佛教</a>化成就菩萨而为开示。药王,若有菩萨闻是《法华经》惊疑怖畏,当知是为新发意菩萨。若声闻人闻是经惊疑怖畏,当知是为增上慢者。</p><p>“药王,若有善男子、善女人,如来灭后,欲为四众说是《法华经》者,云何应说?是善男子、善女人,入如来室,著如来衣,坐如来座,尔乃应为四众广说斯经。如来室者,一切众生中大慈悲心是。如来衣者,柔和忍辱心是。如来座者,一切法空是。安住是中,然后以不懈怠心,为诸菩萨及四众广说是《法华经》。药王,我于余国遣化人为其集听法众,亦遣化比丘、比丘尼、优婆塞、优婆夷听其说法。是诸化人,闻法信受,随顺不逆。若说法者在空闲处,我时广遣天、龙、鬼、神、乾闼婆、阿修罗等听其说法。我虽在异国,时时令说法者得见我身。若于此经忘失句逗,我还为说令得具足。”</p><p>尔时,世尊欲重宣此义,而说偈言:</p><p>“欲舍诸懈怠, 应当听此经,</p><p>是经难得闻, 信受者亦难。</p><p>如人渴须水, 穿凿于高原,</p><p>犹见干燥土, 知去水尚远,</p><p>渐见湿土泥, 决定知近水。</p><p>药王汝当知, 如是诸人等,</p><p>不闻法华经, 去佛智甚远!</p><p>若闻是深经, 决了声闻法。</p><p>是诸经之王, 闻已谛思惟,</p><p>当知此人等, 近于佛智慧。</p><p>若人说此经, 应入如来室,</p><p>著于如来衣, 而坐如来座,</p><p>处众无所畏, 广为分别说。</p><p>大慈悲为室, 柔和忍辱衣,</p><p>诸法空为座, 处此为说法。</p><p>若说此经时, 有人恶口骂,</p><p>加刀杖瓦石, <a href=\"/remen/nianfo.html\" class=\"keylink\" target=\"_blank\">念佛</a>故应忍。</p><p>我千万亿土, 现净坚固身,</p><p>于无量亿劫, 为众生说法。</p><p>若我灭度后, 能说此经者,</p><p>我遣化四众, 比丘比丘尼,</p><p>及清信士女, 供养于法师,</p><p>引导诸众生, 集之令听法。</p><p>若人欲加恶, 刀杖及瓦石,</p><p>则遣变化人, 为之作卫护。</p><p>若说法之人, 独在空闲处,</p><p>寂寞无人声, 读诵此经典,</p><p>我尔时为现, 清净光明身。</p><p>若忘失章句, 为说令通利。</p><p>若人具是德, 或为四众说,</p><p>空处读诵经, 皆得见我身。</p><p>若人在空闲, 我遣天龙王,</p><p>夜叉鬼神等, 为作听法众。</p><p>是人乐说法, 分别无挂碍,</p><p>诸佛护念故, 能令大众喜。</p><p>若亲近法师, 速得菩萨道,</p><p>随顺是师学, 得见恒沙佛。”</p><p>见宝塔品第十一</p><p>尔时,佛前有七宝塔,高五百由旬,纵广二百五十由旬,从地踊出住在空中,种种宝物而庄校之。五千栏楯,龛室千万,无数幢幡以为严饰,垂宝璎珞,宝铃万亿而悬其上。四面皆出多摩罗跋栴檀之香,充遍世界。其诸幡盖,以金、银、琉璃、砗磲、玛瑙、真珠、玫瑰七宝合成,高至四天王宫。三十三天雨天曼陀罗华供养宝塔,余诸天、龙、夜叉、乾闼婆、阿修罗、迦楼罗、紧那罗、摩睺罗伽、人非人等千万亿众,以一切华香、璎珞、幡盖、伎乐供养宝塔,恭敬尊重赞叹。</p><p>尔时,宝塔中出大音声叹言:“善哉!善哉!释迦牟尼世尊,能以平等大慧教菩萨法,佛所护念《妙法华经》为大众说。如是,如是,释迦牟尼世尊,如所说者,皆是真实。”尔时,四众见大宝塔住在空中,又闻塔中所出音声,皆得法喜怪未曾有,从座而起,恭敬合掌,却住一面。尔时,有菩萨摩诃萨名大乐说,知一切世间天、人、阿修罗等心之所疑,而白佛言:“世尊,以何因缘有此宝塔从地踊出?又于其中发是音声?”</p><p>尔时,佛告大乐说菩萨:“此宝塔中有如来全身,乃往过去东方无量千万亿阿僧祇世界,国名宝净,彼中有佛,号曰多宝。其佛行菩萨道时,作大誓愿:‘若我成佛,灭度之后,于十方国土有说《法华经》处,我之塔庙为听是经故,踊现其前为作证明,赞言善哉。’彼佛成道已,临灭度时,于天人大众中告诸比丘:‘我灭度后,欲供养我全身者,应起一大塔。’其佛以神通愿力,十方世界在在处处,若有说《法华经》者,彼之宝塔皆踊出其前,全身在于塔中,赞言:‘善哉!善哉!’大乐说,今多宝如来塔,闻说《法华经》故,从地踊出,赞言:‘善哉!善哉!’”</p><p>是时,大乐说菩萨以如来神力故,白佛言:“世尊,我等愿欲见此<a href=\"/remen/foshen.html\" class=\"keylink\" target=\"_blank\">佛身</a>。”</p><p>佛告大乐说菩萨摩诃萨:“是多宝佛有深重愿:‘若我宝塔为听《法华经》故出于诸佛前时,其有欲以我身示四众者,彼佛分身诸佛,在于十方世界说法,尽还集一处,然后我身乃出现耳!’大乐说,我分身诸佛,在于十方世界说法者,今应当集。”</p><p>大乐说白佛言:“世尊,我等亦愿欲见世尊分身诸佛礼拜供养。”</p><p>尔时,佛放白毫一光,即见东方五百万亿那由他恒河沙等国土诸佛。彼诸国土皆以玻瓈为地,宝树、宝衣以为庄严,无数千万亿菩萨充满其中,遍张宝幔宝网罗上。彼国诸佛以大妙音而说诸法,及见无量千万亿菩萨遍满诸国为众说法。南西北方、四维、上下,白毫相光所照之处,亦复如是。</p><p>尔时,十方诸佛各告众菩萨言:“善男子,我今应往<a href=\"/remen/suoposhijie.html\" class=\"keylink\" target=\"_blank\">娑婆世界</a>释迦牟尼佛所,并供养多宝如来宝塔。”时娑婆世界即变清净,琉璃为地,宝树庄严,黄金为绳以界八道,无诸聚落、村营、城邑,大海江河、山川林薮烧大宝香,曼陀罗华遍布其地,以宝网幔罗覆其上,悬诸宝铃。唯留此会众,移诸天人置于他土。是时诸佛各将一大菩萨以为侍者,至娑婆世界,各到宝树下。一一宝树高五百由旬,枝叶华果次第庄严。诸宝树下皆有师子之座,高五由旬,亦以大宝而校饰之。尔时,诸佛各于此座结跏趺坐,如是展转遍满三千大千世界,而于释迦牟尼佛一方所分之身,犹故未尽。时释迦牟尼佛,欲容受所分身诸佛故,八方各更变二百万亿那由他国皆令清净,无有<a href=\"/remen/diyu.html\" class=\"keylink\" target=\"_blank\">地狱</a>、饿鬼、畜生及阿修罗,又移诸天人置于他土所化之国。亦以琉璃为地,宝树庄严,树高五百由旬,枝叶华果次第严饰,树下皆有宝师子座高五由旬,种种诸宝以为庄校,亦无大海江河及目真邻陀山、摩诃目真邻陀山、铁围山、大铁围山、须弥山等诸山王,通为一佛国土,宝地平正,宝交露幔遍覆其上,悬诸幡盖,烧大宝香,诸天宝华遍布其地。释迦牟尼佛为诸佛当来坐故,复于八方各更变二百万亿那由他国皆令清净,无有地狱、饿鬼、畜生及阿修罗,又移诸天人置于他土。所化之国,亦以琉璃为地,宝树庄严,树高五百由旬,枝叶华果次第庄严,树下皆有宝师子座高五由旬,亦以大宝而校饰之,亦无大海江河及目真邻陀山、摩诃目真邻陀山、铁围山、大铁围山、须弥山等诸山王,通为一佛国土,宝地平正,宝交露幔遍覆其上,悬诸幡盖,烧大宝香,诸天宝华遍布其地。</p><p>尔时,东方释迦牟尼佛所分之身,百千万亿那由他恒河沙等国土中诸佛,各各说法来集于此。如是次第十方诸佛,皆悉来集坐于八方。尔时,一一方四百万亿那由他国土,诸佛如来遍满其中。是时诸佛各在宝树下坐师子座,皆遣侍者问讯释迦牟尼佛,各赍宝华满掬而告之言:“善男子,汝往诣耆阇崛山释迦牟尼佛所,如我辞曰:‘少病少恼,气力安乐,及菩萨、声闻众悉安隐不?’以此宝华散佛供养,而作是言:‘彼某甲佛,与欲开此宝塔。’”诸佛遣使亦复如是。</p><p>尔时,释迦牟尼佛见所分身佛悉已来集,各各坐于师子之座,皆闻诸佛与欲同开宝塔。即从座起住虚空中,一切四众起立合掌一心观佛。于是释迦牟尼佛以右指开七宝塔户,出大音声,如却关钥开大城门。即时一切众会皆见多宝如来,于宝塔中坐师子座,全身不散如入<a href=\"/remen/chanding.html\" class=\"keylink\" target=\"_blank\">禅定</a>。又闻其言:“善哉!善哉!释迦牟尼佛,快说是《法华经》。我为听是经故而来至此。”尔时四众等,见过去无量千万亿劫灭度佛说如是言,叹未曾有,以天宝华聚散多宝佛及释迦牟尼佛上。</p><p>尔时,多宝佛于宝塔中,分半座与释迦牟尼佛,而作是言:“释迦牟尼佛,可就此座。”即时释迦牟尼佛,入其塔中坐其半座,结跏趺坐。尔时,大众见二如来在七宝塔中师子座上结跏趺坐,各作是念:“佛座高远,唯愿如来以神通力,令我等辈俱处虚空。”即时释迦牟尼佛,以神通力接诸大众皆在虚空,以大音声普告四众:“谁能于此娑婆国土广说《妙法华经》?今正是时,如来不久当入涅槃,佛欲以此《妙法华经》付嘱有在。”</p><p>尔时,世尊欲重宣此义,而说偈言:</p><p>“圣主世尊, 虽久灭度,</p><p>在宝塔中, 尚为法来,</p><p>诸人云何, 不勤为法?</p><p>此佛灭度, 无央数劫,</p><p>处处听法, 以难遇故。</p><p>彼佛本愿, 我灭度后,</p><p>在在所往, 常为听法。</p><p>又我分身, 无量诸佛,</p><p>如恒沙等, 来欲听法。</p><p>及见灭度, 多宝如来,</p><p>各舍妙土, 及弟子众,</p><p>天人龙神, 诸供养事,</p><p>令法久住, 故来至此。</p><p>为坐诸佛, 以神通力,</p><p>移无量众, 令国清净。</p><p>诸佛各各, 诣宝树下,</p><p>如清净池, 莲华庄严。</p><p>其宝树下, 诸师子座,</p><p>佛坐其上, 光明严饰,</p><p>如夜闇中, 燃大炬火。</p><p>身出妙香, 遍十方国,</p><p>众生蒙薰, 喜不自胜。</p><p>譬如大风, 吹小树枝,</p><p>以是方便, 令法久住。</p><p>告诸大众, 我灭度后,</p><p>谁能护持, 读说斯经?</p><p>今于佛前, 自说誓言,</p><p>其多宝佛, 虽久灭度,</p><p>以大誓愿, 而师子吼。</p><p>多宝如来, 及与我身,</p><p>所集化佛, 当知此意。</p><p>诸佛子等, 谁能<a href=\"/remen/hufa.html\" class=\"keylink\" target=\"_blank\">护法</a>?</p><p>当发大愿, 令得久住。</p><p>其有能护, 此经法者,</p><p>则为供养, 我及多宝。</p><p>此多宝佛, 处于宝塔,</p><p>常游十方, 为是经故,</p><p>亦复供养, 诸来化佛。</p><p>庄严光饰, 诸世界者,</p><p>若说此经, 则为见我,</p><p>多宝如来, 及诸化佛。</p><p>诸善男子, 各谛思惟</p><p>此为难事, 宜发大愿,</p><p>诸余经典, 数如恒沙,</p><p>虽说此等, 未足为难。</p><p>若接须弥, 掷置他方,</p><p>无数佛土, 亦未为难。</p><p>若以足指, 动大千界,</p><p>远掷他国, 亦未为难。</p><p>若立有顶, 为众演说,</p><p>无量余经, 亦未为难。</p><p>若佛灭后, 于恶世中,</p><p>能说此经, 是则为难。</p><p>假使有人, 手把虚空,</p><p>而以游行, 亦未为难。</p><p>于我灭后, 若自书持,</p><p>若使人书, 是则为难。</p><p>若以大地, 置足甲上,</p><p>升于梵天, 亦未为难。</p><p>佛灭度后, 于恶世中,</p><p>暂读此经, 是则为难。</p><p>假使劫烧, 担负干草,</p><p>入中不烧, 亦未为难。</p><p>我灭度后, 若持此经,</p><p>为一人说, 是则为难。</p><p>若持八万, 四千法藏,</p><p>十二部经, 为人演说,</p><p>令诸听者, 得六神通,</p><p>虽能如是, 亦未为难。</p><p>于我灭后, 听受此经,</p><p>问其义趣, 是则为难。</p><p>若人说法, 令千万亿,</p><p>无量无数, 恒沙众生,</p><p>得阿罗汉, 具六神通,</p><p>虽有是益, 亦未为难。</p><p>于我灭后, 若能奉持,</p><p>如斯经典, 是则为难。</p><p>我为佛道, 于无量土,</p><p>从始至今, 广说诸经,</p><p>而于其中, 此经第一,</p><p>若有能持, 则持佛身。</p><p>诸善男子, 于我灭后,</p><p>谁能受持, 读诵此经?</p><p>今于佛前, 自说誓言。</p><p>此经难持, 若暂持者,</p><p>我则欢喜, 诸佛亦然。</p><p>如是之人, 诸佛所叹,</p><p>是则勇猛, 是则精进,</p><p>是名持戒, 行头陀者,</p><p>则为疾得, 无上佛道。</p><p>能于来世, 读持此经,</p><p>是真佛子, 住淳善地。</p><p>佛灭度后, 能解其义,</p><p>是诸天人, 世间之眼。</p><p>于恐畏世, 能须臾说,</p><p>一切天人, 皆应供养。”</p><p>提婆达多品第十二</p><p>尔时,佛告诸菩萨及天人四众:“吾于过去<a href=\"/remen/wuliangjie.html\" class=\"keylink\" target=\"_blank\">无量劫</a>中,求《法华经》无有懈惓。于多劫中常作国王,发愿求于无上菩提,心不退转,为欲满足<a href=\"/remen/liuboluomi.html\" class=\"keylink\" target=\"_blank\">六波罗蜜</a>,勤行<a href=\"/remen/bushi.html\" class=\"keylink\" target=\"_blank\">布施</a>,心无吝惜,象、马、七珍、国城、妻子、奴婢、仆从、头目髓脑、身肉手足,不惜躯命。时世人民寿命无量。为于法故,捐舍国位,委政太子,击鼓宣令,四方求法:‘谁能为我说大乘者,吾当终身供给走使。’时有仙人来白王言:‘我有大乘,名《妙法华经》。若不违我,当为宣说。’王闻仙言,欢喜踊跃,即随仙人供给所须,采果汲水,拾薪设食,乃至以身而为床座,身心无惓。于时奉事经于千岁,为于法故,精勤给侍,令无所乏。”</p><p>尔时,世尊欲重宣此义,而说偈言:</p><p>“我念过去劫, 为求大法故,</p><p>虽作世国王, 不贪五欲乐,</p><p>捶钟告四方, 谁有大法者,</p><p>若为我解说, 身当为奴仆。</p><p>时有阿私仙, 来白于大王:</p><p>我有微妙法, 世间所希有!</p><p>若能<a href=\"/remen/xiuxing.html\" class=\"keylink\" target=\"_blank\">修行</a>者, 吾当为汝说。</p><p>时王闻仙言, 心生大喜悦,</p><p>即便随仙人, 供给于所须,</p><p>采薪及果蓏, 随时恭敬与,</p><p>情存妙法故, 身心无懈惓。</p><p>普为诸众生, 勤求于大法,</p><p>亦不为己身, 及以五欲乐。</p><p>故为大国王, 勤求获此法,</p><p>遂致得成佛, 今故为汝说。”</p><p>佛告诸比丘:“尔时王者,则我身是;时仙人者,今提婆达多是。由提婆达多善知识故,令我具足六波罗蜜、慈悲喜舍、三十二相、八十种好、紫磨金色、十力、四无所畏、四摄法、十八不共神通道力,成等正觉,广度众生,皆因提婆达多善知识故。”告诸四众:“提婆达多却后过无量劫,当得成佛,号曰天王如来、应供、正遍知、明行足、善逝、世间解、无上士、调御丈夫、天人师、佛世尊,世界名天道。时天王佛,住世二十中劫,广为众生说于妙法,恒河沙众生得阿罗汉果,无量众生发缘觉心,恒河沙众生发无上道心,得无生忍至不退转。时天王佛般涅槃后,正法住世二十中劫。全身舍利起七宝塔,高六十由旬,纵广四十由旬。诸天人民悉以杂华、末香、烧香、涂香、衣服、璎珞、幢幡、宝盖、伎乐歌颂,礼拜供养七宝妙塔。无量众生得阿罗汉果,无量众生悟辟支佛,不可思议众生发菩提心至不退转。”</p><p>佛告诸比丘:“未来世中,若有善男子、善女人,闻《妙法华经》提婆达多品,净心信敬不生疑惑者,不堕地狱、饿鬼、畜生,生十方佛前,所生之处常闻此经。若生人天中受胜妙乐,若在佛前莲华化生。”</p><p>于时,下方多宝世尊所从菩萨,名曰智积,白多宝佛:“当还本土。”</p><p>释迦牟尼佛告智积曰:“善男子,且待须臾。此有菩萨,名文殊师利,可与相见,论说妙法可还本土。”</p><p>尔时,文殊师利坐千叶莲华大如车轮,俱来菩萨亦坐宝莲华,从于大海娑竭罗龙宫自然踊出,住虚空中,诣灵鹫山。从莲华下至于佛所,头面敬礼二世尊足。修敬已毕,往智积所,共相慰问,却坐一面。</p><p>智积菩萨问文殊师利:“仁往龙宫所化众生,其数几何?”</p><p>文殊师利言:“其数无量不可称计,非口所宣,非心所测。且待须臾,自当有证。”所言未竟,无数菩萨坐宝莲华从海踊出,诣灵鹫山,住在虚空。此诸菩萨皆是文殊师利之所化度,具菩萨行,皆共论说六波罗蜜。本声闻人,在虚空中说声闻行,今皆修行大乘空义。</p><p>文殊师利谓智积曰:“于海教化其事如是。”</p><p>尔时,智积菩萨以偈赞曰:</p><p>“大智德勇健, 化度无量众,</p><p>今此诸大会, 及我皆已见。</p><p>演畅实相义, 开阐一乘法,</p><p>广导诸众生, 令速成菩提。”</p><p>文殊师利言:“我于海中唯常宣说《妙法华经》。”</p><p>智积问文殊师利言:“此经甚深微妙!诸经中宝,世所希有!颇有众生勤加精进修行此经,速得佛不?”</p><p>文殊师利言:“有娑竭罗龙王女,年始八岁,智慧利根,善知众生诸根行业,得陀罗尼,诸佛所说甚深秘藏悉能受持,深入禅定,了达诸法,于<a href=\"/remen/shana.html\" class=\"keylink\" target=\"_blank\">刹那</a>顷发菩提心,得不退转,辩才无碍,慈念众生犹如赤子,功德具足心念口演,微妙广大慈悲仁让,志意和雅,能至菩提。”</p><p>智积菩萨言:“我见释迦如来,于无量劫难行苦行,积功累德求菩提道,未曾止息。观三千大千世界,乃至无有如芥子许非是菩萨舍身命处,为众生故,然后乃得成菩提道。不信此女于须臾顷便成正觉。”</p><p>言论未讫,时龙王女忽现于前,头面礼敬,却住一面,以偈赞曰:</p><p>“深达罪福相, 遍照于十方,</p><p>微妙净法身, 具相三十二,</p><p>以八十种好, 用庄严法身,</p><p>天人所戴仰, 龙神咸恭敬,</p><p>一切众生类, 无不宗奉者。</p><p>又闻成菩提, 唯佛当证知,</p><p>我阐大乘教, 度脱苦众生。”</p><p>时舍利弗语龙女言:“汝谓不久得无上道,是事难信。所以者何?女身垢秽,非是<a href=\"/remen/faqi.html\" class=\"keylink\" target=\"_blank\">法器</a>,云何能得无上菩提?佛道悬旷,经无量劫勤苦积行,具修诸度,然后乃成。又女人身,犹有五障:一者、不得作梵天王,二者、帝释,三者、魔王,四者、转轮圣王,五者、佛身。云何女身速得成佛?”</p><p>尔时,龙女有一宝珠,价值三千大千世界,持以上佛,佛即受之。龙女谓智积菩萨、尊者舍利弗言:“我献宝珠,世尊纳受,是事疾不?”答言:“甚疾。”女言:“以汝神力观我成佛,复速于此。”当时众会皆见龙女,忽然之间变成男子,具菩萨行,即往南方无垢世界,坐宝莲华成等正觉,三十二相、八十种好,普为十方一切众生演说妙法。</p><p>尔时,娑婆世界菩萨、声闻、天龙八部、人与非人,皆遥见彼龙女成佛,普为时会人天说法,心大欢喜,悉遥敬礼。无量众生闻法解悟得不退转,无量众生得受道记,无垢世界六反震动,娑婆世界三千众生住不退地,三千众生发菩提心而得受记。智积菩萨及舍利弗,一切众会默然信受。</p><p>持品第十三</p><p>尔时,药王菩萨摩诃萨及大乐说菩萨摩诃萨,与二万菩萨眷属俱,皆于佛前作是誓言:“唯愿世尊不以为虑,我等于佛灭后,当奉持读诵说此经典。后恶世众生,善根转少,多增上慢,贪利供养,增不善根,远离解脱。虽难可教化,我等当起大忍力读诵此经,持说书写,种种供养,不惜身命。”</p><p>尔时,众中五百阿罗汉得受记者白佛言:“世尊,我等亦自誓愿,于异国土广说此经。”复有学无学八千人得受记者,从座而起,合掌向佛,作是誓言:“世尊,我等亦当于他国土广说此经。所以者何?是娑婆国中,人多弊恶,怀增上慢,功德浅薄,瞋浊谄曲,心不实故。”</p><p>尔时,佛姨母摩诃波阇波提比丘尼,与学无学比丘尼六千人俱,从座而起,一心合掌,瞻仰尊颜,目不暂舍。于时,世尊告憍昙弥:“何故忧色而视如来?汝心将无谓我不说汝名授阿耨多罗三藐三菩提记耶?憍昙弥,我先总说一切声闻皆已授记。今汝欲知记者,将来之世,当于六万八千亿诸佛法中为大法师,及六千学无学比丘尼俱为法师。汝如是渐渐具菩萨道,当得作佛,号一切众生喜见如来、应供、正遍知、明行足、善逝、世间解、无上士、调御丈夫、天人师、佛世尊。憍昙弥,是一切众生喜见佛,及六千菩萨,转次授记得阿耨多罗三藐三菩提。”</p><p>尔时,罗睺罗母耶输陀罗比丘尼作是念:“世尊于授记中,独不说我名?”佛告耶输陀罗:“汝于来世百千万亿诸佛法中,修菩萨行,为大法师,渐具佛道。于善国中当得作佛,号具足千万光相如来、应供、正遍知、明行足、善逝、世间解、无上士、调御丈夫、天人师、佛世尊。佛寿无量阿僧祇劫。”</p><p>尔时,摩诃波阇波提比丘尼及耶输陀罗比丘尼,并其眷属,皆大欢喜,得未曾有。即于佛前,而说偈言:</p><p>“世尊导师, 安隐天人,</p><p>我等闻记, 心安具足。”</p><p>诸比丘尼说是偈已,白佛言:“世尊,我等亦能于他方国土广宣此经。”</p><p>尔时,世尊视八十万亿那由他诸菩萨摩诃萨。是诸菩萨皆是阿惟越致,转不退法轮,得诸陀罗尼。即从座起,至于佛前,一心合掌,而作是念:“若世尊告敕我等持说此经者,当如佛教,广宣斯法。”复作是念:“佛今默然不见告敕,我当云何?”时诸菩萨敬顺佛意,并欲自满本愿,便于佛前作师子吼,而发誓言:“世尊,我等于如来灭后,周旋往返十方世界,能令众生书写此经,受持、读诵、解说其义、<a href=\"/remen/rufa.html\" class=\"keylink\" target=\"_blank\">如法</a>修行、正忆念,皆是佛之威力。唯愿世尊,在于他方遥见守护。”</p><p>即时,诸菩萨俱同发声,而说偈言:</p><p>“唯愿不为虑, 于佛灭度后,</p><p>恐怖恶世中, 我等当广说。</p><p>有诸无智人, 恶口骂詈等,</p><p>及加刀杖者, 我等皆当忍。</p><p>恶世中比丘, 邪智心谄曲,</p><p>未得谓为得, 我慢心充满,</p><p>或有阿练若, 纳衣在空闲,</p><p>自谓行真道, 轻贱人间者,</p><p>贪著利养故, 与白衣说法,</p><p>为世所恭敬, 如六通罗汉。</p><p>是人怀恶心, 常念世俗事,</p><p>假名阿练若, 好出我等过,</p><p>而作如是言: 此诸比丘等,</p><p>为贪利养故, 说外道论议,</p><p>自作此经典, 诳惑世间人,</p><p>为求名闻故, 分别于是经。</p><p>常在大众中, 欲毁我等故,</p><p>向国王大臣, <a href=\"/remen/poluomen.html\" class=\"keylink\" target=\"_blank\">婆罗门</a><a href=\"/wenda/jushi/\" class=\"keylink\" target=\"_blank\">居士</a>,</p><p>及余比丘众, 诽谤说我恶,</p><p>谓是邪见人, 说外道论议。</p><p>我等敬佛故, 悉忍是诸恶,</p><p>为斯所轻言, 汝等皆是佛,</p><p>如此轻慢言, 皆当忍受之。</p><p>浊劫恶世中, 多有诸恐怖,</p><p>恶鬼入其身, 骂詈毁辱我,</p><p>我等敬信佛, 当著忍辱铠,</p><p>为说是经故, 忍此诸难事。</p><p>我不爱身命, 但惜无上道,</p><p>我等于来世, 护持佛所嘱。</p><p>世尊自当知, 浊世恶比丘,</p><p>不知佛方便, 随宜所说法,</p><p>恶口而颦蹙, 数数见摈出,</p><p>远离于塔寺, 如是等众恶,</p><p>念佛告敕故, 皆当忍是事。</p><p>诸聚落城邑, 其有求法者,</p><p>我皆到其所, 说佛所嘱法。</p><p>我是世尊使, 处众无所畏,</p><p>我当善说法, 愿佛安隐住。</p><p>我于世尊前, 诸来十方佛,</p><p>发如是誓言, 佛自知我心。”</p></div>"
},{
    "title": "第五卷 妙法莲华经",
    "author": "鸠摩罗什 译",
    "html": "<div class=\"B1_text\"><p>第五卷 <a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a></p><p>安乐行品第十四</p><p>尔时,文殊师利法王子菩萨摩诃萨白佛言:“<a href=\"/remen/shizun.html\" class=\"keylink\" target=\"_blank\">世尊</a>,是诸菩萨甚为难有,敬顺佛故发大誓愿,于后恶世护持读说是《<a href=\"/fojing/miaofalianhuajing/\" class=\"keylink\" target=\"_blank\">法华经</a>》。世尊,菩萨摩诃萨,于后恶世,云何能说是经?”</p><p>佛告文殊师利:“若菩萨摩诃萨于后恶世欲说是经,当安住四法:一者、安住菩萨行处及亲近处,能为<a href=\"/remen/zhongsheng.html\" class=\"keylink\" target=\"_blank\">众生</a>演说是经。</p><p>“文殊师利,云何名菩萨摩诃萨行处?若菩萨摩诃萨,住忍辱地,柔和善顺而不卒暴,心亦不惊,又复于法无所行,而观诸法如实相,亦不行,不分别,是名菩萨摩诃萨行处。</p><p>“云何名菩萨摩诃萨亲近处?菩萨摩诃萨不亲近国王、王子、大臣、官长;不亲近诸外道、梵志、尼揵子等,及造世俗文笔、赞咏外书,及路伽耶陀、逆路伽耶陀者;亦不亲近诸有凶戏、相叉相扑及那罗等种种变现之戏;又不亲近旃陀罗,及畜猪羊鸡狗,畋猎渔捕,诸恶<a href=\"/remen/lvyi.html\" class=\"keylink\" target=\"_blank\">律仪</a>,如是人等。或时来者,则为<a href=\"/remen/shuofa.html\" class=\"keylink\" target=\"_blank\">说法</a>,无所悕望。又不亲近求声闻<a href=\"/remen/biqiu.html\" class=\"keylink\" target=\"_blank\">比丘</a>、<a href=\"/remen/biqiuni.html\" class=\"keylink\" target=\"_blank\">比丘尼</a>、优婆塞、优婆夷,亦不问讯。若于房中,若经行处,若在讲堂中,不共住止。或时来者,随宜说法,无所悕求。文殊师利,又菩萨摩诃萨,不应于女人身取能生欲想相而为说法,亦不乐见。若入他家,不与小女、处女、寡女等共语,亦复不近五种不男之人以为亲厚,不独入他家。若有<a href=\"/remen/yinyuan1.html\" class=\"keylink\" target=\"_blank\">因缘</a>须独入时,但一心<a href=\"/remen/nianfo.html\" class=\"keylink\" target=\"_blank\">念佛</a>。若为女人说法,不露齿笑,不现胸臆,乃至为法犹不亲厚,况复余事?不乐畜年少<a href=\"/remen/dizi.html\" class=\"keylink\" target=\"_blank\">弟子</a>、<a href=\"/remen/shani.html\" class=\"keylink\" target=\"_blank\">沙弥</a>、小儿,亦不乐与同师。常好<a href=\"/remen/zuochan.html\" class=\"keylink\" target=\"_blank\">坐禅</a>,在于闲处修摄其心。文殊师利,是名初亲近处。复次,菩萨摩诃萨观一切法空,如实相,不颠倒、不动、不退、不转,如<a href=\"/remen/xukong.html\" class=\"keylink\" target=\"_blank\">虚空</a>,无所有性,一切语言道断,不生、不出、不起,无名<a href=\"/remen/wuxiang.html\" class=\"keylink\" target=\"_blank\">无相</a>,实无所有,无量无边,无碍无障,但以因缘有,从颠倒生故说。常乐观如是<a href=\"/remen/faxiang.html\" class=\"keylink\" target=\"_blank\">法相</a>,是名菩萨摩诃萨第二亲近处。</p><p>尔时,世尊欲重宣此义,而说偈言:</p><p>“若有菩萨, 于后恶世,</p><p>无怖畏心, 欲说是经,</p><p>应入行处, 及亲近处。</p><p>常离国王, 及国王子,</p><p>大臣官长, 凶险戏者,</p><p>及旃陀罗, 外道梵志。</p><p>亦不亲近, 增上慢人,</p><p>贪著小乘, <a href=\"/remen/sanzang.html\" class=\"keylink\" target=\"_blank\">三藏</a>学者,</p><p><a href=\"/remen/pojie.html\" class=\"keylink\" target=\"_blank\">破戒</a>比丘, 名字罗汉,</p><p>及比丘尼, 好戏笑者。</p><p>深著五欲, 求现灭度,</p><p>诸优婆夷, 皆勿亲近。</p><p>若是人等, 以好心来,</p><p>到菩萨所, 为闻佛道,</p><p>菩萨则以, 无所畏心,</p><p>不怀悕望, 而为说法。</p><p>寡女处女, 及诸不男,</p><p>皆勿亲近, 以为亲厚。</p><p>亦莫亲近, 屠儿魁脍,</p><p>畋猎渔捕, 为利杀害,</p><p>贩肉自活, 炫卖女色,</p><p>如是之人, 皆勿亲近。</p><p>凶险相扑, 种种嬉戏,</p><p>诸淫女等, 尽勿亲近。</p><p>莫独屏处, 为女说法,</p><p>若说法时, 无得戏笑。</p><p>入里乞食, 将一比丘,</p><p>若无比丘, 一心念佛。</p><p>是则名为, 行处近处,</p><p>以此二处, 能安乐说。</p><p>又复不行, 上中下法,</p><p>有为无为, 实不实法,</p><p>亦不分别, 是男是女,</p><p>不得诸法, 不知不见,</p><p>是则名为, 菩萨行处。</p><p>一切诸法, 空无所有,</p><p>无有<a href=\"/remen/changzhu.html\" class=\"keylink\" target=\"_blank\">常住</a>, 亦无起灭,</p><p>是名智者, 所亲近处。</p><p>颠倒分别, 诸法有无,</p><p>是实非实, 是生非生。</p><p>在于闲处, 修摄其心,</p><p>安住不动, 如须弥山,</p><p>观一切法, 皆无所有,</p><p>犹如虚空, 无有坚固,</p><p>不生不出, 不动不退,</p><p>常住一相, 是名近处。</p><p>若有比丘, 于我灭后,</p><p>入是行处, 及亲近处,</p><p>说斯经时, 无有怯弱。</p><p>菩萨有时, 入于静室,</p><p>以正忆念, 随义观法。</p><p>从<a href=\"/remen/chanding.html\" class=\"keylink\" target=\"_blank\">禅定</a>起, 为诸国王,</p><p>王子臣民, <a href=\"/remen/poluomen.html\" class=\"keylink\" target=\"_blank\">婆罗门</a>等,</p><p>开化演畅, 说斯经典,</p><p>其心安隐, 无有怯弱。</p><p>文殊师利, 是名菩萨,</p><p>安住初法, 能于后世,</p><p>说法华经。</p><p>“又文殊师利,如来灭后,于末法中欲说是经,应住安乐行。若口宣说,若<a href=\"/remen/dujing.html\" class=\"keylink\" target=\"_blank\">读经</a>时,不乐说人及经典过,亦不轻慢诸余法师,不说他人好恶长短,于声闻人亦不称名说其过恶,亦不称名赞叹其美,又亦不生怨嫌之心。善修如是安乐心故,诸有听者不逆其意。有所难问,不以小乘法答,但以大乘而为解说,令得一切种智。”</p><p>尔时,世尊欲重宣此义,而说偈言:</p><p>“菩萨常乐, 安隐说法,</p><p>于清净地, 而施床座,</p><p>以油涂身, 澡浴尘秽,</p><p>著新净衣, 内外俱净,</p><p>安处法座, 随问为说。</p><p>若有比丘, 及比丘尼,</p><p>诸优婆塞, 及优婆夷,</p><p>国王王子, 群臣士民,</p><p>以微妙义, 和颜为说。</p><p>若有难问, 随义而答,</p><p>因缘譬喻, 敷演分别,</p><p>以是方便, 皆使<a href=\"/remen/faxin.html\" class=\"keylink\" target=\"_blank\">发心</a>,</p><p>渐渐增益, 入于佛道。</p><p>除懒惰意, 及<a href=\"/remen/xiedai.html\" class=\"keylink\" target=\"_blank\">懈怠</a>想,</p><p>离诸忧恼, 慈心说法,</p><p>昼夜常说, 无上道教,</p><p>以诸因缘, 无量譬喻,</p><p>开示众生, 咸令<a href=\"/remen/huanxi.html\" class=\"keylink\" target=\"_blank\">欢喜</a>。</p><p>衣服卧具, 饮食医药,</p><p>而于其中, 无所悕望。</p><p>但一心念, 说法因缘,</p><p>愿<a href=\"/remen/chengfo.html\" class=\"keylink\" target=\"_blank\">成佛</a>道, 令众亦尔,</p><p>是则大利, 安乐<a href=\"/remen/gongyang.html\" class=\"keylink\" target=\"_blank\">供养</a>。</p><p>我灭度后, 若有比丘,</p><p>能演说斯, 妙法华经,</p><p>心无嫉恚, 诸恼障碍,</p><p>亦无忧愁, 及骂詈者,</p><p>又无怖畏, 加刀杖等,</p><p>亦无摈出, 安住忍故。</p><p>智者如是, 善修其心,</p><p>能住安乐, 如我上说。</p><p>其人<a href=\"/remen/gongde.html\" class=\"keylink\" target=\"_blank\">功德</a>, 千万亿劫,</p><p>算数譬喻, 说不能尽。</p><p>“又文殊师利,菩萨摩诃萨于后末世法欲灭时,<a href=\"/remen/shouchi.html\" class=\"keylink\" target=\"_blank\">受持</a>读诵斯经典者,无怀嫉妒謟诳之心,亦勿轻骂<a href=\"/remen/xuefo.html\" class=\"keylink\" target=\"_blank\">学佛</a>道者求其长短。若比丘、比丘尼、优婆塞、优婆夷,求声闻者,求辟支佛者,求<a href=\"/remen/pusadao.html\" class=\"keylink\" target=\"_blank\">菩萨道</a>者,无得恼之令其疑悔,语其人言:‘汝等去道甚远,终不能得一切种智。所以者何?汝是放逸之人,于道懈怠故。’又亦不应戏论诸法有所诤竞。当于一切众生起大悲想,于诸如来起慈父想,于诸菩萨起大师想,于十方诸大菩萨常应深心恭敬<a href=\"/remen/libai.html\" class=\"keylink\" target=\"_blank\">礼拜</a>,于一切众生平等说法。以顺法故不多不少,乃至深爱法者,亦不为多说。</p><p>“文殊师利,是菩萨摩诃萨于后末世法欲灭时,有成就是第三安乐<a href=\"/remen/xingzhe.html\" class=\"keylink\" target=\"_blank\">行者</a>,说是法时无能恼乱,得好同学共读诵是经,亦得大众而来听受,听已能持,持已能诵,诵已能说,说已能书。若使人书,供养经卷,恭敬尊重赞叹。”</p><p>尔时,世尊欲重宣此义,而说偈言:</p><p>“若欲说是经, 当舍嫉恚慢,</p><p>謟诳邪伪心, 常修质直行,</p><p>不轻蔑于人, 亦不戏论法,</p><p>不令他疑悔, 云汝不得佛。</p><p>是<a href=\"/remen/fozi.html\" class=\"keylink\" target=\"_blank\">佛子</a>说法, 常柔和能忍,</p><p>慈悲于一切, 不生懈怠心。</p><p>十方大菩萨, 愍众故行道,</p><p>应生恭敬心, 是则我大师。</p><p>于诸佛世尊, 生无上父想,</p><p>破于憍慢心, 说法无障碍。</p><p>第三法如是, 智者应守护,</p><p>一心安乐行, 无量众所敬。</p><p>“又文殊师利,菩萨摩诃萨于后末世法欲灭时,有持是《法华经》者,于在家、<a href=\"/remen/chujia.html\" class=\"keylink\" target=\"_blank\">出家</a>人中生大慈心,于非菩萨人中生大悲心,应作是念:‘如是之人则为大失,如来方便随宜说法,不闻不知,不觉不问,不信不解。其人虽不问不信不解是经,我得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>时,随在何地,以<a href=\"/remen/shentong.html\" class=\"keylink\" target=\"_blank\">神通</a>力、<a href=\"/remen/zhihui.html\" class=\"keylink\" target=\"_blank\">智慧</a>力,引之令得住是法中。’文殊师利,是菩萨摩诃萨于如来灭后,有成就此第四法者,说是法时无有过失,常为比丘、比丘尼、优婆塞、优婆夷、国王、王子、大臣、人民、婆罗门、<a href=\"/wenda/jushi/\" class=\"keylink\" target=\"_blank\">居士</a>等,供养恭敬,尊重赞叹,虚空诸天为听法故亦常随侍。若在聚落、城邑、空闲林中,有人来欲难问者,诸天昼夜常为法故而卫护之,能令听者皆得欢喜。所以者何?此经是一切过去、未来、现在诸佛神力所护故。文殊师利,是《法华经》于无量国中,乃至名字不可得闻,何况得见受持读诵?</p><p>“文殊师利,譬如强力转轮圣王,欲以威势降伏诸国,而诸小王不顺其命,时转轮王起种种兵而往讨罚。王见兵众战有功者,即大欢喜随功赏赐,或与田宅、聚落、城邑,或与衣服严身之具,或与种种珍宝,金、银、琉璃、砗磲、玛瑙、珊瑚、琥珀,象马车乘、奴婢人民,唯髻中明珠不以与之。所以者何?独王顶上有此一珠。若以与之,王诸眷属必大惊怪。文殊师利,如来亦复如是,以禅定智慧力得法国土,王于<a href=\"/remen/sanjie.html\" class=\"keylink\" target=\"_blank\">三界</a>,而诸魔王不肯顺伏。如来贤圣诸将与之共战,其有功者心亦欢喜,于<a href=\"/remen/sizhong.html\" class=\"keylink\" target=\"_blank\">四众</a>中为说诸经令其心悦,赐以禅定、<a href=\"/remen/jietuo.html\" class=\"keylink\" target=\"_blank\">解脱</a>、无漏根力诸法之财,又复赐与<a href=\"/remen/niepan.html\" class=\"keylink\" target=\"_blank\">涅槃</a>之城言得灭度,引导其心令皆欢喜,而不为说是《法华经》。</p><p>“文殊师利,如转轮王见诸兵众有大功者心甚欢喜,以此难信之珠久在髻中,不妄与人,而今与之。如来亦复如是,于三界中为大法王,以法<a href=\"/remen/jiaohua.html\" class=\"keylink\" target=\"_blank\">教化</a>一切众生,见贤圣军与<a href=\"/remen/wuyin.html\" class=\"keylink\" target=\"_blank\">五阴</a>魔、<a href=\"/remen/fannao.html\" class=\"keylink\" target=\"_blank\">烦恼</a>魔、死魔共战有大功勋,灭三毒,出三界,破魔网,尔时如来亦大欢喜,此《法华经》能令众生至一切智,一切<a href=\"/remen/shijian.html\" class=\"keylink\" target=\"_blank\">世间</a>多怨难信,先所未说而今说之。文殊师利,此《法华经》,是诸如来第一之说,于诸说中最为甚深,末后赐与;如彼强力之王,久护明珠今乃与之。文殊师利,此《法华经》,诸佛如来秘密之藏,于诸经中最在其上,长夜守护不妄宣说。始于今日,乃与汝等而敷演之。”</p><p>尔时,世尊欲重宣此义,而说偈言:</p><p>“常行忍辱, 哀愍一切,</p><p>乃能演说, 佛所赞经。</p><p>后末世时, 持此经者,</p><p>于家出家, 及非菩萨,</p><p>应生慈悲。 斯等不闻,</p><p>不信是经, 则为大失。</p><p>我得佛道, 以诸方便,</p><p>为说此法, 令住其中。</p><p>譬如强力, 转轮之王,</p><p>兵战有功, 赏赐诸物,</p><p>象马车乘, 严身之具,</p><p>及诸田宅, 聚落城邑,</p><p>或与衣服, 种种珍宝,</p><p>奴婢财物, 欢喜赐与。</p><p>如有勇健, 能为难事,</p><p>三解髻中, 明珠赐之。</p><p>如来亦尔, 为诸法王,</p><p>忍辱大力, 智慧宝藏,</p><p>以大慈悲, <a href=\"/remen/rufa.html\" class=\"keylink\" target=\"_blank\">如法</a>化世,</p><p>见一切人, 受诸苦恼,</p><p>欲求解脱, 与诸魔战,</p><p>为是众生, 说种种法,</p><p>以大方便, 说此诸经。</p><p>既知众生, 得其力已,</p><p>末后乃为, 说是法华,</p><p>如三解髻, 明珠与之。</p><p>此经为尊, 众经中上,</p><p>我常守护, 不妄开示,</p><p>今正是时, 为汝等说。</p><p>我灭度后, 求佛道者,</p><p>欲得安隐, 演说斯经,</p><p>应当亲近, 如是四法。</p><p>读是经者, 常无忧恼,</p><p>又无病痛, 颜色鲜白,</p><p>不生贫穷, 卑贱丑陋,</p><p>众生乐见, 如慕贤圣,</p><p>天诸童子, 以为给使,</p><p>刀杖不加, 毒不能害,</p><p>若人恶骂, 口则闭塞,</p><p>游行<a href=\"/remen/wuwei.html\" class=\"keylink\" target=\"_blank\">无畏</a>, 如师子王,</p><p>智慧光明, 如日之照。</p><p>若于梦中, 但见妙事,</p><p>见诸如来, 坐师子座,</p><p>诸比丘众, 围绕说法。</p><p>又见龙神, 阿修罗等,</p><p>数如恒沙, 恭敬合掌,</p><p>自见其身, 而为说法。</p><p>又见诸佛, 身相金色,</p><p>放无量光, 照于一切,</p><p>以<a href=\"/remen/fanyin.html\" class=\"keylink\" target=\"_blank\">梵音</a>声, 演说诸法。</p><p>佛为四众, 说无上法,</p><p>见身处中, 合掌赞佛,</p><p>闻法欢喜, 而为供养,</p><p>得陀罗尼, 证不退智。</p><p>佛知其心, 深入佛道,</p><p>即为授记, 成最正觉:</p><p>汝善男子, 当于来世,</p><p>得无量智, 佛之大道,</p><p>国土严净, 广大无比,</p><p>亦有四众, 合掌听法。</p><p>又见自身, 在山林中,</p><p>修习善法, 证诸实相,</p><p>深入禅定, 见十方佛,</p><p>诸<a href=\"/remen/foshen.html\" class=\"keylink\" target=\"_blank\">佛身</a>金色, 百福相<a href=\"/remen/zhuangyan.html\" class=\"keylink\" target=\"_blank\">庄严</a>,</p><p>闻法为人说, 常有是好梦。</p><p>又梦作国王, 舍宫殿眷属,</p><p>及上妙五欲, 行诣于道场,</p><p>在菩提树下, 而处师子座,</p><p>求道过七日, 得诸佛之智,</p><p>成无上道已, 起而转法轮,</p><p>为四众说法, 经千万亿劫,</p><p>说无漏妙法, 度无量众生,</p><p>后当入涅槃, 如烟尽灯灭。</p><p>若后恶世中, 说是第一法,</p><p>是人得大利, 如上诸功德。”</p><p>从地踊出品第十五</p><p>尔时,他方国土诸来菩萨摩诃萨,过八恒河沙数,于大众中起立合掌作礼,而白佛言:“世尊,若听我等于佛灭后,在此<a href=\"/remen/suoposhijie.html\" class=\"keylink\" target=\"_blank\">娑婆世界</a>,勤加<a href=\"/remen/jingjin.html\" class=\"keylink\" target=\"_blank\">精进</a>、护持、读诵、书写、供养是经典者,当于此土而广说之。”</p><p>尔时,佛告诸菩萨摩诃萨众:“止!善男子,不须汝等护持此经。所以者何?我娑婆世界,自有六万恒河沙等菩萨摩诃萨,一一菩萨各有六万恒河沙眷属,是诸人等能于我灭后,护持读诵,广说此经。”</p><p>佛说是时,娑婆世界三千大千国土地皆震裂,而于其中有无量千万亿菩萨摩诃萨同时踊出。是诸菩萨,身皆金色,三十二相,无量光明,先尽在此娑婆世界之下,此界虚空中住。是诸菩萨,闻释迦牟尼佛所说音声,从下发来。一一菩萨皆是大众唱导之首,各将六万恒河沙眷属,况将五万、四万、三万、二万、一万恒河沙等眷属者,况复乃至一恒河沙、半恒河沙、四分之一乃至千万亿那由他分之一,况复千万亿那由他眷属,况复亿万眷属,况复千万、百万乃至一万,况复一千、一百乃至一十,况复将五四三二一弟子者,况复单己乐远离行!如是等比,无量无边算数譬喻所不能知。是诸菩萨从地出已,各诣虚空七宝妙塔多宝如来、释迦牟尼佛所。到已,向二世尊头面礼足,及至诸宝树下师子座上佛所,亦皆作礼,右绕三匝,合掌恭敬,以诸菩萨种种赞法而以赞叹,住在一面,欣乐瞻仰于二世尊。是诸菩萨摩诃萨从初踊出,以诸菩萨种种赞法而赞于佛,如是时间经五十小劫。是时释迦牟尼佛默然而坐,及诸四众亦皆默然五十小劫。佛神力故,令诸大众谓如半日。</p><p>尔时,四众亦以佛神力故,见诸菩萨遍满无量百千万亿国土虚空。是菩萨众中有四导师,一名上行,二名无边行,三名净行,四名安立行。是四菩萨于其众中,最为上首唱导之师,在大众前各共合掌,观释迦牟尼佛,而问讯言:“世尊,少病少恼安乐行不?所应度者受教易不?不令世尊生疲劳耶?”</p><p>尔时,四大菩萨而说偈言:</p><p>“世尊安乐, 少病少恼,</p><p>教化众生, 得无疲惓?</p><p>又诸众生, 受化易不?</p><p>不令世尊, 生疲劳耶?”</p><p>尔时,世尊于菩萨大众中,而作是言:“如是,如是,诸善男子,如来安乐,少病少恼;诸众生等易可化度,无有疲劳。所以者何?是诸众生,世世已来常受我化,亦于过去诸佛供养尊重,种诸善根。此诸众生,始见我身,闻我所说,即皆信受入如来慧,除先修习学小乘者。如是之人,我今亦令得闻是经,入于佛慧。”</p><p>尔时,诸大菩萨而说偈言:</p><p>“善哉善哉, 大雄世尊,</p><p>诸众生等, 易可化度。</p><p>能问诸佛, 甚深智慧,</p><p>闻已信行, 我等<a href=\"/remen/suixi.html\" class=\"keylink\" target=\"_blank\">随喜</a>。”</p><p>于时,世尊赞叹上首诸大菩萨:“善哉!善哉!善男子,汝等能于如来发随喜心。”</p><p>尔时,<a href=\"/remen/mile.html\" class=\"keylink\" target=\"_blank\">弥勒</a>菩萨及八千恒河沙诸菩萨众,皆作是念:“我等从昔已来,不见不闻如是大菩萨摩诃萨众,从地踊出住世尊前,合掌供养问讯如来。”时弥勒菩萨摩诃萨,知八千恒河沙诸菩萨等心之所念,并欲自决所疑,合掌向佛,以偈问曰:</p><p>“无量千万亿, 大众诸菩萨,</p><p>昔所未曾见, 愿两足尊说。</p><p>是从何所来? 以何因缘集?</p><p>巨身大神通, 智慧叵思议,</p><p>其志念坚固, 有大忍辱力,</p><p>众生所乐见, 为从何所来?</p><p>一一诸菩萨, 所将诸眷属,</p><p>其数无有量, 如恒河沙等。</p><p>或有大菩萨, 将六万恒沙,</p><p>如是诸大众, 一心求佛道。</p><p>是诸大师等, 六万恒河沙,</p><p>俱来供养佛, 及护持是经。</p><p>将五万恒沙, 其数过于是,</p><p>四万及三万, 二万至一万,</p><p>一千一百等, 乃至一恒沙,</p><p>半及三四分, 亿万分之一,</p><p>千万那由他, 万亿诸弟子,</p><p>乃至于半亿, 其数复过上。</p><p>百万至一万, 一千及一百,</p><p>五十与一十, 乃至三二一,</p><p>单己无眷属, 乐于独处者,</p><p>俱来至佛所, 其数转过上。</p><p>如是诸大众, 若人行筹数,</p><p>过于恒沙劫, 犹不能尽知。</p><p>是诸大威德, 精进菩萨众,</p><p>谁为其说法, 教化而成就?</p><p>从谁初发心? 称扬何<a href=\"/remen/fofa.html\" class=\"keylink\" target=\"_blank\">佛法</a>?</p><p>受持行谁经? 修习何佛道?</p><p>如是诸菩萨, 神通大智力,</p><p>四方地震裂, 皆从中踊出。</p><p>世尊我昔来, 未曾见是事,</p><p>愿说其所从, 国土之名号。</p><p>我常游诸国, 未曾见是众,</p><p>我于此众中, 乃不识一人,</p><p>忽然从地出, 愿说其因缘。</p><p>今此之大会, 无量百千亿,</p><p>是诸菩萨等, 皆欲知此事。</p><p>是诸菩萨众, 本末之因缘,</p><p>无量德世尊, 唯愿决众疑。”</p><p>尔时,释迦牟尼分身诸佛,从无量千万亿他方国土来者,在于八方诸宝树下,师子座上结跏趺坐。其佛侍者,各各见是菩萨大众,于三千<a href=\"/remen/daqianshijie.html\" class=\"keylink\" target=\"_blank\">大千世界</a>四方,从地踊出住于虚空,各白其佛言:“世尊,此诸无量无边阿僧祇菩萨大众,从何所来?”尔时,诸佛各告侍者:“诸善男子,且待须臾。有菩萨摩诃萨,名曰弥勒,释迦牟尼佛之所授记,次后作佛,以问斯事,佛今答之。汝等自当因是得闻。”</p><p>尔时,释迦牟尼佛告弥勒菩萨:“善哉!善哉!阿逸多,乃能问佛如是大事。汝等当共一心,被精进铠,发坚固意。如来今欲显发宣示诸佛智慧,诸佛<a href=\"/remen/zizai.html\" class=\"keylink\" target=\"_blank\">自在</a>神通之力,诸佛师子奋迅之力,诸佛威猛大势之力。”</p><p>尔时,世尊欲重宣此义,而说偈言:</p><p>“当精进一心, 我欲说此事,</p><p>勿得有疑悔, 佛智叵思议。</p><p>汝今出信力, 住于忍善中,</p><p>昔所未闻法, 今皆当得闻。</p><p>我今安慰汝, 勿得怀疑惧,</p><p>佛无不实语, 智慧不可量,</p><p>所得第一法, 甚深叵分别,</p><p>如是今当说, 汝等一心听。”</p><p>尔时,世尊说此偈已,告弥勒菩萨:“我今于此大众,宣告汝等。阿逸多,是诸大菩萨摩诃萨,无量无数阿僧祇从地踊出,汝等昔所未见者。我于是娑婆世界得阿耨多罗三藐三菩提已,教化示导是诸菩萨,调伏其心令发道意。此诸菩萨,皆于是娑婆世界之下,此界虚空中住,于诸经典读诵通利,思惟分别,正忆念。阿逸多,是诸善男子等,不乐在众多有所说,常乐静处,勤行精进未曾休息;亦不依止人天而住,常乐深智无有障碍,亦常乐于诸佛之法,一心精进求无上慧。”</p><p>尔时,世尊欲重宣此义,而说偈言:</p><p>“阿逸汝当知, 是诸大菩萨,</p><p>从无数劫来, 修习佛智慧,</p><p>悉是我所化, 令发大道心。</p><p>此等是我子, 依止是世界,</p><p>常行头陀事, 志乐于静处,</p><p>舍大众愦闹, 不乐多所说。</p><p>如是诸子等, 学习我道法,</p><p>昼夜常精进, 为求佛道故。</p><p>在娑婆世界, 下方空中住,</p><p>志念力坚固, 常勤求智慧,</p><p>说种种妙法, 其心无所畏。</p><p>我于伽耶城, 菩提树下坐,</p><p>得成最正觉, 转无上法轮,</p><p>尔乃教化之, 令初发道心,</p><p>今皆住不退, 悉当得成佛。</p><p>我今说实语, 汝等一心信,</p><p>我从久远来, 教化是等众。”</p><p>尔时,弥勒菩萨摩诃萨及无数诸菩萨等,心生疑惑,怪未曾有,而作是念:“云何世尊于少时间,教化如是无量无边阿僧祇诸大菩萨,令住阿耨多罗三藐三菩提?”即白佛言:“世尊,如来为太子时,出于释宫去伽耶城不远,坐于道场得成阿耨多罗三藐三菩提,从是已来始过四十余年。世尊,云何于此少时大作佛事,以佛势力,以佛功德,教化如是无量大菩萨众当成阿耨多罗三藐三菩提?世尊,此大菩萨众,假使有人于千万亿劫数不能尽,不得其边。斯等久远已来,于无量无边诸佛所植诸善根,成就菩萨道,常修梵行。</p><p>“世尊,如此之事,世所难信。譬如有人,色美发黑,年二十五,指百岁人言是我子,其百岁人亦指年少,言是我父,生育我等,是事难信。佛亦如是,得道已来其实未久,而此大众诸菩萨等,已于无量千万亿劫,为佛道故勤行精进,善入出住无量百千万亿<a href=\"/remen/sanmei.html\" class=\"keylink\" target=\"_blank\">三昧</a>,得大神通,久修梵行,善能次第习诸善法,巧于问答,人中之宝,一切世间甚为希有。今日世尊方云得佛道时,初令发心,教化示导,令向阿耨多罗三藐三菩提。世尊得佛未久,乃能作此大功德事。我等虽复信佛随宜所说,佛所出言未曾虚妄,佛所知者皆悉通达;然诸新发意菩萨,于佛灭后,若闻是语或不信受,而起破法罪业因缘。唯然世尊,愿为解说除我等疑,及未来世诸善男子,闻此事已亦不生疑。”</p><p>尔时,弥勒菩萨欲重宣此义,而说偈言:</p><p>“佛昔从释种, 出家近伽耶,</p><p>坐于菩提树, 尔来尚未久。</p><p>此诸佛子等, 其数不可量,</p><p>久已行佛道, 住于神通力,</p><p>善学菩萨道, 不染世间法,</p><p>如莲华在水, 从地而踊出,</p><p>皆起恭敬心, 住于世尊前。</p><p>是事难思议, 云何而可信?</p><p>佛得道甚近, 所成就甚多,</p><p>愿为除众疑, 如实分别说。</p><p>譬如少壮人, 年始二十五,</p><p>示人百岁子, 发白而面皱,</p><p>是等我所生, 子亦说是父,</p><p>父少而子老, 举世所不信。</p><p>世尊亦如是, 得道来甚近,</p><p>是诸菩萨等, 志固无怯弱,</p><p>从<a href=\"/remen/wuliangjie.html\" class=\"keylink\" target=\"_blank\">无量劫</a>来, 而行菩萨道,</p><p>巧于难问答, 其心无所畏,</p><p>忍辱心决定, 端正有威德,</p><p>十方佛所赞, 善能分别说,</p><p>不乐在人众, 常好在禅定,</p><p>为求佛道故, 于下空中住。</p><p>我等从佛闻, 于此事无疑,</p><p>愿佛为未来, 演说令开解。</p><p>若有于此经, 生疑不信者,</p><p>即当堕恶道, 愿今为解说,</p><p>是无量菩萨, 云何于少时,</p><p>教化令发心, 而住不退地?”</p><p>如来寿量品第十六</p><p>尔时,佛告诸菩萨及一切大众:“诸善男子,汝等当信解如来诚谛之语。”复告大众:“汝等当信解如来诚谛之语。”又复告诸大众:“汝等当信解如来诚谛之语。”是时菩萨大众,弥勒为首,合掌白佛言:“世尊,唯愿说之,我等当信受佛语。”如是三白已,复言:“唯愿说之,我等当信受佛语。”</p><p>尔时,世尊知诸菩萨三请不止,而告之言:“汝等谛听,如来秘密神通之力,一切世间天、人及阿修罗,皆谓今释迦牟尼佛出释氏宫,去伽耶城不远坐于道场,得阿耨多罗三藐三菩提。然善男子,我实成佛已来,无量无边百千万亿那由他劫。譬如五百千万亿那由他阿僧祇三千大千世界,假使有人抹为微尘,过于东方五百千万亿那由他阿僧祇国,乃下一尘,如是东行尽是微尘。诸善男子,于意云何?是诸世界,可得思惟校计,知其数不?”</p><p>弥勒菩萨等俱白佛言:“世尊,是诸世界无量无边,非算数所知,亦非心力所及。一切声闻、辟支佛以无漏智,不能思惟知其限数。我等住阿惟越致地,于是事中亦所不达。世尊,如是诸世界无量无边。”</p><p>尔时,佛告大菩萨众:“诸善男子,今当分明宣语汝等。是诸世界,若著微尘及不著者,尽以为尘,一尘一劫,我成佛已来,复过于此百千万亿那由他阿僧祇劫。自从是来,我常在此娑婆世界说法教化,亦于余处百千万亿那由他阿僧祇国导利众生。诸善男子,于是中间,我说燃灯佛等,又复言其入于涅槃,如是皆以方便分别。诸善男子,若有众生来至我所,我以佛眼观其信等诸根利钝,随所应度,处处自说名字不同、年纪大小,亦复现言当入涅槃,又以种种方便说微妙法,能令众生发欢喜心。诸善男子,如来见诸众生乐于小法,德薄垢重者,为是人说:‘我少出家,得阿耨多罗三藐三菩提。’然我实成佛已来久远若斯,但以方便教化众生令入佛道,作如是说。</p><p>“诸善男子,如来所演经典,皆为度脱众生,或说己身,或说他身,或示己身,或示他身,或示己事,或示他事,诸所言说皆实不虚。所以者何?如来如实知见三界之相,无有<a href=\"/remen/shengsi.html\" class=\"keylink\" target=\"_blank\">生死</a>若退若出,亦无在世及灭度者,非实非虚,非如非异,不如三界见于三界。如斯之事,如来明见无有错谬,以诸众生有种种性、种种欲、种种行、种种忆想分别故,欲令生诸善根,以若干因缘、譬喻言辞、种种说法,所作佛事未曾暂废。如是我成佛已来甚大久远,<a href=\"/remen/shouming.html\" class=\"keylink\" target=\"_blank\">寿命</a>无量阿僧祇劫常住不灭。</p><p>“诸善男子,我本行菩萨道所成寿命,今犹未尽,复倍上数。然今非实灭度,而便唱言当取灭度,如来以是方便教化众生。所以者何?若佛久住于世,薄德之人不种善根,贫穷下贱贪著五欲,入于忆想妄见网中,若见如来常在不灭,便起憍恣而怀厌怠,不能生难遭之想、恭敬之心,是故如来以方便说。比丘当知,诸佛出世难可值遇。所以者何?诸薄德人,过无量百千万亿劫,或有见佛,或不见者。以此事故,我作是言:‘诸比丘,如来难可得见。’斯众生等闻如是语,必当生于难遭之想,心怀恋慕渴仰于佛,便种善根。是故如来虽不实灭而言灭度。</p><p>“又善男子,诸佛如来法皆如是,为度众生皆实不虚。譬如良医智慧聪达,明练方药,善治众病。其人多诸子息,若十、二十乃至百数。以有事缘,远至余国,诸子于后饮他毒药,药发闷乱宛转于地。是时其父还来归家。诸子饮毒,或失本心,或不失者,遥见其父皆大欢喜,拜跪问讯:‘善安隐归!我等愚痴误服毒药,愿见救疗更赐寿命。’父见子等苦恼如是,依诸经方求好药草,色香美味皆悉具足,捣筛和合与子令服,而作是言:‘此大良药,色香美味皆悉具足。汝等可服,速除苦恼,无复众患。’其诸子中不失心者,见此良药色香俱好,即便服之,病尽除愈。余失心者,见其父来,虽亦欢喜问讯求索治病,然与其药而不肯服。所以者何?毒气深入失本心故,于此好色香药而谓不美。父作是念:‘此子可愍,为毒所中,心皆颠倒。虽见我喜,求索救疗,如是好药而不肯服。我今当设方便令服此药。’即作是言:‘汝等当知,我今衰老,死时已至。是好良药今留在此,汝可取服,勿忧不差。’作是教已,复至他国,遣使还告:‘汝父已死。’是时诸子闻父背丧,心大忧恼而作是念:‘若父在者,慈愍我等能见救护。今者舍我远丧他国,自惟孤露,无复恃怙。’常怀悲感,心遂醒悟,乃知此药色味香美,即取服之,毒病皆愈。其父闻子悉已得差,寻便来归,咸使见之。诸善男子,于意云何?颇有人能说此良医虚妄罪不?”</p><p>“不也,世尊。”</p><p>佛言:“我亦如是,成佛已来,无量无边百千万亿那由他阿僧祇劫;为众生故,以方便力言当灭度,亦无有能如法说我虚妄过者。”</p><p>尔时,世尊欲重宣此义,而说偈言:</p><p>“自我得佛来, 所经诸劫数,</p><p>无量百千万, 亿载阿僧祇。</p><p>常说法教化, 无数亿众生,</p><p>令入于佛道, 尔来无量劫。</p><p>为度众生故, 方便现涅槃,</p><p>而实不灭度, 常住此说法。</p><p>我常住于此, 以诸神通力,</p><p>令颠倒众生, 虽近而不见。</p><p>众见我灭度, 广供养<a href=\"/remen/sheli.html\" class=\"keylink\" target=\"_blank\">舍利</a>,</p><p>咸皆怀恋慕, 而生渴仰心。</p><p>众生既信伏, 质直意柔软,</p><p>一心欲见佛, 不自惜身命。</p><p>时我及众僧, 俱出灵鹫山,</p><p>我时语众生, 常在此不灭,</p><p>以方便力故, 现有灭不灭。</p><p>余国有众生, 恭敬信乐者,</p><p>我复于彼中, 为说无上法,</p><p>汝等不闻此, 但谓我灭度。</p><p>我见诸众生, 没在于苦恼,</p><p>故不为现身, 令其生渴仰,</p><p>因其心恋慕, 乃出为说法。</p><p>神通力如是, 于阿僧祇劫,</p><p>常在灵鹫山, 及余诸住处。</p><p>众生见劫尽, 大火所烧时,</p><p>我此土安隐, <a href=\"/remen/tianren.html\" class=\"keylink\" target=\"_blank\">天人</a>常充满,</p><p>园林诸堂阁, 种种宝庄严,</p><p>宝树多华果, 众生所游乐,</p><p>诸天击天鼓, 常作众伎乐,</p><p>雨曼陀罗华, 散佛及大众。</p><p>我<a href=\"/remen/jingtu.html\" class=\"keylink\" target=\"_blank\">净土</a>不毁, 而众见烧尽,</p><p>忧怖诸苦恼, 如是悉充满。</p><p>是诸罪众生, 以恶业因缘,</p><p>过阿僧祇劫, 不闻<a href=\"/remen/sanbao.html\" class=\"keylink\" target=\"_blank\">三宝</a>名。</p><p>诸有修功德, 柔和质直者,</p><p>则皆见我身, 在此而说法。</p><p>或时为此众, 说佛寿无量,</p><p>久乃见佛者, 为说佛难值。</p><p>我智力如是, 慧光照无量,</p><p>寿命无数劫, 久修业所得。</p><p>汝等有智者, 勿于此生疑,</p><p>当断令永尽, 佛语实不虚。</p><p>如医善方便, 为治狂子故,</p><p>实在而言死, 无能说虚妄;</p><p>我亦为世父, 救诸苦患者,</p><p>为凡夫颠倒, 实在而言灭。</p><p>以常见我故, 而生憍恣心,</p><p>放逸著五欲, 堕于恶道中。</p><p>我常知众生, 行道不行道,</p><p>随所应可度, 为说种种法。</p><p>每自作是意, 以何令众生,</p><p>得入无上慧, 速成就佛身?”</p><p>分别功德品第十七</p><p>尔时,大会闻佛说寿命劫数长远如是,无量无边阿僧祇众生得大<a href=\"/remen/154932.html\" class=\"keylink\" target=\"_blank\">饶益</a>。于时,世尊告弥勒菩萨摩诃萨:“阿逸多,我说是如来寿命长远时,六百八十万亿那由他恒河沙众生得无生法忍;复有千倍菩萨摩诃萨得闻持陀罗尼门;复有一世界微尘数菩萨摩诃萨得乐说无碍辩才;复有一世界微尘数菩萨摩诃萨得百千万亿无量旋陀罗尼;复有三千大千世界微尘数菩萨摩诃萨能转不退法轮;复有二千中国土微尘数菩萨摩诃萨能转清净法轮;复有小千国土微尘数菩萨摩诃萨,八生当得阿耨多罗三藐三菩提;复有四四天下微尘数菩萨摩诃萨,四生当得阿耨多罗三藐三菩提;复有三四天下微尘数菩萨摩诃萨,三生当得阿耨多罗三藐三菩提;复有二四天下微尘数菩萨摩诃萨,二生当得阿耨多罗三藐三菩提;复有一四天下微尘数菩萨摩诃萨,一生当得阿耨多罗三藐三菩提;复有八世界微尘数众生,皆发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。”</p><p>佛说是诸菩萨摩诃萨得大法利时,于虚空中,雨曼陀罗华、摩诃曼陀罗华,以散无量百千万亿众宝树下师子座上诸佛,并散七宝塔中师子座上释迦牟尼佛及久灭度多宝如来,亦散一切诸大菩萨及四部众,又雨细末栴檀、沉水香等。于虚空中,天鼓自鸣妙声深远,又雨千种天衣,垂诸璎珞,真珠璎珞、摩尼珠璎珞、如意珠璎珞,遍于九方众宝香炉烧无价香,自然周至供养大会。一一佛上,有诸菩萨执持幡盖,次第而上至于梵天。是诸菩萨以妙音声歌无量颂赞叹诸佛。</p><p>尔时,弥勒菩萨从座而起,偏袒右肩,合掌向佛,而说偈言:</p><p>“佛说希有法, 昔所未曾闻,</p><p>世尊有大力, 寿命不可量。</p><p>无数诸佛子, 闻世尊分别,</p><p>说得法利者, 欢喜充遍身。</p><p>或住不退地, 或得陀罗尼,</p><p>或无碍乐说, 万亿旋总持。</p><p>或有大千界, 微尘数菩萨,</p><p>各各皆能转, 不退之法轮。</p><p>复有中千界, 微尘数菩萨,</p><p>各各皆能转, 清净之法轮。</p><p>复有小千界, 微尘数菩萨,</p><p>余各八生在, 当得成佛道。</p><p>复有四三二, 如此四天下,</p><p>微尘诸菩萨, 随数生成佛。</p><p>或一四天下, 微尘数菩萨,</p><p>余有一生在, 当成一切智。</p><p>如是等众生, 闻佛寿长远,</p><p>得无量无漏, 清净之<a href=\"/remen/guobao.html\" class=\"keylink\" target=\"_blank\">果报</a>。</p><p>复有八世界, 微尘数众生,</p><p>闻佛说寿命, 皆发无上心。</p><p>世尊说无量, 不可思议法,</p><p>多有所饶益, 如虚空无边。</p><p>雨天曼陀罗, 摩诃曼陀罗,</p><p>释梵如恒沙, 无数佛土来,</p><p>雨栴檀沉水, 缤纷而乱坠,</p><p>如鸟飞空下, 供散于诸佛。</p><p>天鼓虚空中, 自然出妙声,</p><p>天衣千万种, 旋转而来下,</p><p>众宝妙香炉, 烧无价之香,</p><p>自然悉周遍, 供养诸世尊。</p><p>其大菩萨众, 执七宝幡盖,</p><p>高妙万亿种, 次第至梵天。</p><p>一一诸佛前, 宝幢悬胜幡,</p><p>亦以千万偈, 歌咏诸如来。</p><p>如是种种事, 昔所未曾有,</p><p>闻佛寿无量, 一切皆欢喜。</p><p>佛名闻十方, 广饶益众生,</p><p>一切具善根, 以助无上心。”</p><p>尔时,佛告弥勒菩萨摩诃萨:“阿逸多,其有众生,闻佛寿命长远如是,乃至能生一念信解,所得功德无有限量。若有善男子、善女人,为阿耨多罗三藐三菩提故,于八十万亿那由他劫,行五波罗蜜——檀波罗蜜、尸罗波罗蜜、羼提波罗蜜、毗梨耶波罗蜜、禅波罗蜜,除<a href=\"/remen/banruo.html\" class=\"keylink\" target=\"_blank\">般若</a>波罗蜜。以是功德比前功德,百分、千分、百千万亿分不及其一,乃至算数譬喻所不能知。若善男子、善女人有如是功德,于阿耨多罗三藐三菩提退者,无有是处。”</p><p>尔时,世尊欲重宣此义,而说偈言:</p><p>“若人求佛慧, 于八十万亿,</p><p>那由他劫数, 行五波罗蜜。</p><p>于是诸劫中, <a href=\"/remen/bushi.html\" class=\"keylink\" target=\"_blank\">布施</a>供养佛,</p><p>及缘觉弟子, 并诸菩萨众,</p><p>珍异之饮食, 上服与卧具,</p><p>栴檀立精舍, 以园林庄严,</p><p>如是等布施, 种种皆微妙,</p><p>尽此诸劫数, 以<a href=\"/remen/huixiang.html\" class=\"keylink\" target=\"_blank\">回向</a>佛道。</p><p>若复持禁戒, 清净无缺漏,</p><p>求于无上道, 诸佛之所叹。</p><p>若复行忍辱, 住于调柔地,</p><p>设众恶来加, 其心不倾动。</p><p>诸有得法者, 怀于增上慢,</p><p>为此所轻恼, 如是亦能忍。</p><p>若复勤精进, 志念常坚固,</p><p>于无量亿劫, 一心不懈息。</p><p>又于无数劫, 住于空闲处,</p><p>若坐若经行, 除睡常摄心,</p><p>以是因缘故, 能生诸禅定,</p><p>八十亿万劫, 安住心不乱。</p><p>持此一心福, 愿求无上道,</p><p>我得一切智, 尽诸禅定际。</p><p>是人于百千, 万亿劫数中,</p><p>行此诸功德, 如上之所说。</p><p>有善男女等, 闻我说寿命,</p><p>乃至一念信, 其福过于彼!</p><p>若人悉无有, 一切诸疑悔,</p><p>深心须臾信, 其福为如此。</p><p>其有诸菩萨, 无量劫行道,</p><p>闻我说寿命, 是则能信受。</p><p>如是诸人等, 顶受此经典:</p><p>愿我于未来, 长寿度众生,</p><p>如今日世尊, 诸释中之王,</p><p>道场师子吼, 说法无所畏。</p><p>我等未来世, 一切所尊敬,</p><p>坐于道场时, 说寿亦如是。</p><p>若有深心者, 清净而质直,</p><p>多闻能总持, 随义解佛语,</p><p>如是诸人等, 于此无有疑。</p><p>“又阿逸多,若有闻佛寿命长远解其言趣,是人所得功德无有限量,能起如来无上之慧。何况广闻是经,若教人闻,若自持、若教人持,若自书、若教人书,若以华香、璎珞、幢幡、缯盖、香油、酥灯供养经卷!是人功德无量无边,能生一切种智。</p><p>“阿逸多,若善男子、善女人闻我说寿命长远,深心信解,则为见佛常在耆阇崛山,共大菩萨、诸声闻众围绕说法。又见此娑婆世界,其地琉璃坦然平正,阎浮檀金以界八道,宝树行列,诸台楼观皆悉宝成,其菩萨众咸处其中。若有能如是观者,当知是为深信解相。又复如来灭后,若闻是经而不毁呰起随喜心,当知已为深信解相,何况读诵受持之者!斯人则为顶戴如来。阿逸多,是善男子、善女人不须为我复起塔寺,及作僧坊,以四事供养众僧。所以者何?是善男子、善女人受持读诵是经典者,为已起塔,造立僧坊,供养众僧,则为以<a href=\"/sheli/fo/\" class=\"keylink\" target=\"_blank\">佛舍利</a>起七宝塔,高广渐小至于梵天,悬诸幡盖及众宝铃,华香、璎珞、末香、涂香、<a href=\"/remen/shaoxiang.html\" class=\"keylink\" target=\"_blank\">烧香</a>、众鼓伎乐、箫、笛、箜篌、种种舞戏,以妙音声歌呗赞颂,则为于无量千万亿劫作是供养已。</p><p>“阿逸多,若我灭后,闻是经典,有能受持,若自书、若教人书,则为起立僧坊,以赤栴檀作诸殿堂三十有二,高八多罗树,高广严好,百千比丘于其中止,园林、浴池、经行禅窟,衣服、饮食、床褥、汤药,一切乐具充满其中。如是僧坊、堂阁,若干百千万亿,其数无量,以此现前供养于我及比丘僧。是故我说如来灭后,若有受持读诵,为他人说,若自书、若教人书,供养经卷,不须复起塔寺及造僧坊供养众僧。况复有人能持是经,兼行布施、持戒、忍辱、精进、一心、智慧,其德最胜无量无边!譬如虚空东西南北、四维、上下无量无边,是人功德亦复如是无量无边,疾至一切种智。若人读诵受持是经,为他人说,若自书、若教人书,复能起塔及造僧坊,供养赞叹声闻众僧,亦以百千万亿赞叹之法赞叹菩萨功德,又为他人种种因缘随义解说此《法华经》,复能清净持戒,与柔和者而共同止,忍辱无瞋,志念坚固,常贵坐禅得诸深定,精进勇猛摄诸善法,利根智慧善答问难。阿逸多,若我灭后,诸善男子、善女人受持读诵是经典者,复有如是诸善功德,当知是人已趣道场,近阿耨多罗三藐三菩提,坐道树下。阿逸多,是善男子、善女人,若坐、若立、若行处,此中便应起塔,一切天人皆应供养如佛之塔。”</p><p>尔时,世尊欲重宣此义,而说偈言:</p><p>“若我灭度后, 能奉持此经,</p><p>斯人福无量, 如上之所说,</p><p>是则为具足, 一切诸供养。</p><p>以舍利起塔, 七宝而庄严,</p><p>表刹甚高广, 渐小至梵天,</p><p>宝铃千万亿, 风动出妙音。</p><p>又于无量劫, 而供养此塔,</p><p>华香诸璎珞, 天衣众伎乐,</p><p>燃香油酥灯, 周匝常照明。</p><p>恶世法末时, 能持是经者,</p><p>则为已如上, 具足诸供养。</p><p>若能持此经, 则如佛现在,</p><p>以牛头栴檀, 起僧坊供养,</p><p>堂有三十二, 高八多罗树,</p><p>上馔妙衣服, 床卧皆具足,</p><p>百千众住处, 园林诸浴池,</p><p>经行及禅窟, 种种皆严好。</p><p>若有信解心, 受持读诵书,</p><p>若复教人书, 及供养经卷,</p><p>散华香末香, 以须曼瞻卜,</p><p>阿提目多伽, 薰油常燃之,</p><p>如是供养者, 得无量功德,</p><p>如虚空无边, 其福亦如是。</p><p>况复持此经, 兼布施持戒,</p><p>忍辱乐禅定, 不瞋不恶口,</p><p>恭敬于塔庙, 谦下诸比丘,</p><p>远离自高心, 常思惟智慧,</p><p>有问难不瞋, 随顺为解说,</p><p>若能行是行, 功德不可量!</p><p>若见此法师, 成就如是德,</p><p>应以天华散, 天衣覆其身,</p><p>头面接足礼, 生心如佛想。</p><p>又应作是念, 不久诣道树,</p><p>得无漏无为, 广利诸人天。</p><p>其所住止处, 经行若坐卧,</p><p>乃至说一偈, 是中应起塔,</p><p>庄严令妙好, 种种以供养。</p><p>佛子住此地, 则是佛受用,</p><p>常在于其中, 经行及坐卧。”</p></div>"
},{
    "title": "第六卷 妙法莲华经",
    "author": "鸠摩罗什 译",
    "html": "<div class=\"B1_text\"><p>　　第六卷 <a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a></p><p>　　<a href=\"/remen/suixi.html\" class=\"keylink\" target=\"_blank\">随喜</a><a href=\"/remen/gongde.html\" class=\"keylink\" target=\"_blank\">功德</a>品第十八</p><p>　　尔时，<a href=\"/remen/mile.html\" class=\"keylink\" target=\"_blank\">弥勒</a>菩萨摩诃萨白佛言：“<a href=\"/remen/shizun.html\" class=\"keylink\" target=\"_blank\">世尊</a>，若有善男子、善女人，闻是《<a href=\"/fojing/miaofalianhuajing/\" class=\"keylink\" target=\"_blank\">法华经</a>》随喜者，得几所福？”而说偈言：</p><p>　　“世尊灭度后， 其有闻是经，</p><p>　　若能随喜者， 为得几所福？”</p><p>　　尔时，佛告弥勒菩萨摩诃萨：“阿逸多，如来灭后，若<a href=\"/remen/biqiu.html\" class=\"keylink\" target=\"_blank\">比丘</a>、<a href=\"/remen/biqiuni.html\" class=\"keylink\" target=\"_blank\">比丘尼</a>、优婆塞、优婆夷，及余智者若长若幼，闻是经随喜已，从<a href=\"/remen/fahui.html\" class=\"keylink\" target=\"_blank\">法会</a>出至于余处，若在僧坊，若空闲地，若城邑、巷陌、聚落、田里，如其所闻，为父母、宗亲、善友知识随力演说；是诸人等闻已，随喜复行转教；余人闻已，亦随喜转教；如是展转至第五十。</p><p>　　“阿逸多，其第五十善男子、善女人随喜功德，我今说之，汝当善听。若四百万亿阿僧祇世界，六趣四生<a href=\"/remen/zhongsheng.html\" class=\"keylink\" target=\"_blank\">众生</a>——卵生、胎生、湿生、化生，若有形、无形、有想、无想、非有想非无想、无足、二足、四足、多足，如是等在众生数者，有人求福，随其所欲娱乐之具皆给与之，一一众生与满阎浮提金、银、琉璃、砗磲、玛瑙、珊瑚、琥珀、诸妙珍宝，及象马车乘、七宝所成宫殿楼阁等。是大施主，如是<a href=\"/remen/bushi.html\" class=\"keylink\" target=\"_blank\">布施</a>满八十年已，而作是念：‘我已施众生娱乐之具，随意所欲。然此众生皆已衰老，年过八十，发白面皱，将死不久，我当以<a href=\"/remen/fofa.html\" class=\"keylink\" target=\"_blank\">佛法</a>而训导之。’即集此众生，宣布法化，示教利喜，一时皆得须陀洹道、斯陀含道、阿那含道、阿罗汉道，尽诸有漏，于深<a href=\"/remen/chanding.html\" class=\"keylink\" target=\"_blank\">禅定</a>皆得<a href=\"/remen/zizai.html\" class=\"keylink\" target=\"_blank\">自在</a>，具八<a href=\"/remen/jietuo.html\" class=\"keylink\" target=\"_blank\">解脱</a>。于汝意云何？是大施主所得功德，宁为多不？”</p><p>　　弥勒白佛言：“世尊，是人功德甚多，无量无边。若是施主，但施众生一切乐具，功德无量，何况令得阿罗汉果！”</p><p>　　佛告弥勒：“我今分明语汝，是人以一切乐具，施于四百万亿阿僧祇世界六趣众生，又令得阿罗汉果，所得功德，不如是第五十人，闻《法华经》一偈随喜功德，百分、千分、百千万亿分不及其一，乃至算数譬喻所不能知。阿逸多，如是第五十人展转闻《法华经》随喜功德，尚无量无边阿僧祇，何况最初于会中闻而随喜者！其福复胜无量无边阿僧祇，不可得比。</p><p>　　“又阿逸多，若人为是经故，往诣僧坊，若坐若立，须臾听受，缘是功德转身所生，得好上妙象马车乘、珍宝辇舆及乘天宫。若复有人，于讲法处坐，更有人来，劝令坐听，若分座令坐，是人功德转身，得帝释坐处，若梵王坐处，若转轮圣王所坐之处。</p><p>　　“阿逸多，若复有人语余人言：‘有经名《法华》，可共往听。’即受其教，乃至须臾间闻，是人功德转身，得与陀罗尼菩萨共生一处，利根<a href=\"/remen/zhihui.html\" class=\"keylink\" target=\"_blank\">智慧</a>，百千万世终不喑哑，口气不臭；舌常无病；口亦无病；齿不垢黑，不黄不疏，亦不缺落，不差不曲；唇不下垂，亦不褰缩，不粗涩，不疮胗，亦不缺坏，亦不喎斜，不厚不大，亦不黧黑，无诸可恶；鼻不匾[匚+虎]，亦不曲戾；面色不黑，亦不狭长，亦不窊曲，无有一切不可喜相。唇、舌、牙、齿悉皆严好，鼻修高直，面貌<a href=\"/remen/yuanman.html\" class=\"keylink\" target=\"_blank\">圆满</a>，眉高而长，额广平正，人相具足，世世所生，见佛闻法，信受教诲。</p><p>　　“阿逸多，汝且观是劝于一人令往听法，功德如此，何况一心听说读诵，而于大众为人分别，如说<a href=\"/remen/xiuxing.html\" class=\"keylink\" target=\"_blank\">修行</a>！”</p><p>　　尔时，世尊欲重宣此义，而说偈言：</p><p>　　“若人于法会， 得闻是经典，</p><p>　　乃至于一偈， 随喜为他说，</p><p>　　如是展转教， 至于第五十，</p><p>　　最后人获福， 今当分别之。</p><p>　　如有大施主， 供给无量众，</p><p>　　具满八十岁， 随意之所欲。</p><p>　　见彼衰老相， 发白而面皱，</p><p>　　齿疏形枯竭， 念其死不久，</p><p>　　我今应当教， 令得于<a href=\"/remen/daoguo.html\" class=\"keylink\" target=\"_blank\">道果</a>，</p><p>　　即为方便说， <a href=\"/remen/niepan.html\" class=\"keylink\" target=\"_blank\">涅槃</a>真实法，</p><p>　　世皆不牢固， 如水沫泡焰，</p><p>　　汝等咸应当， 疾生厌离心。</p><p>　　诸人闻是法， 皆得阿罗汉，</p><p>　　具足六<a href=\"/remen/shentong.html\" class=\"keylink\" target=\"_blank\">神通</a>， 三明八解脱。</p><p>　　最后第五十， 闻一偈随喜，</p><p>　　是人福胜彼， 不可为譬喻。</p><p>　　如是展转闻， 其福尚无量，</p><p>　　何况于法会， 初闻随喜者！</p><p>　　“若有劝一人， 将引听法华，</p><p>　　言此经深妙， 千万劫难遇，</p><p>　　即受教往听， 乃至须臾闻，</p><p>　　斯人之<a href=\"/remen/fubao.html\" class=\"keylink\" target=\"_blank\">福报</a>， 今当分别说。</p><p>　　世世无口患， 齿不疏黄黑，</p><p>　　唇不厚褰缺， 无有可恶相，</p><p>　　舌不干黑短， 鼻高修且直，</p><p>　　额广而平正， 面目悉端严，</p><p>　　为人所喜见， 口气无臭秽，</p><p>　　优钵华之香， 常从其口出。</p><p>　　“若故诣僧坊， 欲听法华经，</p><p>　　须臾闻<a href=\"/remen/huanxi.html\" class=\"keylink\" target=\"_blank\">欢喜</a>， 今当说其福。</p><p>　　后生<a href=\"/remen/tianren.html\" class=\"keylink\" target=\"_blank\">天人</a>中， 得妙象马车，</p><p>　　珍宝之辇舆， 及乘天宫殿。</p><p>　　若于讲法处， 劝人坐听经，</p><p>　　是福<a href=\"/remen/yinyuan1.html\" class=\"keylink\" target=\"_blank\">因缘</a>得， 释梵转轮座。</p><p>　　何况一心听， 解说其义趣，</p><p>　　如说而修行， 其福不可量！”</p><p>　　法师功德品第十九</p><p>　　尔时，佛告常<a href=\"/remen/jingjin.html\" class=\"keylink\" target=\"_blank\">精进</a>菩萨摩诃萨：“若善男子、善女人<a href=\"/remen/shouchi.html\" class=\"keylink\" target=\"_blank\">受持</a>是《法华经》，若读、若诵、若解说、若书写，是人当得八百眼功德、千二百耳功德、八百鼻功德、千二百舌功德、八百身功德、千二百意功德，以是功德<a href=\"/remen/zhuangyan.html\" class=\"keylink\" target=\"_blank\">庄严</a>六根皆令清净。是善男子、善女人，父母所生清净肉眼，见于三千<a href=\"/remen/daqianshijie.html\" class=\"keylink\" target=\"_blank\">大千世界</a>内外所有山林河海，下至阿鼻<a href=\"/remen/diyu.html\" class=\"keylink\" target=\"_blank\">地狱</a>，上至有顶；亦见其中一切众生，及业因缘<a href=\"/remen/guobao.html\" class=\"keylink\" target=\"_blank\">果报</a>生处，悉见悉知。”</p><p>　　尔时，世尊欲重宣此义，而说偈言：</p><p>　　“若于大众中， 以无所畏心，</p><p>　　说是法华经， 汝听其功德。</p><p>　　是人得八百， 功德殊胜眼，</p><p>　　以是庄严故， 其目甚清净。</p><p>　　父母所生眼， 悉见三千界，</p><p>　　内外弥楼山， 须弥及铁围，</p><p>　　并诸余山林， 大海江河水，</p><p>　　下至阿鼻狱， 上至有顶处，</p><p>　　其中诸众生， 一切皆悉见。</p><p>　　虽未得天眼， 肉眼力如是。</p><p>　　“复次，常精进，若善男子、善女人受持此经，若读、若诵、若解说、若书写，得千二百耳功德。以是清净耳，闻三千大千世界，下至阿鼻地狱，上至有顶，其中内外种种语言音声——象声、马声、牛声、车声，啼哭声、愁叹声，螺声、鼓声、钟声、铃声，笑声、语声，男声、女声、童子声、童女声，法声、非法声，苦声、乐声，凡夫声、<a href=\"/remen/shengren.html\" class=\"keylink\" target=\"_blank\">圣人</a>声，喜声、不喜声，天声、龙声、夜叉声、乾闼婆声、阿修罗声、迦楼罗声、紧那罗声、摩睺罗伽声，火声、水声、风声，地狱声、畜生声、饿鬼声，比丘声、比丘尼声，声闻声、辟支佛声、菩萨声、佛声。以要言之，三千大千世界中，一切内外所有诸声，虽未得天耳，以父母所生清净常耳，皆悉闻知，如是分别种种音声而不坏耳根。”</p><p>　　尔时，世尊欲重宣此义，而说偈言：</p><p>　　“父母所生耳， 清净无浊秽，</p><p>　　以此常耳闻， 三千世界声，</p><p>　　象马车牛声， 钟铃螺鼓声，</p><p>　　琴瑟箜篌声， 箫笛之音声，</p><p>　　清净好歌声， 听之而不著，</p><p>　　无数种人声， 闻悉能解了。</p><p>　　又闻诸天声， 微妙之歌音，</p><p>　　及闻男女声， 童子童女声，</p><p>　　山川崄谷中， 迦陵频伽声，</p><p>　　命命等诸鸟， 悉闻其音声。</p><p>　　地狱众苦痛， 种种楚毒声，</p><p>　　饿鬼饥渴逼， 求索饮食声，</p><p>　　诸阿修罗等， 居在大海边，</p><p>　　自共语言时， 出于大音声。</p><p>　　如是<a href=\"/remen/shuofa.html\" class=\"keylink\" target=\"_blank\">说法</a>者， 安住于此间，</p><p>　　遥闻是众声， 而不坏耳根。</p><p>　　十方世界中， 禽兽鸣相呼，</p><p>　　其说法之人， 于此悉闻之。</p><p>　　其诸梵天上， 光音及遍净，</p><p>　　乃至有顶天， 言语之音声，</p><p>　　法师住于此， 悉皆得闻之。</p><p>　　一切比丘众， 及诸比丘尼，</p><p>　　若读诵经典， 若为他人说，</p><p>　　法师住于此， 悉皆得闻之。</p><p>　　复有诸菩萨， 读诵于经法，</p><p>　　若为他人说， 撰集解其义，</p><p>　　如是诸音声， 悉皆得闻之。</p><p>　　诸佛大圣尊， <a href=\"/remen/jiaohua.html\" class=\"keylink\" target=\"_blank\">教化</a>众生者，</p><p>　　于诸大会中， 演说微妙法，</p><p>　　持此法华者， 悉皆得闻之。</p><p>　　三千大千界， 内外诸音声，</p><p>　　下至阿鼻狱， 上至有顶天，</p><p>　　皆闻其音声， 而不坏耳根，</p><p>　　其耳聪利故， 悉能分别知。</p><p>　　持是法华者， 虽未得天耳，</p><p>　　但用所生耳， 功德已如是。</p><p>　　“复次，常精进，若善男子、善女人受持是经，若读、若诵、若解说、若书写，成就八百鼻功德。以是清净鼻根，闻于三千大千世界上下内外种种诸香，须曼那华香、阇提华香、末利华香、瞻卜华香、波罗罗华香、赤莲华香、青莲华香、白莲华香、华树香、果树香、栴檀香、沉水香、多摩罗跋香、多伽罗香，及千万种和香、若末若丸若涂香，持是经者，于此间住悉能分别。又复别知众生之香，象香、马香、牛羊等香，男香、女香、童子香、童女香，及草木<a href=\"/remen/conglin.html\" class=\"keylink\" target=\"_blank\">丛林</a>香，若近若远所有诸香，悉皆得闻，分别不错。持是经者，虽住于此，亦闻天上诸天之香，波利质多罗、拘鞞陀罗树香，及曼陀罗华香、摩诃曼陀罗华香、曼殊沙华香、摩诃曼殊沙华香，栴檀、沉水、种种末香，诸杂华香，如是等天香，和合所出之香，无不闻知。又闻诸天身香，释提桓因在胜殿上五欲娱乐嬉戏时香，若在妙法堂上为忉利诸天说法时香，若于诸园游戏时香，及余天等男女身香，皆悉遥闻。如是展转乃至梵世，上至有顶诸天身香，亦皆闻之。并闻诸天所烧之香，及声闻香、辟支佛香、菩萨香、诸<a href=\"/remen/foshen.html\" class=\"keylink\" target=\"_blank\">佛身</a>香，亦皆遥闻，知其所在。虽闻此香，然于鼻根不坏不错。若欲分别为他人说，忆念不谬。”</p><p>　　尔时，世尊欲重宣此义，而说偈言：</p><p>　　“是人鼻清净， 于此世界中，</p><p>　　若香若臭物， 种种悉闻知。</p><p>　　须曼那阇提， 多摩罗栴檀，</p><p>　　沉水及桂香， 种种华果香，</p><p>　　及知众生香， 男<a href=\"/remen/zinv.html\" class=\"keylink\" target=\"_blank\">子女</a>人香，</p><p>　　说法者远住， 闻香知所在。</p><p>　　大势转轮王， 小转轮及子，</p><p>　　群臣诸宫人， 闻香知所在。</p><p>　　身所著珍宝， 及地中宝藏，</p><p>　　转轮王宝女， 闻香知所在。</p><p>　　诸人严身具， 衣服及璎珞，</p><p>　　种种所涂香， 闻香知其身。</p><p>　　诸天若行坐， 游戏及神变，</p><p>　　持是法华者， 闻香悉能知。</p><p>　　诸树华果实， 及酥油香气，</p><p>　　持经者住此， 悉知其所在。</p><p>　　诸山深崄处， 栴檀树华敷，</p><p>　　众生在中者， 闻香皆能知。</p><p>　　铁围山大海， 地中诸众生，</p><p>　　持经者闻香， 悉知其所在，</p><p>　　阿修罗男女， 及其诸眷属，</p><p>　　斗诤游戏时， 闻香皆能知。</p><p>　　旷野险隘处， 师子象虎狼，</p><p>　　野牛水牛等， 闻香知所在。</p><p>　　若有怀妊者， 未辩其男女，</p><p>　　无根及非人， 闻香悉能知。</p><p>　　以闻香力故， 知其初怀妊，</p><p>　　成就不成就， 安乐产福子。</p><p>　　以闻香力故， 知男女所念，</p><p>　　染欲痴恚心， 亦知修善者。</p><p>　　地中众伏藏， 金银诸珍宝，</p><p>　　铜器之所盛， 闻香悉能知。</p><p>　　种种诸璎珞， 无能识其价，</p><p>　　闻香知贵贱， 出处及所在。</p><p>　　天上诸华等， 曼陀曼殊沙，</p><p>　　波利质多树， 闻香悉能知。</p><p>　　天上诸宫殿， 上中下差别，</p><p>　　众宝华庄严， 闻香悉能知。</p><p>　　天园林胜殿， 诸观妙法堂，</p><p>　　在中而娱乐， 闻香悉能知。</p><p>　　诸天若听法， 或受五欲时，</p><p>　　来往行坐卧， 闻香悉能知。</p><p>　　天女所著衣， 好华香庄严，</p><p>　　周旋游戏时， 闻香悉能知。</p><p>　　如是展转上， 乃至于梵世，</p><p>　　入禅出禅者， 闻香悉能知。</p><p>　　光音遍净天， 乃至于有顶，</p><p>　　初生及退没， 闻香悉能知。</p><p>　　诸比丘众等， 于法常精进，</p><p>　　若坐若经行， 及读诵经法，</p><p>　　或在林树下， 专精而<a href=\"/remen/zuochan.html\" class=\"keylink\" target=\"_blank\">坐禅</a>，</p><p>　　持经者闻香， 悉知其所在。</p><p>　　菩萨志坚固， 坐禅若读诵，</p><p>　　或为人说法， 闻香悉能知，</p><p>　　在在方世尊， 一切所恭敬，</p><p>　　愍众而说法， 闻香悉能知。</p><p>　　众生在佛前， 闻经皆欢喜，</p><p>　　<a href=\"/remen/rufa.html\" class=\"keylink\" target=\"_blank\">如法</a>而修行， 闻香悉能知。</p><p>　　虽未得菩萨， 无漏法生鼻，</p><p>　　而是持经者， 先得此鼻相。</p><p>　　“复次，常精进，若善男子、善女人受持是经，若读、若诵、若解说、若书写，得千二百舌功德。若好若丑，若美不美，及诸苦涩物，在其舌根，皆变成上味；如天<a href=\"/remen/ganlu.html\" class=\"keylink\" target=\"_blank\">甘露</a>，无不美者。若以舌根，于大众中有所演说，出深妙声能入其心，皆令欢喜快乐。又诸天子、天女、释梵诸天，闻是深妙音声，有所演说言论次第，皆悉来听。及诸龙、龙女、夜叉、夜叉女、乾闼婆、乾闼婆女、阿修罗、阿修罗女、迦楼罗、迦楼罗女、紧那罗、紧那罗女、摩睺罗伽、摩睺罗伽女，为听法故，皆来亲近、恭敬、<a href=\"/remen/gongyang.html\" class=\"keylink\" target=\"_blank\">供养</a>，及比丘、比丘尼、优婆塞、优婆夷、国王、王子、群臣眷属、小转轮王、大转轮王、七宝千子、内外眷属，乘其宫殿俱来听法，以是菩萨善说法故。<a href=\"/remen/poluomen.html\" class=\"keylink\" target=\"_blank\">婆罗门</a>、<a href=\"/wenda/jushi/\" class=\"keylink\" target=\"_blank\">居士</a>、国内人民，尽其形寿，随侍供养。又诸声闻、辟支佛、菩萨、诸佛，常乐见之。是人所在方面，诸佛皆向其处说法，悉能受持一切佛法，又能出于深妙法音。”</p><p>　　尔时，世尊欲重宣此义，而说偈言：</p><p>　　“是人舌根净， 终不受恶味，</p><p>　　其有所食啖， 悉皆成甘露。</p><p>　　以深净妙声， 于大众说法，</p><p>　　以诸因缘喻， 引导众生心，</p><p>　　闻者皆欢喜， 设诸上供养。</p><p>　　诸天龙夜叉， 及阿修罗等，</p><p>　　皆以恭敬心， 而共来听法。</p><p>　　是说法之人， 若欲以妙音，</p><p>　　遍满三千界， 随意即能至。</p><p>　　大小转轮王， 及千子眷属，</p><p>　　合掌恭敬心， 常来听受法。</p><p>　　诸天龙夜叉， 罗刹毗舍阇，</p><p>　　亦以欢喜心， 常乐来供养。</p><p>　　梵天王魔王， 自在大自在，</p><p>　　如是诸天众， 常来至其所。</p><p>　　诸佛及<a href=\"/remen/dizi.html\" class=\"keylink\" target=\"_blank\">弟子</a>， 闻其说法音，</p><p>　　常念而守护， 或时为现身。</p><p>　　“复次，常精进，若善男子、善女人受持是经，若读、若诵、若解说、若书写，得八百身功德，得清净身如净琉璃，众生喜见。其身净故，三千大千世界众生，生时死时，上下好丑，生善处、恶处，悉于中现。及铁围山、大铁围山、弥楼山、摩诃弥楼山等诸山，及其中众生，悉于中现。下至阿鼻地狱，上至有顶，所有及众生，悉于中现。若声闻、辟支佛、菩萨、诸佛说法，皆于身中现其色像。”</p><p>　　尔时，世尊欲重宣此义，而说偈言：</p><p>　　“若持法华者， 其身甚清净，</p><p>　　如彼净琉璃， 众生皆喜见。</p><p>　　又如净明镜， 悉见诸色像，</p><p>　　菩萨于净身， 皆见世所有，</p><p>　　唯独自明了， 余人所不见。</p><p>　　三千世界中， 一切诸群萌，</p><p>　　天人阿修罗， 地狱鬼畜生，</p><p>　　如是诸色像， 皆于身中现。</p><p>　　诸天等宫殿， 乃至于有顶，</p><p>　　铁围及弥楼， 摩诃弥楼山，</p><p>　　诸大海水等， 皆于身中现。</p><p>　　诸佛及声闻， <a href=\"/remen/fozi.html\" class=\"keylink\" target=\"_blank\">佛子</a>菩萨等，</p><p>　　若独若在众， 说法悉皆现。</p><p>　　虽未得无漏， 法性之妙身，</p><p>　　以清净常体， 一切于中现。</p><p>　　“复次，常精进，若善男子、善女人，如来灭后受持是经，若读、若诵、若解说、若书写，得千二百意功德。以是清净意根，乃至闻一偈一句，通达无量无边之义。解是义已，能演说一句一偈，至于一月、四月乃至一岁。诸所说法，随其义趣，皆与实相不相违背。若说俗间经书、治世语言、资生业等，皆顺<a href=\"/remen/zhengfa.html\" class=\"keylink\" target=\"_blank\">正法</a>。三千大千世界六趣众生，心之所行，心所动作，心所戏论，皆悉知之。虽未得无漏智慧，而其意根清净如此。是人有所思惟筹量言说，皆是佛法，无不真实，亦是先<a href=\"/fojing/\" class=\"keylink\" target=\"_blank\">佛经</a>中所说。”</p><p>　　尔时，世尊欲重宣此义，而说偈言：</p><p>　　“是人意清净， 明利无秽浊，</p><p>　　以此妙意根， 知上中下法。</p><p>　　乃至闻一偈， 通达无量义，</p><p>　　次第如法说， 月四月至岁。</p><p>　　是世界内外， 一切诸众生，</p><p>　　若天龙及人， 夜叉鬼神等，</p><p>　　其在六趣中， 所念若干种，</p><p>　　持法华之报， 一时皆悉知。</p><p>　　十方无数佛， 百福庄严相，</p><p>　　为众生说法， 悉闻能受持。</p><p>　　思惟无量义， 说法亦无量，</p><p>　　终始不忘错， 以持法华故。</p><p>　　悉知诸<a href=\"/remen/faxiang.html\" class=\"keylink\" target=\"_blank\">法相</a>， 随义识次第，</p><p>　　达名字语言， 如所知演说。</p><p>　　此人有所说， 皆是先佛法，</p><p>　　以演此法故， 于众无所畏。</p><p>　　持法华经者， 意根净若斯，</p><p>　　虽未得无漏， 先有如是相。</p><p>　　是人持此经， 安住希有地，</p><p>　　为一切众生， 欢喜而爱敬，</p><p>　　能以千万种， 善巧之语言，</p><p>　　分别而说法， 持法华经故。”</p><p>　　常不轻菩萨品第二十</p><p>　　尔时，佛告得大势菩萨摩诃萨：“汝今当知，若比丘、比丘尼、优婆塞、优婆夷，持《法华经》者，若有恶口骂詈诽谤，获大罪报，如前所说；其所得功德，如向所说，眼耳鼻舌身意清净。</p><p>　　“得大势，乃往古昔，过无量无边不可思议阿僧祇劫，有佛名威音王如来、应供、正遍知、明行足、善逝、<a href=\"/remen/shijian.html\" class=\"keylink\" target=\"_blank\">世间</a>解、无上士、调御丈夫、天人师、佛世尊，劫名离衰，国名大成。其威音王佛，于彼世中，为天、人、阿修罗说法。为求声闻者，说应<a href=\"/remen/sidi.html\" class=\"keylink\" target=\"_blank\">四谛</a>法，度生老病死，究竟涅槃；为求辟支佛者，说应<a href=\"/remen/shieryinyuan.html\" class=\"keylink\" target=\"_blank\">十二因缘</a>法；为诸菩萨因阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>，说应<a href=\"/remen/liuboluomi.html\" class=\"keylink\" target=\"_blank\">六波罗蜜</a>法，究竟佛慧。</p><p>　　“得大势，是威音王佛，寿四十万亿那由他恒河沙劫，正法住世劫数如一阎浮提微尘，像法住世劫数如四天下微尘。其佛<a href=\"/remen/154932.html\" class=\"keylink\" target=\"_blank\">饶益</a>众生已，然后灭度。正法、像法灭尽之后，于此国土复有佛出，亦号威音王如来、应供、正遍知、明行足、善逝、世间解、无上士、调御丈夫、天人师、佛世尊，如是次第有二万亿佛皆同一号。最初威音王如来既已灭度，正法灭后于像法中，增上慢比丘有大势力。尔时，有一菩萨比丘，名常不轻。</p><p>　　“得大势，以何因缘名常不轻？是比丘凡有所见，若比丘、比丘尼、优婆塞、优婆夷，皆悉<a href=\"/remen/libai.html\" class=\"keylink\" target=\"_blank\">礼拜</a>赞叹，而作是言：‘我深敬汝等，不敢轻慢。所以者何？汝等皆行<a href=\"/remen/pusadao.html\" class=\"keylink\" target=\"_blank\">菩萨道</a>，当得作佛。’而是比丘不专读诵经典，但行礼拜；乃至远见<a href=\"/remen/sizhong.html\" class=\"keylink\" target=\"_blank\">四众</a>，亦复故往，礼拜赞叹而作是言：‘我不敢轻于汝等，汝等皆当作佛。’四众之中，有生瞋恚心不净者，恶口骂詈言：‘是无智比丘，从何所来？自言我不轻汝，而与我等授记当得作佛？我等不用如是虚妄授记。’如此经历多年，常被骂詈不生瞋恚，常作是言：‘汝当作佛。’说是语时，众人或以杖木瓦石而打掷之，避走远住，犹高声唱言：‘我不敢轻于汝等，汝等皆当作佛。’以其常作是语故，增上慢比丘、比丘尼、优婆塞、优婆夷，号之为常不轻。</p><p>　　“是比丘临欲终时，于<a href=\"/remen/xukong.html\" class=\"keylink\" target=\"_blank\">虚空</a>中，具闻威音王佛先所说《法华经》，二十千万亿偈悉能受持，即得如上眼根清净、耳鼻舌身意根清净。得是六根清净已，更增<a href=\"/remen/shouming.html\" class=\"keylink\" target=\"_blank\">寿命</a>二百万亿那由他岁，广为人说是《法华经》。于时，增上慢四众，比丘、比丘尼、优婆塞、优婆夷，轻贱是人为作‘不轻’名者，见其得大神通力、乐说辩力、大善寂力，闻其所说，皆信伏随从。是菩萨复化千万亿众令住阿耨多罗三藐三菩提，命终之后得值二千亿佛，皆号日月灯明，于其法中说是《法华经》。以是因缘复值二千亿佛，同号云自在灯王，于此诸佛法中受持读诵。为诸四众说此经典故，得是常眼清净、耳鼻舌身意诸根清净，于四众中说法心无所畏。得大势，是常不轻菩萨摩诃萨供养如是若干诸佛，恭敬尊重赞叹，种诸善根。于后复值千万亿佛，亦于诸佛法中说是经典，功德成就，当得作佛。</p><p>　　“得大势，于意云何？尔时常不轻菩萨，岂异人乎？则我身是。若我于宿世不受持读诵此经、为他人说者，不能疾得阿耨多罗三藐三菩提。我于先佛所受持读诵此经，为人说故，疾得阿耨多罗三藐三菩提。得大势，彼时四众，比丘、比丘尼、优婆塞、优婆夷，以瞋恚意轻贱我故，二百亿劫常不值佛、不闻法、不见僧，千劫于阿鼻地狱受大苦恼。毕是罪已，复遇常不轻菩萨教化阿耨多罗三藐三菩提。得大势，于汝意云何？尔时四众常轻是菩萨者，岂异人乎？今此会中跋陀婆罗等五百菩萨，师子月等五百比丘尼，思佛等五百优婆塞，皆于阿耨多罗三藐三菩提不退转者是。得大势，当知是《法华经》，大饶益诸菩萨摩诃萨，能令至于阿耨多罗三藐三菩提。是故诸菩萨摩诃萨，于如来灭后，常应受持、读诵、解说、书写是经。”</p><p>　　尔时，世尊欲重宣此义，而说偈言：</p><p>　　“过去有佛， 号威音王，</p><p>　　神智无量， 将导一切，</p><p>　　天人龙神， 所共供养。</p><p>　　是佛灭后， 法欲尽时，</p><p>　　有一菩萨， 名常不轻。</p><p>　　时诸四众， 计著于法，</p><p>　　不轻菩萨， 往到其所，</p><p>　　而语之言： 我不轻汝，</p><p>　　汝等行道， 皆当作佛。</p><p>　　诸人闻已， 轻毁骂詈，</p><p>　　不轻菩萨， 能忍受之。</p><p>　　其罪毕已， 临命终时，</p><p>　　得闻此经， 六根清净，</p><p>　　神通力故， 增益寿命，</p><p>　　复为诸人， 广说是经。</p><p>　　诸著法众， 皆蒙菩萨，</p><p>　　教化成就， 令住佛道。</p><p>　　不轻命终， 值无数佛，</p><p>　　说是经故， 得无量福，</p><p>　　渐具功德， 疾<a href=\"/remen/chengfo.html\" class=\"keylink\" target=\"_blank\">成佛</a>道。</p><p>　　彼时不轻， 则我身是。</p><p>　　时四部众， 著法之者，</p><p>　　闻不轻言， 汝当作佛，</p><p>　　以是因缘， 值无数佛，</p><p>　　此会菩萨， 五百之众，</p><p>　　并及四部， 清信士女，</p><p>　　今于我前， 听法者是。</p><p>　　我于前世， 劝是诸人，</p><p>　　听受斯经， 第一之法，</p><p>　　开示教人， 令住涅槃，</p><p>　　世世受持， 如是经典。</p><p>　　亿亿万劫， 至不可议，</p><p>　　时乃得闻， 是法华经。</p><p>　　亿亿万劫， 至不可议，</p><p>　　诸佛世尊， 时说是经。</p><p>　　是故<a href=\"/remen/xingzhe.html\" class=\"keylink\" target=\"_blank\">行者</a>， 于佛灭后，</p><p>　　闻如是经， 勿生疑惑，</p><p>　　应当一心， 广说此经，</p><p>　　世世值佛， 疾成佛道。”</p><p>　　如来神力品第二十一</p><p>　　尔时，千世界微尘等菩萨摩诃萨从地踊出者，皆于佛前，一心合掌，瞻仰尊颜，而白佛言：“世尊，我等于佛灭后，世尊分身所在国土，灭度之处，当广说此经。所以者何？我等亦自欲得是真净大法，受持、读诵、解说、书写而供养之。”</p><p>　　尔时，世尊于文殊师利等无量百千万亿旧住<a href=\"/remen/suoposhijie.html\" class=\"keylink\" target=\"_blank\">娑婆世界</a>菩萨摩诃萨，及诸比丘、比丘尼、优婆塞、优婆夷、天、龙、夜叉、乾闼婆、阿修罗、迦楼罗、紧那罗、摩睺罗伽、人非人等，一切众前，现大神力，出广长舌上至梵世，一切毛孔放于无量无数色光，皆悉遍照十方世界。众宝树下师子座上诸佛亦复如是，出广长舌，放无量光。释迦牟尼佛及宝树下诸佛，现神力时满百千岁，然后还摄舌相。一时謦欬，俱共弹指，是二音声，遍至十方诸佛世界，地皆六种震动。其中众生，天、龙、夜叉、乾闼婆、阿修罗、迦楼罗、紧那罗、摩睺罗伽、人非人等，以佛神力故，皆见此娑婆世界无量无边百千万亿众宝树下师子座上诸佛，及见释迦牟尼佛共多宝如来在宝塔中坐师子座，又见无量无边百千万亿菩萨摩诃萨，及诸四众恭敬围绕释迦牟尼佛。既见是已，皆大欢喜，得未曾有。</p><p>　　即时，诸天于虚空中高声唱言：“过此无量无边百千万亿阿僧祇世界，有国名娑婆，是中有佛，名释迦牟尼，今为诸菩萨摩诃萨说大乘经，名《妙法莲华》，教菩萨法佛所护念。汝等当深心随喜，亦当礼拜供养释迦牟尼佛。”彼诸众生闻虚空中声已，合掌向娑婆世界，作如是言：“南无释迦牟尼佛！南无释迦牟尼佛！”以种种华香、璎珞、幡盖及诸严身之具、珍宝妙物，皆共遥散娑婆世界。所散诸物从十方来，譬如云集变成宝帐，遍覆此间诸佛之上。于时，十方世界通达无碍如一佛土。</p><p>　　尔时，佛告上行等菩萨大众：“诸佛神力，如是无量无边不可思议。若我以是神力，于无量无边百千万亿阿僧祇劫，为嘱累故说此经功德，犹不能尽。以要言之，如来一切所有之法，如来一切自在神力，如来一切秘要之藏，如来一切甚深之事，皆于此经宣示显说。是故汝等于如来灭后，应一心受持、读诵、解说、书写、如说修行。所在国土，若有受持、读诵、解说、书写、如说修行，若经卷所住之处，若于园中，若于林中，若于树下，若于僧坊，若白衣舍，若在殿堂，若山谷旷野，是中皆应起塔供养。所以者何？当知是处即是道场，诸佛于此得阿耨多罗三藐三菩提，诸佛于此转于法轮，诸佛于此而般涅槃。”</p><p>　　尔时，世尊欲重宣此义，而说偈言：</p><p>　　“诸佛救世者， 住于大神通，</p><p>　　为悦众生故， 现无量神力，</p><p>　　舌相至梵天， 身放无数光，</p><p>　　为求佛道者， 现此希有事。</p><p>　　诸佛謦欬声， 及弹指之声，</p><p>　　周闻十方国， 地皆六种动。</p><p>　　以佛灭度后， 能持是经故，</p><p>　　诸佛皆欢喜， 现无量神力。</p><p>　　嘱累是经故， 赞美受持者，</p><p>　　于<a href=\"/remen/wuliangjie.html\" class=\"keylink\" target=\"_blank\">无量劫</a>中， 犹故不能尽。</p><p>　　是人之功德， 无边无有穷，</p><p>　　如十方虚空， 不可得边际。</p><p>　　能持是经者， 则为已见我，</p><p>　　亦见多宝佛， 及诸分身者，</p><p>　　又见我今日， 教化诸菩萨。</p><p>　　能持是经者， 令我及分身，</p><p>　　灭度多宝佛， 一切皆欢喜。</p><p>　　十方现在佛， 并过去未来，</p><p>　　亦见亦供养， 亦令得欢喜。</p><p>　　诸佛坐道场， 所得秘要法，</p><p>　　能持是经者， 不久亦当得。</p><p>　　能持是经者， 于诸法之义，</p><p>　　名字及言辞， 乐说无穷尽，</p><p>　　如风于空中， 一切无障碍。</p><p>　　于如来灭后， 知佛所说经，</p><p>　　因缘及次第， 随义如实说，</p><p>　　如日月光明， 能除诸幽冥。</p><p>　　斯人行世间， 能灭众生闇，</p><p>　　教无量菩萨， 毕竟住一乘。</p><p>　　是故有智者， 闻此功德利，</p><p>　　于我灭度后， 应受持斯经，</p><p>　　是人于佛道， 决定无有疑。”</p><p>　　嘱累品第二十二</p><p>　　尔时，释迦牟尼佛从法座起，现大神力，以右手摩无量菩萨摩诃萨顶，而作是言：“我于无量百千万亿阿僧祇劫，修习是难得阿耨多罗三藐三菩提法，今以付嘱汝等：汝等应当一心流布此法，广令增益。”如是三摩诸菩萨摩诃萨顶，而作是言：“我于无量百千万亿阿僧祇劫，修习是难得阿耨多罗三藐三菩提法，今以付嘱汝等：汝等当受持读诵，广宣此法，令一切众生普得闻知。所以者何？如来有大慈悲，无诸悭吝，亦无所畏，能与众生佛之智慧、如来智慧、自然智慧。如来是一切众生之大施主，汝等亦应随学如来之法，勿生悭吝。于未来世，若有善男子、善女人，信如来智慧者，当为演说此《法华经》使得闻知，为令其人得佛慧故。若有众生不信受者，当于如来余深法中示教利喜。汝等若能如是，则为已报诸佛之恩。”</p><p>　　时诸菩萨摩诃萨，闻佛作是说已，皆大欢喜遍满其身，益加恭敬曲躬低头，合掌向佛，俱发声言：“如世尊敕，当具奉行。唯然，世尊，愿不有虑！”诸菩萨摩诃萨众如是三反，俱发声言：“如世尊敕，当具奉行。唯然，世尊，愿不有虑！”</p><p>　　尔时，释迦牟尼佛令十方来诸分身佛各还本土，而作是言：“诸佛各随所安，多宝佛塔还可如故。”说是语时，十方无量分身诸佛，坐宝树下师子座上者，及多宝佛，并上行等无边阿僧祇菩萨大众，<a href=\"/remen/sheli.html\" class=\"keylink\" target=\"_blank\">舍利</a>弗等声闻四众，及一切世间天、人、阿修罗等，闻佛所说，皆大欢喜。</p><p>　　药王菩萨本事品第二十三</p><p>　　尔时，宿王华菩萨白佛言：“世尊，药王菩萨云何游于娑婆世界？世尊，是药王菩萨，有若干百千万亿那由他难行苦行。善哉！世尊，愿少解说。诸天、龙、神、夜叉、乾闼婆、阿修罗、迦楼罗、紧那罗、摩睺罗伽、人非人等，又他国土诸来菩萨，及此声闻众，闻皆欢喜。”</p><p>　　尔时，佛告宿王华菩萨：“乃往过去无量恒河沙劫，有<a href=\"/remen/fohao.html\" class=\"keylink\" target=\"_blank\">佛号</a>日月净明德如来、应供、正遍知、明行足、善逝、世间解、无上士、调御丈夫、天人师、佛世尊。其佛有八十亿大菩萨摩诃萨，七十二恒河沙大声闻众。佛寿四万二千劫，菩萨寿命亦等。彼国无有女人、地狱、饿鬼、畜生、阿修罗等及以诸难，地平如掌，琉璃所成，宝树庄严，宝帐覆上，垂宝华幡，宝瓶香炉周遍国界。七宝为台，一树一台，其树去台尽一箭道。此诸宝树，皆有菩萨、声闻而坐其下。诸宝台上，各有百亿诸天作天伎乐，歌叹于佛以为供养。</p><p>　　“尔时，彼佛为一切众生喜见菩萨及众菩萨、诸声闻众说《法华经》。是一切众生喜见菩萨乐习苦行，于日月净明德佛法中，精进经行，一心求佛。满万二千岁已，得现一切色身<a href=\"/remen/sanmei.html\" class=\"keylink\" target=\"_blank\">三昧</a>。得此三昧已，心大欢喜，即作念言：‘我得现一切色身三昧，皆是得闻《法华经》力。我今当供养日月净明德佛及《法华经》。’即时入是三昧，于虚空中雨曼陀罗华、摩诃曼陀罗华、细末坚黑栴檀，满虚空中如云而下。又雨海此岸栴檀之香，此香六铢价值娑婆世界，以供养佛。作是供养已，从三昧起，而自念言：‘我虽以神力供养于佛，不如以身供养。’即服诸香、栴檀、薰陆、兜楼婆、毕力迦、沉水、胶香，又饮瞻卜诸华香油，满千二百岁已，香油涂身，于日月净明德佛前，以天宝衣而自缠身，灌诸香油，以神通力愿而自燃身，光明遍照八十亿恒河沙世界。其中诸佛同时赞言：‘善哉！善哉！善男子，是真精进，是名真法供养如来。若以华香、璎珞、<a href=\"/remen/shaoxiang.html\" class=\"keylink\" target=\"_blank\">烧香</a>、末香、涂香、天缯、幡盖及海此岸栴檀之香，如是等种种诸物供养，所不能及。假使国城、妻子布施亦所不及。善男子，是名第一之施，于诸施中最尊最上，以法供养诸如来故。’作是语已而各默然，其身火燃千二百岁，过是已后，其身乃尽。一切众生喜见菩萨作如是法供养已，命终之后，复生日月净明德佛国中。于净德王家，结跏趺坐，忽然化生，即为其父而说偈言：</p><p>　　“大王今当知， 我经行彼处，</p><p>　　即时得一切， 现诸身三昧。</p><p>　　勤行大精进， 舍所爱之身，</p><p>　　供养于世尊， 为求无上慧。</p><p>　　“说是偈已，而白父言：‘日月净明德佛，今故现在。我先供养佛已，得解一切众生语言陀罗尼。复闻是《法华经》，八百千万亿那由他甄迦罗、频婆罗、阿閦婆等偈。大王，我今当还供养此佛。’白已即坐七宝之台，上升虚空高七多罗树，往到佛所，头面礼足，合十指爪，以偈赞佛：</p><p>　　“容颜甚奇妙， 光明照十方，</p><p>　　我适曾供养， 今复还亲觐。</p><p>　　“尔时，一切众生喜见菩萨说是偈已，而白佛言：‘世尊，世尊，犹故在世。’尔时，日月净明德佛告一切众生喜见菩萨：‘善男子，我涅槃时到，灭尽时至。汝可安施床座，我于今夜当般涅槃。’又敕一切众生喜见菩萨：‘善男子，我以佛法嘱累于汝，及诸菩萨大弟子，并阿耨多罗三藐三菩提法，亦以三千大千七宝世界诸宝树宝台，及给侍诸天，悉付于汝。我灭度后，所有舍利亦付嘱汝，当令流布广设供养，应起若干千塔。’如是日月净明德佛，敕一切众生喜见菩萨已，于夜后分入于涅槃。尔时，一切众生喜见菩萨见佛灭度，悲感懊恼，恋慕于佛，即以海此岸栴檀为[卄/積]，供养佛身而以烧之。火灭已后，收取舍利，作八万四千宝瓶，以起八万四千塔，高三世界，表刹庄严，垂诸幡盖，悬众宝铃。</p><p>　　“尔时，一切众生喜见菩萨复自念言：‘我虽作是供养，心犹未足，我今当更供养舍利。’便语诸菩萨大弟子，及天、龙、夜叉等一切大众：‘汝等当一心念，我今供养日月净明德<a href=\"/sheli/fo/\" class=\"keylink\" target=\"_blank\">佛舍利</a>。’作是语已，即于八万四千塔前，燃百福庄严臂，七万二千岁而以供养，令无数求声闻众、无量阿僧祇人发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>，皆使得住现一切色身三昧。尔时，诸菩萨、天、人、阿修罗等，见其无臂，忧恼悲哀，而作是言：‘此一切众生喜见菩萨，是我等师，教化我者，而今烧臂，身不具足。’于时，一切众生喜见菩萨于大众中，立此誓言：‘我舍两臂，必当得佛金色之身。若实不虚，令我两臂还复如故。’作是誓已，自然还复，由斯菩萨福德智慧淳厚所致。当尔之时，三千大千世界六种震动，天雨宝华，一切人天得未曾有。”</p><p>　　佛告宿王华菩萨：“于汝意云何？一切众生喜见菩萨，岂异人乎？今药王菩萨是也。其所舍身布施，如是无量百千万亿那由他数。宿王华，若有<a href=\"/remen/faxin.html\" class=\"keylink\" target=\"_blank\">发心</a>欲得阿耨多罗三藐三菩提者，能燃手指乃至足一指供养佛塔，胜以国城、妻子及三千大千国土山林河池、诸珍宝物而供养者。若复有人，以七宝满三千大千世界，供养于佛及大菩萨、辟支佛、阿罗汉，是人所得功德，不如受持此《法华经》，乃至一四句偈，其福最多！</p><p>　　“宿王华，譬如一切川流江河诸水之中，海为第一；此《法华经》亦复如是，于诸如来所说经中，最为深大。又如土山黑山、小铁围山、大铁围山及十宝山，众山之中须弥山为第一；此《法华经》亦复如是，于诸经中最为其上。又如众星之中，月天子最为第一；此《法华经》亦复如是，于千万亿种诸经法中，最为照明。又如日天子能除诸闇，此经亦复如是，能破一切不善之闇。又如诸小王中，转轮圣王最为第一；此经亦复如是，于众经中最为其尊。又如帝释，于三十三天中王；此经亦复如是，诸经中王。又如大梵天王，一切众生之父；此经亦复如是，一切贤圣学无学，及发菩萨心者之父。又如一切凡夫人中，须陀洹、斯陀含、阿那含、阿罗汉、辟支佛为第一；此经亦复如是，一切如来所说，若菩萨所说，若声闻所说，诸经法中最为第一。有能受持是经典者，亦复如是，于一切众生中亦为第一。一切声闻、辟支佛中，菩萨为第一；此经亦复如是，于一切诸经法中最为第一。如佛为诸法王，此经亦复如是，诸经中王。</p><p>　　“宿王华，此经能救一切众生者，此经能令一切众生离诸苦恼，此经能大饶益一切众生，充满其愿。如清凉池能满一切诸渴乏者，如寒者得火，如裸者得衣，如商人得主，如子得母，如渡得船，如病得医，如暗得灯，如贫得宝，如民得王，如贾客得海，如炬除暗；此《法华经》亦复如是，能令众生离一切苦、一切病痛，能解一切<a href=\"/remen/shengsi.html\" class=\"keylink\" target=\"_blank\">生死</a>之缚。若人得闻此《法华经》，若自书，若使人书，所得功德，以佛智慧筹量多少不得其边。若书是经卷，华香、璎珞、烧香、末香、涂香、幡盖、衣服，种种之灯——酥灯、油灯、诸香油灯、瞻卜油灯、须曼那油灯、波罗罗油灯、婆利师迦油灯、那婆摩利油灯供养，所得功德亦复无量。</p><p>　　“宿王华，若有人闻是药王菩萨本事品者，亦得无量无边功德。若有女人闻是药王菩萨本事品能受持者，尽是女身后不复受。若如来灭后，后五百岁中，若有女人闻是经典如说修行，于此命终，即往安乐世界，阿弥陀佛大菩萨众围绕住处，生莲华中宝座之上，不复为贪欲所恼，亦复不为瞋恚、愚痴所恼，亦复不为憍慢嫉妒诸垢所恼，得菩萨神通、无生法忍。得是忍已，眼根清净，以是清净眼根，见七百万二千亿那由他恒河沙等诸佛如来。是时诸佛遥共赞言：‘善哉！善哉！善男子，汝能于释迦牟尼佛法中，受持、读诵、思惟是经，为他人说，所得福德无量无边，火不能烧，水不能漂。汝之功德，千佛共说不能令尽。汝今已能破诸魔贼，坏生死军，诸余怨敌皆悉摧灭。善男子，百千诸佛以神通力共守护汝。于一切世间天人之中无如汝者，唯除如来。其诸声闻、辟支佛乃至菩萨智慧禅定，无有与汝等者。’</p><p>　　“宿王华，此菩萨成就如是功德智慧之力。若有人闻是药王菩萨本事品，能随喜赞善者，是人现世，口中常出青莲华香，身毛孔中常出牛头栴檀之香，所得功德如上所说。是故，宿王华，以此药王菩萨本事品，嘱累于汝。我灭度后，后五百岁中，广宣流布于阎浮提，无令断绝，恶魔、魔民、诸天、龙、夜叉、鸠槃茶等得其便也。宿王华，汝当以神通之力守护是经。所以者何？此经则为阎浮提人病之良药。若人有病，得闻是经，病即消灭，不老不死。宿王华，汝若见有受持是经者，应以青莲华盛满末香供散其上。散已，作是念言：‘此人不久，必当取草坐于道场破诸魔军，当吹法螺，击大法鼓，度脱一切众生老病死海。是故求佛道者，见有受持是经典人，应当如是生恭敬心。’”</p><p>　　说是药王菩萨本事品时，八万四千菩萨得解一切众生语言陀罗尼。多宝如来于宝塔中，赞宿王华菩萨言：“善哉！善哉！宿王华，汝成就不可思议功德，乃能问释迦牟尼佛如此之事，利益无量一切众生。”</p></div>"
},{
    "title": "第七卷 妙法莲华经",
    "author": "鸠摩罗什 译",
    "html": "<div class=\"B1_text\"><p>　　第七卷 <a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a></p><p>　　妙音菩萨品第二十四</p><p>　　尔时，释迦牟尼佛放大人相肉髻光明，及放眉间白毫相光，遍照东方百八万亿那由他恒河沙等诸佛世界。过是数已，有世界名净光<a href=\"/remen/zhuangyan.html\" class=\"keylink\" target=\"_blank\">庄严</a>，其国有佛，号净华宿王智如来、应供、正遍知、明行足、善逝、<a href=\"/remen/shijian.html\" class=\"keylink\" target=\"_blank\">世间</a>解、无上士、调御丈夫、<a href=\"/remen/tianren.html\" class=\"keylink\" target=\"_blank\">天人</a>师、佛<a href=\"/remen/shizun.html\" class=\"keylink\" target=\"_blank\">世尊</a>，为无量无边菩萨大众恭敬围绕而为<a href=\"/remen/shuofa.html\" class=\"keylink\" target=\"_blank\">说法</a>。释迦牟尼佛白毫光明遍照其国。</p><p>　　尔时，一切净光庄严国中，有一菩萨名曰妙音，久已植众德本，<a href=\"/remen/gongyang.html\" class=\"keylink\" target=\"_blank\">供养</a>亲近无量百千万亿诸佛，而悉成就甚深<a href=\"/remen/zhihui.html\" class=\"keylink\" target=\"_blank\">智慧</a>，得妙幢相<a href=\"/remen/sanmei.html\" class=\"keylink\" target=\"_blank\">三昧</a>、法华三昧、净德三昧、宿王戏三昧、<a href=\"/remen/wuyuan.html\" class=\"keylink\" target=\"_blank\">无缘</a>三昧、智印三昧、解一切<a href=\"/remen/zhongsheng.html\" class=\"keylink\" target=\"_blank\">众生</a>语言三昧、集一切<a href=\"/remen/gongde.html\" class=\"keylink\" target=\"_blank\">功德</a>三昧、清净三昧、<a href=\"/remen/shentong.html\" class=\"keylink\" target=\"_blank\">神通</a>游戏三昧、慧炬三昧、庄严王三昧、净光明三昧、净藏三昧、不共三昧、日旋三昧，得如是等百千万亿恒河沙等诸大三昧。释迦牟尼<a href=\"/remen/foguang.html\" class=\"keylink\" target=\"_blank\">佛光</a>照其身，即白净华宿王智佛言：“世尊，我当往诣<a href=\"/remen/suoposhijie.html\" class=\"keylink\" target=\"_blank\">娑婆世界</a>，<a href=\"/remen/libai.html\" class=\"keylink\" target=\"_blank\">礼拜</a>亲近供养释迦牟尼佛，及见文殊师利法王子菩萨、药王菩萨、勇施菩萨、宿王华菩萨、上行意菩萨、庄严王菩萨、药上菩萨。”</p><p>　　尔时，净华宿王智佛告妙音菩萨：“汝莫轻彼国生下劣想。善男子，彼娑婆世界，高下不平，土石诸山秽恶充满，<a href=\"/remen/foshen.html\" class=\"keylink\" target=\"_blank\">佛身</a>卑小，诸菩萨众其形亦小。而汝身四万二千由旬，我身六百八十万由旬。汝身第一端正，百千万福，光明殊妙。是故汝往，莫轻彼国若佛、菩萨及国土生下劣想。”</p><p>　　妙音菩萨白其佛言：“世尊，我今诣娑婆世界，皆是如来之力、如来神通游戏、如来功德智慧庄严。”于是妙音菩萨不起于座，身不动摇而入三昧，以三昧力于耆阇崛山去法座不远，化作八万四千众宝莲华，阎浮檀金为茎，白银为叶，金刚为须，甄叔迦宝以为其台。</p><p>　　尔时，文殊师利法王子见是莲华，而白佛言：“世尊，是何<a href=\"/remen/yinyuan1.html\" class=\"keylink\" target=\"_blank\">因缘</a>先现此瑞，有若干千万莲华，阎浮檀金为茎，白银为叶，金刚为须，甄叔迦宝以为其台？”</p><p>　　尔时，释迦牟尼佛告文殊师利：“是妙音菩萨摩诃萨，欲从净华宿王智佛国，与八万四千菩萨围绕，而来至此娑婆世界，供养、亲近、礼拜于我，亦欲供养听《<a href=\"/fojing/miaofalianhuajing/\" class=\"keylink\" target=\"_blank\">法华经</a>》。”</p><p>　　文殊师利白佛言：“世尊，是菩萨种何善本，修何功德，而能有是大神通力？行何三昧？愿为我等说是三昧名字，我等亦欲勤<a href=\"/remen/xiuxing.html\" class=\"keylink\" target=\"_blank\">修行</a>之。行此三昧，乃能见是菩萨色相大小、威仪进止。唯愿世尊，以神通力，彼菩萨来，令我得见。”</p><p>　　尔时，释迦牟尼佛告文殊师利：“此久灭度多宝如来，当为汝等而现其相。”</p><p>　　时多宝佛告彼菩萨：“善男子，来！文殊师利法王子欲见汝身。”</p><p>　　于时妙音菩萨于彼国没，与八万四千菩萨俱共发来，所经诸国六种震动，皆悉雨于七宝莲华，百千天乐不鼓自鸣。是菩萨目如广大青莲华叶，正使和合百千万月，其面貌端正复过于此。身真金色，无量百千功德庄严，威德炽盛，光明照曜，诸相具足，如那罗延坚固之身。入七宝台，上升<a href=\"/remen/xukong.html\" class=\"keylink\" target=\"_blank\">虚空</a>去地七多罗树，诸菩萨众恭敬围绕，而来诣此娑婆世界耆阇崛山。到已，下七宝台，以价值百千璎珞，持至释迦牟尼佛所，头面礼足，奉上璎珞，而白佛言：“世尊，净华宿王智佛，问讯世尊：‘少病少恼，起居轻利，安乐行不？四大调和不？世事可忍不？众生易度不？无多贪欲、瞋恚、愚痴、嫉妒、悭慢不？无不孝父母、不敬<a href=\"/remen/shamen.html\" class=\"keylink\" target=\"_blank\">沙门</a>、邪见不善、心不摄五情不？世尊，众生能降伏诸魔怨不？久灭度多宝如来，在七宝塔中来听法不？’又问讯多宝如来：‘安隐少恼堪忍久住不？’世尊，我今欲见多宝佛身。唯愿世尊，示我令见。”</p><p>　　尔时，释迦牟尼佛语多宝佛：“是妙音菩萨欲得相见。”</p><p>　　时多宝佛告妙音言：“善哉！善哉！汝能为供养释迦牟尼佛，及听《法华经》，并见文殊师利等，故来至此。”</p><p>　　尔时，华德菩萨白佛言：“世尊，是妙音菩萨种何善根，修何功德，有是神力？”</p><p>　　佛告华德菩萨：“过去有佛，名云雷音王多陀阿伽度阿罗诃三藐三<a href=\"/remen/fotuo.html\" class=\"keylink\" target=\"_blank\">佛陀</a>，国名现一切世间，劫名喜见。妙音菩萨于万二千岁，以十万种伎乐供养云雷音王佛，并奉上八万四千七宝钵，以是因缘<a href=\"/remen/guobao.html\" class=\"keylink\" target=\"_blank\">果报</a>，今生净华宿王智佛国有是神力。华德，于汝意云何？尔时云雷音王佛所，妙音菩萨伎乐供养奉上宝器者，岂异人乎？今此妙音菩萨摩诃萨是。华德，是妙音菩萨，已曾供养亲近无量诸佛久植德本，又值恒河沙等百千万亿那由他佛。</p><p>　　“华德，汝但见妙音菩萨其身在此，而是菩萨现种种身，处处为诸众生说是经典。或现梵王身，或现帝释身，或现<a href=\"/remen/zizai.html\" class=\"keylink\" target=\"_blank\">自在</a>天身，或现大自在天身，或现天大将军身，或现毗沙门天王身，或现转轮圣王身，或现诸小王身，或现长者身，或现<a href=\"/wenda/jushi/\" class=\"keylink\" target=\"_blank\">居士</a>身，或现宰官身，或现<a href=\"/remen/poluomen.html\" class=\"keylink\" target=\"_blank\">婆罗门</a>身，或现<a href=\"/remen/biqiu.html\" class=\"keylink\" target=\"_blank\">比丘</a>、<a href=\"/remen/biqiuni.html\" class=\"keylink\" target=\"_blank\">比丘尼</a>、优婆塞、优婆夷身，或现长者、居士妇女身，或现宰官妇女身，或现婆罗门妇女身，或现童男童女身，或现天、龙、夜叉、乾闼婆、阿修罗、迦楼罗、紧那罗、摩睺罗伽、人非人等身，而说是经。诸有<a href=\"/remen/diyu.html\" class=\"keylink\" target=\"_blank\">地狱</a>、饿鬼、畜生，及众难处，皆能救济。乃至于王后宫，变为女身而说是经。</p><p>　　“华德，是妙音菩萨，能救护娑婆世界诸众生者。是妙音菩萨，如是种种变化现身，在此娑婆国土为诸众生说是经典，于神通变化智慧无所损减。是菩萨以若干智慧明照娑婆世界，令一切众生各得所知，于十方恒河沙世界中亦复如是。若应以声闻形得度者，现声闻形而为说法；应以辟支佛形得度者，现辟支佛形而为说法；应以菩萨形得度者，现菩萨形而为说法；应以佛形得度者，即现佛形而为说法。如是种种随所应度而为现形，乃至应以灭度而得度者，示现灭度。华德，妙音菩萨摩诃萨成就大神通智慧之力，其事如是。”</p><p>　　尔时，华德菩萨白佛言：“世尊，是妙音菩萨深种善根。世尊，是菩萨住何三昧，而能如是在所变现度脱众生？”</p><p>　　佛告华德菩萨：“善男子，其三昧名现一切色身。妙音菩萨住是三昧中，能如是<a href=\"/remen/154932.html\" class=\"keylink\" target=\"_blank\">饶益</a>无量众生。”</p><p>　　说是妙音菩萨品时，与妙音菩萨俱来者八万四千人，皆得现一切色身三昧。此娑婆世界无量菩萨，亦得是三昧及陀罗尼。尔时，妙音菩萨摩诃萨，供养释迦牟尼佛及多宝佛塔已，还归本土。所经诸国六种震动，雨宝莲华，作百千万亿种种伎乐。既到本国，与八万四千菩萨围绕，至净华宿王智佛所，白佛言：“世尊，我到娑婆世界饶益众生，见释迦牟尼佛，及见多宝佛塔礼拜供养。又见文殊师利法王子菩萨，及见药王菩萨、得勤<a href=\"/remen/jingjin.html\" class=\"keylink\" target=\"_blank\">精进</a>力菩萨、勇施菩萨等，亦令是八万四千菩萨得现一切色身三昧。”说是妙音菩萨来往品时，四万二千天子得无生法忍，华德菩萨得法华三昧。</p><p>　　<a href=\"/fojing/pumenpin/yuanwen.html\" class=\"keylink\" target=\"_blank\">观世音菩萨普门品</a>第二十五</p><p>　　尔时，无尽意菩萨即从座起，偏袒右肩，合掌向佛，而作是言：“世尊，<a href=\"/remen/gsyps.html\" class=\"keylink\" target=\"_blank\">观世音菩萨</a>，以何因缘名观世音？”</p><p>　　佛告无尽意菩萨：“善男子，若有无量百千万亿众生受诸苦恼，闻是观世音菩萨，一心称名，观世音菩萨即时观其音声皆得<a href=\"/remen/jietuo.html\" class=\"keylink\" target=\"_blank\">解脱</a>。若有持是观世音菩萨名者，设入大火，火不能烧。由是菩萨威神力故，若为大水所漂，称其名号即得浅处。若有百千万亿众生，为求金、银、琉璃、砗磲、玛瑙、珊瑚、琥珀、真珠等宝入于大海，假使黑风吹其船舫，飘堕罗刹鬼国，其中若有乃至一人称观世音菩萨名者，是诸人等皆得解脱罗刹之难。以是因缘，名观世音。若复有人临当被害，称观世音菩萨名者，彼所执刀杖寻段段坏而得解脱。若三千大千国土满中夜叉、罗刹欲来恼人，闻其称观世音菩萨名者，是诸恶鬼尚不能以恶眼视之，况复加害？设复有人，若有罪、若无罪，杻械枷锁检系其身，称观世音菩萨名者，皆悉断坏即得解脱。若三千大千国土满中怨贼，有一商主将诸商人，赍持重宝经过险路，其中一人作是唱言：‘诸善男子，勿得恐怖！汝等应当一心称观世音菩萨名号，是菩萨能以<a href=\"/remen/wuwei.html\" class=\"keylink\" target=\"_blank\">无畏</a>施于众生。汝等若称名者，于此怨贼当得解脱。’众商人闻俱发声言：‘南无观世音菩萨！’称其名故即得解脱。</p><p>　　“无尽意，观世音菩萨摩诃萨，威神之力巍巍如是。若有众生多于淫欲，常念‘恭敬观世音菩萨’便得离欲；若多瞋恚，常念‘恭敬观世音菩萨’便得离瞋；若多愚痴，常念‘恭敬观世音菩萨’便得离痴。无尽意，观世音菩萨有如是等大威神力，多所饶益，是故众生常应心念。若有女人设欲求男，礼拜供养观世音菩萨，便生福德智慧之男；设欲求女，便生端正有相之女，宿植德本，众人爱敬。无尽意，观世音菩萨有如是力。若有众生恭敬礼拜观世音菩萨，福不唐捐，是故众生皆应<a href=\"/remen/shouchi.html\" class=\"keylink\" target=\"_blank\">受持</a>观世音菩萨名号。无尽意，若有人受持六十二亿恒河沙菩萨名字，复尽形供养饮食、衣服、卧具、医药。于汝意云何？是善男子、善女人功德多不？”</p><p>　　无尽意言：“甚多！世尊。”</p><p>　　佛言：“若复有人受持观世音菩萨名号，乃至一时礼拜供养，是二人福，正等无异，于百千万亿劫不可穷尽。无尽意，受持观世音菩萨名号，得如是无量无边福德之利。”</p><p>　　无尽意菩萨白佛言：“世尊，观世音菩萨，云何游此娑婆世界？云何而为众生说法？方便之力，其事云何？”</p><p>　　佛告无尽意菩萨：“善男子，若有国土众生应以佛身得度者，观世音菩萨即现佛身而为说法；应以辟支佛身得度者，即现辟支佛身而为说法；应以声闻身得度者，即现声闻身而为说法；应以梵王身得度者，即现梵王身而为说法；应以帝释身得度者，即现帝释身而为说法；应以自在天身得度者，即现自在天身而为说法；应以大自在天身得度者，即现大自在天身而为说法；应以天大将军身得度者，即现天大将军身而为说法；应以毗沙门身得度者，即现毗沙门身而为说法；应以小王身得度者，即现小王身而为说法；应以长者身得度者，即现长者身而为说法；应以居士身得度者，即现居士身而为说法；应以宰官身得度者，即现宰官身而为说法；应以婆罗门身得度者，即现婆罗门身而为说法；应以比丘、比丘尼、优婆塞、优婆夷身得度者，即现比丘、比丘尼、优婆塞、优婆夷身而为说法；应以长者、居士、宰官、婆罗门妇女身得度者，即现妇女身而为说法；应以童男童女身得度者，即现童男童女身而为说法；应以天、龙、夜叉、乾闼婆、阿修罗、迦楼罗、紧那罗、摩睺罗伽、人非人等身得度者，即皆现之而为说法；应以执金刚身得度者，即现执金刚身而为说法。无尽意，是观世音菩萨成就如是功德，以种种形游诸国土度脱众生。是故汝等，应当一心供养观世音菩萨。是观世音菩萨摩诃萨，于怖畏急难之中能施无畏，是故此娑婆世界皆号之为施无畏者。”</p><p>　　无尽意菩萨白佛言：“世尊，我今当供养观世音菩萨。”即解颈众宝珠璎珞，价值百千两金而以与之，作是言：“仁者，受此法施珍宝璎珞。”时观世音菩萨不肯受之。无尽意复白观世音菩萨言：“仁者，愍我等故受此璎珞。”</p><p>　　尔时，佛告观世音菩萨：“当愍此无尽意菩萨，及<a href=\"/remen/sizhong.html\" class=\"keylink\" target=\"_blank\">四众</a>、天、龙、夜叉、乾闼婆、阿修罗、迦楼罗、紧那罗、摩睺罗伽、人非人等故，受是璎珞。”即时观世音菩萨愍诸四众，及于天、龙、人非人等，受其璎珞，分作二分，一分奉释迦牟尼佛，一分奉多宝佛塔。</p><p>　　“无尽意，观世音菩萨，有如是自在神力，游于娑婆世界。”</p><p>　　尔时，无尽意菩萨以偈问曰：</p><p>　　“世尊妙相具， 我今重问彼，</p><p>　　<a href=\"/remen/fozi.html\" class=\"keylink\" target=\"_blank\">佛子</a>何因缘， 名为观世音？”</p><p>　　具足妙相尊， 偈答无尽意：</p><p>　　“汝听观音行， 善应诸方所，</p><p>　　弘誓深如海， 历劫不思议，</p><p>　　侍多千亿佛， 发大清净愿。</p><p>　　我为汝略说， 闻名及见身，</p><p>　　心念不空过， 能灭诸有苦。</p><p>　　假使兴害意， 推落大火坑，</p><p>　　念彼观音力， 火坑变成池。</p><p>　　或漂流巨海， 龙鱼诸鬼难，</p><p>　　念彼观音力， 波浪不能没。</p><p>　　或在须弥峰， 为人所推堕，</p><p>　　念彼观音力， 如日虚空住。</p><p>　　或被恶人逐， 堕落金刚山，</p><p>　　念彼观音力， 不能损一毛。</p><p>　　或值怨贼绕， 各执刀加害，</p><p>　　念彼观音力， 咸即起慈心。</p><p>　　或遭王难苦， 临刑欲寿终，</p><p>　　念彼观音力， 刀寻段段坏。</p><p>　　或囚禁枷锁， 手足被杻械，</p><p>　　念彼观音力， 释然得解脱。</p><p>　　咒诅诸毒药， 所欲害身者，</p><p>　　念彼观音力， 还著于本人。</p><p>　　或遇恶罗刹， 毒龙诸鬼等，</p><p>　　念彼观音力， 时悉不敢害。</p><p>　　若恶兽围绕， 利牙爪可怖，</p><p>　　念彼观音力， 疾走无边方。</p><p>　　蚖蛇及蝮蝎， 气毒烟火燃，</p><p>　　念彼观音力， 寻声自回去。</p><p>　　云雷鼓掣电， 降雹澍大雨，</p><p>　　念彼观音力， 应时得消散。</p><p>　　众生被困厄， 无量苦逼身，</p><p>　　观音妙智力， 能救世间苦。</p><p>　　具足神通力， 广修智方便，</p><p>　　十方诸国土， 无刹不现身。</p><p>　　种种诸恶趣， 地狱鬼畜生，</p><p>　　生老病死苦， 以渐悉令灭。</p><p>　　真观清净观， 广大智慧观，</p><p>　　<a href=\"/remen/beiguan.html\" class=\"keylink\" target=\"_blank\">悲观</a>及慈观， 常愿常瞻仰。</p><p>　　无垢清净光， 慧日破诸闇，</p><p>　　能伏灾风火， 普明照世间。</p><p>　　悲体戒雷震， 慈意妙大云，</p><p>　　澍<a href=\"/remen/ganlu.html\" class=\"keylink\" target=\"_blank\">甘露</a>法雨， 灭除<a href=\"/remen/fannao.html\" class=\"keylink\" target=\"_blank\">烦恼</a>焰。</p><p>　　诤讼经官处， 怖畏军阵中，</p><p>　　念彼观音力， 众怨悉退散。</p><p>　　妙音观世音， <a href=\"/remen/fanyin.html\" class=\"keylink\" target=\"_blank\">梵音</a>海潮音，</p><p>　　胜彼世间音， 是故须常念。</p><p>　　念念勿生疑， 观世音净圣，</p><p>　　于苦恼死厄， 能为作依怙，</p><p>　　具一切功德， 慈眼视众生，</p><p>　　福聚海无量， 是故应<a href=\"/remen/dl.html\" class=\"keylink\" target=\"_blank\">顶礼</a>。”</p><p>　　尔时，持地菩萨即从座起，前白佛言：“世尊，若有众生，闻是观世音菩萨品自在之业、普门示现神通力者，当知是人功德不少。”佛说是<a href=\"/fojing/pumenpin/\" class=\"keylink\" target=\"_blank\">普门品</a>时，众中八万四千众生，皆发无等等阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。</p><p>　　陀罗尼品第二十六</p><p>　　尔时，药王菩萨即从座起，偏袒右肩，合掌向佛，而白佛言：“世尊，若善男子、善女人，有能受持《法华经》者，若读诵通利，若书写经卷，得几所福？”</p><p>　　佛告药王：“若有善男子、善女人，供养八百万亿那由他恒河沙等诸佛。于汝意云何？其所得福，宁为多不？”</p><p>　　“甚多！世尊。”</p><p>　　佛言：“若善男子、善女人，能于是经乃至受持一四句偈，读诵解义，如说修行，功德甚多。”</p><p>　　尔时，药王菩萨白佛言：“世尊，我今当与说法者陀罗尼咒，以守护之。”即说咒曰：</p><p>　　“安尔(一)曼尔(二)摩祢(三)摩摩祢(四)旨隶(五)遮梨第(六)赊（诗遮切）咩（莫切）(七者)赊履多玮(八)膻(尸连切)帝(九)目帝(十)目多履(十一)娑履(十二)阿玮娑履(十三)桑履(十四)娑履(十五)叉裔(十六)阿叉裔(十七)阿耆腻(十八)膻帝(十九)赊履(二十)陀罗尼(二十一)阿卢伽婆娑(苏奈切)簸蔗毗叉腻(二十二)祢毗剃(二十三)阿便哆逻祢履剃(二十四)阿亶（多罕切）哆波隶输地(二十五)欧究隶(二十六)牟究隶(二十七)阿罗隶(二十八)波罗隶(二十九)首迦差(初几切三十)阿三磨三履(三十一)佛陀毗吉利袠（音姪）帝(三十二)达磨波利差(猜离切)帝(三十三)僧伽涅瞿沙祢(三十四)婆舍婆舍输地(三十五)曼哆逻(三十六)曼哆逻叉夜多(三十七)邮（音尤）楼哆(三十八)邮楼哆憍舍略(来加切）（三十九)恶叉逻(四十)恶叉冶多冶(四十一)阿婆卢(四十二)阿摩若(荏蔗切)那多夜(四十三)</p><p>　　“世尊，是陀罗尼神咒，六十二亿恒河沙等诸佛所说。若有侵毁此法师者，则为侵毁是诸佛已。”</p><p>　　时释迦牟尼佛赞药王菩萨言：“善哉！善哉！药王，汝愍念拥护此法师故说是陀罗尼，于诸众生多所饶益。”</p><p>　　尔时，勇施菩萨白佛言：“世尊，我亦为拥护读诵受持《法华经》者，说陀罗尼。若此法师得是陀罗尼，若夜叉、若罗刹、若富单那、若吉遮、若鸠槃茶、若饿鬼等，伺求其短，无能得便。”即于佛前，而说咒曰：</p><p>　　“痤(誓螺切)隶(一)摩诃痤隶(二)郁枳(音纸三)目枳(四)阿隶(五)阿罗婆第(六)涅隶第(七)涅隶多婆第(八)伊緻(者利切）（九)柅(女纸切)韦致柅(十)旨致柅(十一)成涅隶墀柅(十二)成涅犁墀婆底(十三)</p><p>　　“世尊，是陀罗尼神咒，恒河沙等诸佛所说，亦皆<a href=\"/remen/suixi.html\" class=\"keylink\" target=\"_blank\">随喜</a>。若有侵毁此法师者，则为侵毁是诸佛已。”</p><p>　　尔时，毗沙门天王护世者白佛言：“世尊，我亦为愍念众生拥护此法师故，说是陀罗尼。”即说咒曰：</p><p>　　“阿梨(一)那梨(二)[少/兔]那梨(三)阿那卢(四)那履(五)拘那履(六)</p><p>　　“世尊，以是神咒拥<a href=\"/remen/hufa.html\" class=\"keylink\" target=\"_blank\">护法</a>师，我亦自当拥护持是经者，令百由旬内无诸衰患。”</p><p>　　尔时，持国天王在此会中，与千万亿那由他乾闼婆众恭敬围绕，前诣佛所，合掌白佛言：“世尊，我亦以陀罗尼神咒，拥护持《法华经》者。”即说咒曰：</p><p>　　“阿伽祢(一)伽祢(二)瞿利(三)乾（音虔）陀利(四)旃陀利(五)摩蹬（音鄧）耆(六)常求利(七)浮楼莎柅(八)頞（音遏）底(九)</p><p>　　“世尊，是陀罗尼神咒，四十二亿诸佛所说。若有侵毁此法师者，则为侵毁是诸佛已。”</p><p>　　尔时，有罗刹女等，一名蓝婆，二名毗蓝婆，三名曲齿，四名华齿，五名黑齿，六名多发，七名无厌足，八名持璎珞，九名睾帝，十名夺一切众生精气。是十罗刹女，与鬼子母并其子及眷属，俱诣佛所，同声白佛言：“世尊，我等亦欲拥护读诵受持《法华经》者，除其衰患。若有伺求法师短者，令不得便。”即于佛前，而说咒曰：</p><p>　　“伊提履(一)伊提泯(二)伊提履(三)阿提履(四)伊提履(五)泥履(六)泥履(七)泥履(八)泥履(九)泥履(十)楼醯(呼奚切）（十一)楼醯(十二)楼醯(十三)楼醯(十四)多醯(十五)多醯(十六)多醯(十七)兜醯(十八)[少/兔]醯(十九)</p><p>　　“宁上我头上，莫恼于法师。若夜叉、若罗刹、若饿鬼、若富单那、若吉遮、若毗陀罗、若犍驮、若乌摩勒伽、若阿跋摩罗、若夜叉吉遮、若人吉遮、若热病，若一日、若二日、若三日、若四日乃至七日若常热病，若男形、若女形、若童男形、若童女形，乃至梦中亦复莫恼。”即于佛前，而说偈言：</p><p>　　“若不顺我咒， 恼乱说法者，</p><p>　　头破作七分， 如阿梨树枝。</p><p>　　如杀父母罪， 亦如压油殃，</p><p>　　斗秤欺诳人， 调达破僧罪，</p><p>　　犯此法师者， 当获如是殃。”</p><p>　　诸罗刹女说此偈已，白佛言：“世尊，我等亦当身自拥护受持、读诵、修行是经者，令得安隐，离诸衰患，消众毒药。”</p><p>　　佛告诸罗刹女：“善哉！善哉！汝等但能拥护受持法华名者，福不可量，何况拥护具足受持供养经卷，华香、璎珞、末香、涂香、<a href=\"/remen/shaoxiang.html\" class=\"keylink\" target=\"_blank\">烧香</a>、幡盖、伎乐，燃种种灯，酥灯、油灯、诸香油灯、苏摩那华油灯、瞻卜华油灯、婆师迦华油灯、优钵罗华油灯，如是等百千种供养者！睾帝，汝等及眷属，应当拥护如是法师。”说是陀罗尼品时，六万八千人得无生法忍。</p><p>　　妙庄严王本事品第二十七</p><p>　　尔时，佛告诸大众：“乃往古世，过无量无边不可思议阿僧祇劫，有佛名云雷音宿王华智多陀阿伽度阿罗诃三藐三佛陀，国名光明庄严，劫名喜见。彼<a href=\"/remen/fofa.html\" class=\"keylink\" target=\"_blank\">佛法</a>中有王，名妙庄严。其王夫人，名曰净德。有二子，一名净藏，二名净眼。是二子有大神力福德智慧，久修菩萨所行之道，所谓檀波罗蜜、尸罗波罗蜜、羼提波罗蜜、毗梨耶波罗蜜、禅波罗蜜、<a href=\"/remen/banruo.html\" class=\"keylink\" target=\"_blank\">般若</a>波罗蜜、方便波罗蜜、慈悲喜舍，乃至三十七品助道法，皆悉明了通达。又得菩萨净三昧、日星宿三昧、净光三昧、净色三昧、净照明三昧、长庄严三昧、大威德藏三昧，于此三昧亦悉通达。</p><p>　　“尔时，彼佛欲引导妙庄严王，及愍念众生故，说是《法华经》。时净藏、净眼二子，到其母所，合十指爪掌白言：‘愿母往诣云雷音宿王华智佛所，我等亦当侍从亲近、供养、礼拜。所以者何？此佛于一切天人众中说《法华经》，宜应听受。’母告子言：‘汝父信受外道，深著婆罗门法，汝等应往白父与共俱去。’净藏、净眼合十指爪掌白母：‘我等是法王子，而生此邪见家。’母告子言：‘汝等当忧念汝父，为现神变。若得见者，心必清净，或听我等往至佛所。’于是二子念其父故，踊在虚空高七多罗树，现种种神变，于虚空中行住坐卧，身上出水，身下出火，身下出水，身上出火，或现大身满虚空中，而复现小，小复现大，于空中灭忽然在地，入地如水，履水如地。现如是等种种神变，令其父王心净信解。时父见子神力如是，心大<a href=\"/remen/huanxi.html\" class=\"keylink\" target=\"_blank\">欢喜</a>，得未曾有，合掌向子言：‘汝等师为是谁？谁之<a href=\"/remen/dizi.html\" class=\"keylink\" target=\"_blank\">弟子</a>？’二子白言：‘大王，彼云雷音宿王华智佛，今在七宝<a href=\"/remen/puti.html\" class=\"keylink\" target=\"_blank\">菩提</a>树下法座上坐，于一切世间天人众中广说《法华经》，是我等师，我是弟子。’父语子言：‘我今亦欲见汝等师，可共俱往。’于是二子从空中下，到其母所，合掌白母：‘父王今已信解，堪任发阿耨多罗三藐三菩提心。我等为父已作佛事，愿母见听于彼佛所<a href=\"/remen/chujia.html\" class=\"keylink\" target=\"_blank\">出家</a><a href=\"/remen/xiudao.html\" class=\"keylink\" target=\"_blank\">修道</a>。’</p><p>　　“尔时，二子欲重宣其意，以偈白母：</p><p>　　“愿母放我等， 出家作沙门，</p><p>　　诸佛甚难值， 我等随佛学。</p><p>　　如优昙钵罗， 值佛复难是，</p><p>　　脱诸难亦难， 愿听我出家。”</p><p>　　“母即告言：‘听汝出家。所以者何？佛难值故。’</p><p>　　“于是二子白父母言：‘善哉父母！愿时往诣云雷音宿王华智佛所亲近供养。所以者何？佛难得值，如优昙钵罗华，又如一眼之龟值浮木孔。而我等宿福深厚生值佛法，是故父母当听我等令得出家。所以者何？诸佛难值，时亦难遇。’</p><p>　　“彼时妙庄严王，后宫八万四千人，皆悉堪任受持是《法华经》。净眼菩萨于法华三昧久已通达。净藏菩萨已于无量百千万亿劫，通达离诸恶趣三昧，欲令一切众生离诸恶趣故。其王夫人，得诸佛集三昧，能知诸佛秘密之藏。二子如是以方便力善化其父，令心信解好乐佛法。于是妙庄严王与群臣眷属俱，净德夫人与后宫婇女眷属俱，其王二子与四万二千人俱，一时共诣佛所，到已头面礼足，绕佛三匝，却住一面。</p><p>　　“尔时，彼佛为王说法示教利喜，王大欢悦。尔时，妙庄严王及其夫人，解颈真珠璎珞价值百千以散佛上，于虚空中化成四柱宝台。台中有大宝床，敷百千万天衣，其上有佛，结跏趺坐，放大光明。尔时，妙庄严王作是念：‘佛身希有端严殊特，成就第一微妙之色。’时云雷音宿王华智佛告四众言：‘汝等见是妙庄严王于我前合掌立不？此王于我法中作比丘，精勤修习助佛道法，当得作佛，号娑罗树王，国名大光，劫名大高王。其娑罗树王佛，有无量菩萨众，及无量声闻，其国平正功德如是。’其王即时以国付弟，与夫人、二子并诸眷属，于佛法中出家修道。王出家已，于八万四千岁常勤精进修行《妙法华经》。过是已后，得一切净功德庄严三昧，即升虚空高七多罗树，而白佛言：‘世尊，此我二子已作佛事，以神通变化转我邪心，令得安住于佛法中得见世尊。此二子者是我善知识，为欲发起宿世善根，饶益我故，来生我家。’</p><p>　　“尔时，云雷音宿王华智佛告妙庄严王言：‘如是，如是，如汝所言。若善男子、善女人种善根故，世世得善知识。其善知识，能作佛事示教利喜，令入阿耨多罗三藐三菩提。大王当知，善知识者是大因缘，所谓化导令得见佛，发阿耨多罗三藐三菩提心。大王，汝见此二子不？此二子已曾供养六十五百千万亿那由他恒河沙诸佛，亲近恭敬，于诸佛所受持《法华经》，愍念邪见众生，令住<a href=\"/remen/zhengjian.html\" class=\"keylink\" target=\"_blank\">正见</a>。’妙庄严王即从虚空中下，而白佛言：‘世尊，如来甚希有！以功德智慧故，顶上肉髻光明显照，其眼长广而绀青色，眉间毫相白如珂月，齿白齐密常有光明，唇色赤好如频婆果。’尔时，妙庄严王赞叹佛如是等无量百千万亿功德已，于如来前一心合掌，复白佛言：‘世尊，未曾有也。如来之法，具足成就不可思议微妙功德，教诫所行安隐快善。我从今日不复自随心行，不生邪见、憍慢、瞋恚诸恶之心。’说是语已，<a href=\"/remen/lifo.html\" class=\"keylink\" target=\"_blank\">礼佛</a>而出。”</p><p>　　佛告大众：“于意云何？妙庄严王岂异人乎？今华德菩萨是。其净德夫人，今佛前光照庄严相菩萨是，哀愍妙庄严王及诸眷属故，于彼中生。其二子者，今药王菩萨、药上菩萨是。是药王、药上菩萨，成就如此诸大功德，已于无量百千万亿诸佛所植众德本，成就不可思议诸善功德。若有人识是二菩萨名字者，一切世间诸天人民亦应礼拜。”佛说是妙庄严王本事品时，八万四千人远尘离垢，于诸法中得<a href=\"/remen/fayan.html\" class=\"keylink\" target=\"_blank\">法眼</a>净。</p><p>　　普贤菩萨劝发品第二十八</p><p>　　尔时，普贤菩萨以自在神通力，威德名闻，与大菩萨无量无边不可称数，从东方来。所经诸国，普皆震动，雨宝莲华，作无量百千万亿种种伎乐。又与无数诸天、龙、夜叉、乾闼婆、阿修罗、迦楼罗、紧那罗、摩睺罗伽、人非人等，大众围绕，各现威德神通之力。到娑婆世界耆阇崛山中，头面礼释迦牟尼佛，右绕七匝，白佛言：“世尊，我于宝威德上王佛国，遥闻此娑婆世界说《法华经》，与无量无边百千万亿诸菩萨众共来听受。唯愿世尊，当为说之。若善男子、善女人，于如来灭后，云何能得是《法华经》？”</p><p>　　佛告普贤菩萨：“若善男子、善女人成就四法，于如来灭后，当得是《法华经》：一者、为诸佛护念，二者、植众德本，三者、入正定聚，四者、发救一切众生之心。善男子、善女人，如是成就四法，于如来灭后必得是经。”</p><p>　　尔时，普贤菩萨白佛言：“世尊于后五百岁浊恶世中，其有受持是经典者，我当守护，除其衰患令得安隐，使无伺求得其便者。若魔、若魔子、若魔女、若魔民、若为魔所著者，若夜叉、若罗刹、若鸠槃茶、若毗舍阇、若吉遮、若富单那、若韦陀罗等诸恼人者，皆不得便。是人若行若立读诵此经，我尔时乘六牙白象王，与大菩萨众俱诣其所，而自现身，供养守护，安慰其心，亦为供养《法华经》故。是人若坐思惟此经，尔时我复乘白象王现其人前。其人若于《法华经》有所忘失一句一偈，我当教之，与共读诵还令通利。尔时受持读诵《法华经》者，得见我身甚大欢喜，转复精进。以见我故，即得三昧及陀罗尼，名为旋陀罗尼、百千万亿旋陀罗尼、法音方便陀罗尼，得如是等陀罗尼。</p><p>　　“世尊，若后世后五百岁浊恶世中，比丘、比丘尼、优婆塞、优婆夷，求索者、受持者、读诵者、书写者，欲修习是《法华经》，于三七日中应一心精进。满三七日已，我当乘六牙白象，与无量菩萨而自围绕，以一切众生所喜见身，现其人前，而为说法示教利喜。亦复与其陀罗尼咒，得是陀罗尼故，无有非人能破坏者，亦不为女人之所惑乱，我身亦自常护是人。唯愿世尊，听我说此陀罗尼咒。”</p><p>　　即于佛前，而说咒曰：</p><p>　　“阿檀地(一)檀陀婆地(二)檀陀婆帝(三)檀陀鸠舍隶(四)檀陀修陀隶(五)修陀隶(六)修陀罗婆底(七)佛驮波膻祢(八)萨婆陀罗尼阿婆多尼(九)萨婆婆沙阿婆多尼(十)修阿婆多尼(十一)僧伽婆履叉尼(十二)僧伽涅伽陀尼(十三)阿僧祇(十四)僧伽波伽地(十五)帝隶阿惰僧伽兜略(卢遮切)阿罗帝婆罗帝(十六)萨婆僧伽三摩地伽兰地(十七) 萨婆达磨修波利刹帝(十八) 萨婆萨埵楼驮憍舍略阿[少/兔]伽地(十九) 辛阿毗吉利地帝(二十)</p><p>　　“世尊，若有菩萨得闻是陀罗尼者，当知普贤神通之力。若《法华经》行阎浮提有受持者，应作此念：‘皆是普贤威神之力。’若有受持、读诵、正忆念、解其义趣、如说修行，当知是人行普贤行，于无量无边诸佛所深种善根，为诸如来手摩其头。若但书写，是人命终当生忉利天上，是时八万四千天女作众伎乐而来迎之，其人即著七宝冠于婇女中娱乐快乐，何况受持、读诵、正忆念、解其义趣、如说修行！若有人受持、读诵、解其义趣，是人命终为千佛授手，令不恐怖、不堕恶趣，即往兜率天上<a href=\"/remen/mile.html\" class=\"keylink\" target=\"_blank\">弥勒</a>菩萨所——弥勒菩萨有三十二相，大菩萨众所共围绕，有百千万亿天女眷属——而于中生。有如是等功德利益，是故智者应当一心自书，若使人书，受持、读诵、正忆念、如说修行。世尊，我今以神通力故守护是经，于如来灭后，阎浮提内广令流布，使不断绝。”</p><p>　　尔时，释迦牟尼佛赞言：“善哉！善哉！普贤，汝能护助是经，令多所众生安乐利益。汝已成就不可思议功德，深大慈悲，从久远来发阿耨多罗三藐三菩提意，而能作是神通之愿守护是经。我当以神通力，守护能受持普贤菩萨名者。</p><p>　　“普贤，若有受持、读诵、正忆念、修习书写是《法华经》者，当知是人则见释迦牟尼佛，如从佛口闻此经典，当知是人供养释迦牟尼佛，当知是人佛赞善哉，当知是人为释迦牟尼佛手摩其头，当知是人为释迦牟尼佛衣之所覆。如是之人，不复贪著世乐，不好外道经书手笔，亦复不喜亲近其人及诸恶者，若屠儿、若畜猪羊鸡狗、若猎师、若炫卖女色。是人心意质直，有正忆念，有福德力。是人不为三毒所恼，亦复不为嫉妒、我慢、邪慢、增上慢所恼。是人少欲知足，能修普贤之行。</p><p>　　“普贤，若如来灭后后五百岁，若有人见受持读诵《法华经》者，应作是念：‘此人不久当诣道场，破诸魔众，得阿耨多罗三藐三菩提，转法轮，击法鼓，吹法螺，雨法雨，当坐天人大众中师子法座上。’普贤，若于后世受持读诵是经典者，是人不复贪著衣服、卧具、饮食、资生之物，所愿不虚，亦于现世得其<a href=\"/remen/fubao.html\" class=\"keylink\" target=\"_blank\">福报</a>。若有人轻毁之言：‘汝狂人耳！空作是行，终无所获。’如是罪报当世世无眼。若有供养赞叹之者，当于今世得现果报。若复见受持是经者，出其过恶，若实若不实，此人现世得白癞病。若有轻笑之者，当世世牙齿疏缺，丑唇平鼻，手脚缭戾，眼目角睐，身体臭秽，恶疮、脓血、水腹、短气诸恶重病。是故，普贤，若见受持是经典者，当起远迎当如敬佛。”</p><p>　　说是普贤劝发品时，恒河沙等无量无边菩萨得百千万亿旋陀罗尼，三千<a href=\"/remen/daqianshijie.html\" class=\"keylink\" target=\"_blank\">大千世界</a>微尘等诸菩萨具普贤道。佛说是经时，普贤等诸菩萨，<a href=\"/remen/sheli.html\" class=\"keylink\" target=\"_blank\">舍利</a>弗等诸声闻，及诸天、龙、人非人等，一切大会皆大欢喜，受持佛语，作礼而去。</p></div>"
}]