[{
    "title": "成唯识论音响补遗卷第一",
    "author": "清音义合响智素",
    "html": "<div class=\"B1_text\"><p>　　<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>音响补遗卷第一[龙省]</p><p>　　清武林莲居　绍觉大师　音义</p><p>　　新伊大师　合响</p><p>　　法嗣智素　补遗</p><p>　　△论题。</p><p>　　成<a href=\"/remen/weishi.html\" class=\"keylink\" target=\"_blank\">唯识</a>论</p><p>　　音义　论题四字。能所合称。古疏序云。成乃能之称。以安立为功。唯识枢要云。安教立理。名之为成。略则宗因喻三。广有八种。瑜伽第十五卷云。一立宗。二辨因。三引喻。四同类。五异类。六比量。七<a href=\"/remen/xianliang.html\" class=\"keylink\" target=\"_blank\">现量</a>。八正教量。疏序云。唯识所成之名。以简了为义。唯独也。识有八种。一眼识。二耳识。三鼻识。四舌识。五身识。六<a href=\"/remen/yishi.html\" class=\"keylink\" target=\"_blank\">意识</a>。七末那识。八阿赖耶识。宗镜第四卷明此唯识二字。先离释。次合释。先且离释。初唯。后识。初唯字者。有三义。一者简持义。简谓简去我法所执。持谓持取依圆二性。唯言谓遮离识。我法非无。不离<a href=\"/remen/shixin.html\" class=\"keylink\" target=\"_blank\">识心</a>所无为等。二者决定义。决无离心之境。定有内识之心。谓小乘离心有境。清辨拨无内心。三者显胜义。谓心王胜(五位百法。<a href=\"/remen/weixin.html\" class=\"keylink\" target=\"_blank\">唯心</a>显著。为主能变。胜余法故)。心所等劣。今但显胜。不彰于劣。次识字者。即了别义。<a href=\"/remen/bashi.html\" class=\"keylink\" target=\"_blank\">八识</a>心王。是识<a href=\"/remen/zixing.html\" class=\"keylink\" target=\"_blank\">自性</a>等。五位百法理之与事。皆不离识(心法有八。即自性唯识。心所法有五十一。即相应唯识。色法有十一。即所变唯识。不相应行有二十四。即分位唯识。无为有六。即实性唯识)。不尔真如应非唯识。摄余归识。总立识名。次合释者。唯谓拣去遮无外境。境无非有。识能了别。诠有内心。心有非无。合名唯识。唯谓遮无是用。识表诠有是体。摄用归体。唯即识故。持业释也。论是能诠之教。较言指归。问答决择。评量本颂。意趣决了。唯识宗旨谓之论。卷者舒卷义。舒则阅之。卷则思之。舒卷无碍。谓之卷。第谓次第。一乃数之极首。此论十卷。记其次数。令不差互。故云第一。</p><p>　　合响　略释如上。广为六义。初唐梵翻译。开蒙云。梵语毗若底。识也。么怛喇多。唯也。悉底。成也。奢萨怛罗。论也。应云识唯成论。今名成唯识论者。以彼方先所后能。此方先能后所故(文)。次详释名义。宗镜第四卷。问此言外境不有。为遮离心之境。为遮不离心之境。答设尔何失。难二俱有过。若遮离心之境是无。余有不离心相分在。何以但言唯识。不言唯境识。若言不离心境是无。应但有能变三分。阙所变相分过。如何通释。答所言唯识者。遮心外境无。不遮内境。不离识相分是无。问内境与识。既并非无。如何但言唯识。不言唯境识耶。答以<a href=\"/remen/hufa.html\" class=\"keylink\" target=\"_blank\">护法</a>菩萨云。境名通于内外。谓有离心境。不离心境。恐滥离心外境。但言唯识。又明唯识差别。总摄诸缘及理。有其十义。一遣虚存实义。遣谓除遣。虚谓虚妄。观遍计所执。唯虚妄起。都无体用。应正除遣。为情有理无故。存者留义。实谓实有。即观依圆体是实有。是本后二智境。应正存留。为理有情无故。良由一切异生。小乘无始时来。妄执我法为有。清辨菩萨等。妄拨理事为空。今于唯识观中。遣虚者空观。对遣有执。存实者有观。对遣空执。非有非空。法无分别。离言诠故。二舍滥留纯义。舍谓舍离。滥即相滥。留谓存留。纯谓无杂。虽观事理。有境有心。谓心不孤起。仗境方生。境不自生。识变方起。由境之有滥舍。不称唯心。体既纯留。说唯识。<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>云。<a href=\"/remen/sanjie.html\" class=\"keylink\" target=\"_blank\">三界</a>唯心故。三摄末归本义。摄谓绾摄。末即见相二分。归即向。本谓识自证分。是所依体故。今摄末见相分。归本自证分。故言唯识。<a href=\"/fojing/jieshenmijing/yuanwen.html\" class=\"keylink\" target=\"_blank\">解深密经</a>云。诸识所缘唯识所现。四隐劣显胜义。谓王所俱能示现。心所即劣。依他起故。隐劣不取。心王即胜。所依体故。故言唯识。即名显胜。<a href=\"/remen/zhuangyan.html\" class=\"keylink\" target=\"_blank\">庄严</a>论云。许心似二现。如是似贪等。或似于信等。无别染善法(瑜伽释云。许心似二现者。此中似言似心外所计实二分等法。故名为似。无别染善法者。谓唯心变似相见二分。二分离心无别有法。复言心变似贪信等故。贪信等离心之外。无别染善法。体即心也。如二分故)。五遣相证性义。识言所表。具有事理。事谓相用。遣而不取。理谓体性。应求作证。摄论偈云。依绳起蛇解。见绳知是无。证见彼分明。方知明性乱。六境义。境谓所观境。识即能观心。此所观境。由识变现。境不离识。立境唯识义。鬼人天等所见各异。阿毗达磨经云。鬼旁生人天。各随其所应等。事心异故。许义非真实。七教义。即能诠教。说有唯识义。<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>偈云。由自心执着。心似外境转。彼所见非有。是故说唯心。八理义。道理唯识。本论颂云。是诸识转变。分别所分别。由此彼皆无。故一切唯识。九行义。行谓观行。菩萨在定位。作四寻伺观等。即观行及定。俱不离识。瑜伽论偈云。菩萨于定位。观境唯是心。义想既灭除。审观唯自识。十果义。谓<a href=\"/remen/foguo.html\" class=\"keylink\" target=\"_blank\">佛果</a>四智。菩萨所有<a href=\"/remen/gongde.html\" class=\"keylink\" target=\"_blank\">功德</a>。皆不离识。庄严论偈云。如来无垢识。是净无漏界。<a href=\"/remen/jietuo.html\" class=\"keylink\" target=\"_blank\">解脱</a>一切障。圆镜智相应。又出唯识体者。一所观出体。即取五位一百法为体。以通观有为<a href=\"/remen/wuweifa.html\" class=\"keylink\" target=\"_blank\">无为法</a>故。即以识相识性。合为唯识体。皆不离识故。二能观出体。即唯取心心所为体。心所与识常相应故。即唯能非所。若约唯识观。即取别境中慧为体。于所观境。观察胜故(文)。开蒙云。论有宗论释论。此宗论也。以正凭六经(圆觉小钞云。其<a href=\"/remen/faxiang.html\" class=\"keylink\" target=\"_blank\">法相</a>宗所凭之经。自是第三时中。四十年前。解深密等。今后辈传习。或云唯识依华严等六经所造。文六经者。华严经。解深密经。楞伽经。无垢称经。维摩经。十地经)。横该大藏。明唯识理。故为宗论。不单解别一本经。故非释论(小钞云。且佛说经意趣难解。菩萨造论解释指示。或取诸经法义。都作义门。一时解释。名为宗论。或各就一经一部。随文解释。名为释论)。问论题四字。何字能所。答论字唯能成。唯识唯所成。成字通能所。若成目能成。成属论字。唯识之成。或成唯识之论。作依主释。或论体之上。有能成之用。以用随体。成即是论。作持业释。若成目所成。成属唯识。唯识即成。或所成即唯识。作持业释。问论有本末。何论能成。答本末皆能。若本论。为能成。<a href=\"/fojing/\" class=\"keylink\" target=\"_blank\">佛经</a>唯识为所成。若末论为能成。本论唯识为所成。具上如斯等义。名成唯识论。三辨宗体。开蒙云。唯识为宗。识有非无。境无非有。以为宗故。护法正义。实能所诠文义为体。宗镜第三十七卷云。教体者。护法云。如来既实现身实<a href=\"/remen/shuofa.html\" class=\"keylink\" target=\"_blank\">说法</a>者。通用说者听者。正兼声名句文。而为教体。教体通有漏无漏。影像本质。即宜开者。根性已熟。遂感激如来识上有文义相生。佛以慈悲本愿缘力。即为<a href=\"/remen/zhongsheng.html\" class=\"keylink\" target=\"_blank\">众生</a>。说三乘法。所有声名句文。是正无漏本质教。若三乘五性众生。佛边听法。不能亲闻自变相分。而缘所有声名句文。即取有漏无漏是影像兼教。即以质教为本。能现影像故。影像教为末。依质有故。由此本质教。为正教体。影像教为兼教体。无性菩萨难云。我宗但取众生识上影像相分。为教体者。即不违唯识。汝护法。若取佛本质声名句文。为教体者。是心外有法。何成唯识。护法答。唯识之宗。约亲相分。众生听时。变起相分而缘。非取他质以为自性。然他本质。即佛菩萨。亦成唯识。故不相违。问何不取本质正教体即休。答缘众生。不能亲闻无漏质故。必资影像。问若尔。何不唯取影像为教体。是亲闻故。答虽即亲闻。必假本质。是以二十唯识论云。展转增上力。二识成决定。展转增上力者。即佛与众生。互为增上缘。二识成决定者。众生根决定。如来悲决定。谓众生根熟。合闻法决定。如来即有悲决定。决定与众生说法。为增上缘故。又诸师。影质有无不同。应须四句分别。一唯质无影。即小乘有部等。二唯影无质。即龙军无性。三俱句。即护法亲光。四俱非。即龙猛清辨。谓彼计胜义门中。不辨教体。全拨<a href=\"/remen/puti.html\" class=\"keylink\" target=\"_blank\">菩提</a><a href=\"/remen/niepan.html\" class=\"keylink\" target=\"_blank\">涅槃</a>为空故。已上约四句料简。质影双通。护法为胜(文)。四判教相。且依本宗。大判为三。玄谈第五卷云。戒贤远承<a href=\"/remen/mile.html\" class=\"keylink\" target=\"_blank\">弥勒</a>无著。近踵护法难陀。依解深密等经。瑜伽等论。立三种教。以法相大乘。而为了义。即唐<a href=\"/remen/sanzang.html\" class=\"keylink\" target=\"_blank\">三藏</a>之所师宗。谓佛初于鹿苑。转<a href=\"/remen/sidi.html\" class=\"keylink\" target=\"_blank\">四谛</a>小乘法轮。说诸有为法皆从缘生。破外道自性因等。又缘生<a href=\"/remen/wuwo.html\" class=\"keylink\" target=\"_blank\">无我</a>。翻破有我。然犹未说法无我理。即四阿含等经是。第二时中。虽依遍计所执。而说诸法自性皆空。翻彼小乘。然于依他圆成。犹未说有。即诸部<a href=\"/remen/banruo.html\" class=\"keylink\" target=\"_blank\">般若</a>等经。第三时中。就大乘正理。具说三性三无性等。方为尽理。即解深密等经。是故于彼三时。初堕有边。次堕空边。俱非了义。后时遍计性空。余二为有(即依他圆成也)。契会中道方为了义(文)。故开蒙云。教有三时。谓有空中。此当第三时中道之教。以唯遮境有。识拣心空。离有无边。正处中道(文)。五藏乘所摄。三藏中对法藏摄(阿毗达磨。此云对法。即论藏)。三乘中菩萨乘摄。六所被机宜。瑜加论。有五种性。菩萨。缘觉。声闻。不定。无种。此论正被菩萨。及不定中。趣佛果者。余亦兼被。起信疏云。兼为余性。作远<a href=\"/remen/yinyuan1.html\" class=\"keylink\" target=\"_blank\">因缘</a>。谓二乘及无种性。开蒙问。成立唯识。有何义利。答我<a href=\"/remen/fofa.html\" class=\"keylink\" target=\"_blank\">佛法</a>中。以心为宗。凡夫外道。背觉合尘。驰流<a href=\"/remen/shengsi.html\" class=\"keylink\" target=\"_blank\">生死</a>。菩萨愍之。故造此论。成立唯识。令归本源。解脱生死。问以何方便。得归本源。答有五观门。令自观心归本源故。</p><p>　　△论主。</p><p>　　护法等菩萨造</p><p>　　音义　梵语达磨波罗唐言护法。详具别传。按佛灭后九百年中。天亲菩萨。以慈氏瑜伽论文渊浩。是以提挈纲维。作唯识三十颂。同时有亲胜火辨。造释。千一百年后。继有护法。德慧。安慧。难陀。净月。胜友。陈那。智月。八师。相次造释。各有十卷。故卷有百。慈恩窥基大师。以十师制作旨殊见异。禀者无依。因请奘师。糅百卷为十。文多互影。所尚者。以护法为司南。故首标护法。诸师等之。菩萨具云菩提质帝萨埵。此云觉有情。禀受大乘教法。深达唯识理趣。名<a href=\"/remen/zijue.html\" class=\"keylink\" target=\"_blank\">自觉</a>有情。即以斯道觉彼众生。名觉他有情。具此二利。故称菩萨。造者。博综群籍。解法相义。赞释佛乘。垂范叔世。故云造也。唯识疏云。叙理名述。先来有故。创作名造。今新起故。</p><p>　　△释师。</p><p>　　唐三藏法师玄奘奉诏译</p><p>　　音义　唐代名三藏。谓经律论。<a href=\"/remen/zhengfa.html\" class=\"keylink\" target=\"_blank\">正法</a>自任。弘辩导他。名曰法师。玄奘。大师之讳。族氏道迹。详具本传。按大师于贞观十九年。奉太宗纶旨。漙事翻译。至高宗显庆四年。始成兹论。月穷于纪。今言奉诏者。从初受命时也。译者。易也。易彼土语。成此方言。<a href=\"/ctwh/jing/13j/zhouli.html\" class=\"keylink\" target=\"_blank\">周礼</a>掌四方之语。各有其官。今取北方掌语之名。盖译官兼善西语也。</p><p>　　△此论十卷。依颂科判为三分。前后各一颂。乃护法等菩萨所造故。开蒙以前稽首一颂。名宗前敬叙分。最后已依一颂。名释结施愿分。中间三十颂。乃天亲菩萨所造。乃护法等菩萨所造释论首末。总名依教广成分。盖当常经序正<a href=\"/remen/liutong.html\" class=\"keylink\" target=\"_blank\">流通</a>三分也。今初宗前敬叙分(二)初归敬述意。</p><p>　　稽首唯识性满分清净者我今释彼说利乐诸有情。</p><p>　　音义　初二句归敬。稽者。至也。留也。以头至地。稽留少时。<a href=\"/ctwh/jing/13j/shangshu.html\" class=\"keylink\" target=\"_blank\">尚书</a>法云。拜手。谓首至手。稽首。谓首至地。此二字总摄能归三业。以既动身首。必兼语意。唯识等。是所归<a href=\"/remen/sanbao.html\" class=\"keylink\" target=\"_blank\">三宝</a>。唯识性。即法宝。谓二空所显之理。即圆成实性。开蒙问。一言唯识性通。其相何偏敬性。答唯无漏故。唯<a href=\"/remen/zhendi.html\" class=\"keylink\" target=\"_blank\">真谛</a>故。法实性故。圣所证故。迷悟依故。所以偏敬。满分清净者。即佛僧二宝。佛是果人。<a href=\"/remen/erzhang.html\" class=\"keylink\" target=\"_blank\">二障</a>究尽。二死永亡名满。清净者。三乘圣位。于二障中。断未穷源名分。清净者。常言三宝。佛先法后。今何以法先佛后。显说相因。佛先法后。师资相因。法先佛后。以诸佛所师即法也。般若云。一切诸佛。皆从此经出。何故论初先须归敬。菩萨造论。恐有违佛旨。必藉三宝冥加。庶几契合圣心。流通无滞。故须归敬。我今二句述意。彼说指三十颂。利谓利益。乐谓安乐。诸有情。即所被之机。谓我护法等之所以解释彼颂者。为令一切有情生解起行。断惑<a href=\"/remen/zhengguo.html\" class=\"keylink\" target=\"_blank\">证果</a>。获大利乐也。</p><p>　　△次造论因缘(二)初通为利生。</p><p>　　今造此论为于二空(至)所知障故得大菩提。</p><p>　　补遗　自此至故作斯论。正明造论缘由。述出颂中利乐之意。二空者。我空法空。开蒙云。于二空理。外道不解名迷。小乘邪解名谬。造论为彼使迷者解。谬者正也。执者。封着之谓。障者。覆碍之义。以执我故。<a href=\"/remen/fannao.html\" class=\"keylink\" target=\"_blank\">烦恼</a>障生。由执法故。所知障起。宗镜第四十一卷云。以迷人空故。起我见之愚。受妄生死。以迷法空故。违现量之境。障净菩提。所以我法俱空。唯从识变。既唯识变。我法皆虚。因此二空。契会玄旨。以我空故。烦恼障断。以法空故。所知障销。烦恼障断。证真解脱。所知障销。获大菩提(文)。我法障执等义。下文自详。</p><p>　　△次别为破执(二)初知凡夫外道。</p><p>　　又为开示谬执我法(至)于唯识理如实知故。</p><p>　　音义　此<a href=\"/remen/shijian.html\" class=\"keylink\" target=\"_blank\">世间</a>迷者。谬执我者。如下文。执我体常周遍等。谬执法者。即数论胜论等。斯皆不了唯识。故须开示。</p><p>　　△次破小乘四师。</p><p>　　复有迷谬唯识理者(至)得如实解故作斯论。</p><p>　　补遗　此圣教迷者。先叙执。初句总标。或执下。别明。初增益执。次损减执。三迷体用。四迷王所。宗镜第四十六卷。引古释云。初即有宗。依十二处教。执心境俱有。是第一义。次即清辩。依密意空教。拨识亦无(小钞云。戒贤立法相宗。破<a href=\"/remen/wuxiang.html\" class=\"keylink\" target=\"_blank\">无相</a>宗心境俱空之义云。迷佛密意方便破执之教。以为实理。故云。依佛密意空教。拨识亦无)。三即彼大乘一类菩萨。言八识体唯是一(法相宗旨。八识各别出体。各别有用。若法性宗。谓前七识但是第八识差别功能。故有此执。此据起信等义)。四即经部觉天所计。以经言士夫(即有情)六界(地水火风空识)。染净由心。<a href=\"/remen/wuxin.html\" class=\"keylink\" target=\"_blank\">无心</a>所故。虽于蕴中。亦有心所。但于识上分位假立。无别实有(起信疏序云。彼教三宗所说有异。经部无别心所。有部有别心所。觉天谓唯一意识。随六根转。无别六异)。为遮下。结显深妙理。即唯识性。如实解者。谓<a href=\"/remen/rufa.html\" class=\"keylink\" target=\"_blank\">如法</a>相解。如识性证并离种种不正知见。以上历明造论之所以。开蒙。问何缘造论。答有多二缘。一者令法久住。二者济诸含识。一由自利。二由利他。一由智德。二由恩德。一生大智。二生大悲。具多二缘。所以造论。</p><p>　　△次依教广成分。开蒙。有三种三科。一略广位。二境行果。三相性位。此三种三科。义类相从。各有其致。且分判既殊。岂容并用。盖以略广。不出于相性。行果并属于位。次今准略广位分科。初一颂半。略答外难。略标识相。次二十三颂半。广明识相。显前颂意。后五颂明<a href=\"/remen/xiuxing.html\" class=\"keylink\" target=\"_blank\">修行</a>之位次。今初略答外难。略标识相(三)初末论设问。</p><p>　　若唯有识云何世间及诸圣教说有我法。</p><p>　　补遗　此中开章。欲明唯识旨趣。先设难问发起。谓若唯有识一切都无。云何世间及诸圣教。说有我法。世间或是忘执。圣教岂属谬谈。开蒙。问何名世间。答堕在世中。名为世间。世者何义。答有四义。谓可破坏。有对治。隐真理。性有漏。名为世也。问何名圣教。答圣所说教。名为圣教。圣者何义。答圣者。正也。以道正人。目之曰圣。又云与理相应。于事无壅。名为圣也(文)。</p><p>　　△次本论颂答。</p><p>　　颂曰由假说我法(至)谓异熟思量乃了别境识。</p><p>　　合响　此本论有三十首颂。今初一颂半。又是三十颂之纲领也。且即安假说二字于颂首。则知离识之外。无有一法是真实也。前三句明所变之相。略答外难。后三句示能变之识。略标识相。开蒙。问何名为世间我法。圣教我法。答世间人执。名世间我法。圣教施设。名圣教我法。问此二我法何故名假。答世间我法无体随情。名之为假。圣教我法有体强设。名之为假。问何义名为无体随情。答本无实体。妄情所执。名为无体随情。问何义名为有体强设。答法本无名。<a href=\"/remen/suiyuan.html\" class=\"keylink\" target=\"_blank\">随缘</a>施设。强名我法。名有体强设(文)。第八名异熟。第七名思量。前六名了别境识。详如后释。</p><p>　　△三末论释成(二)初释前三句(二)初略释(三)初释第一句。</p><p>　　论曰世间圣教说有我法(至)我谓主宰法谓轨持。</p><p>　　合响　世间二句牒前问辞。但由二句。明二种我法皆无实性。我谓主宰者。主是我体。宰是我用。如国之主。有<a href=\"/remen/zizai.html\" class=\"keylink\" target=\"_blank\">自在</a>故。亦如宰辅。能割断故。法谓轨持者。轨是轨范。可生物解。持是任持。不舍自相。</p><p>　　△次释第二句。</p><p>　　彼二俱有种种相转(至)转谓随缘施设有异。</p><p>　　音义　初句总示。我种种下别释。有情命者。谓十六知见等。即世间我。预流等者。谓初二果等。假名贤圣。即圣教我。实德业等。谓外道胜论六句法等。即世间法。蕴处界等。谓内典三科法等。即圣教法。随缘施设有异者。指上我法随缘立名不同。我施设异者。于<a href=\"/remen/wuyun.html\" class=\"keylink\" target=\"_blank\">五蕴</a>和合法中。妄计有我。名曰有情。妄计寿和合现存活故。名曰命者。若断分别<a href=\"/remen/wozhi.html\" class=\"keylink\" target=\"_blank\">我执</a>随眠。名为预流。随断三界八十一品修惑。名一来等。法施设异者。于名色法中。妄计实德业等。乃至为迷心重者。说五蕴。迷色重者。说十二处。色心俱迷者。说十八界。盖因世间我法。随情执实。圣教我法。应机强说。是皆随缘施设有异。开蒙。问世间我法率已妄情。圣教我法有何益用。答有四缘故。一言说易故。二须世间故。三能除无我怖故。四有自他染净信解事业等故。有此益用。圣说我法。</p><p>　　△三释第三句(二)初征。</p><p>　　如是诸相若由假说依何得成。</p><p>　　△次释(二)初正释(二)初依相见假设我法。</p><p>　　彼相皆依识所转变(至)彼二离此无所依故。</p><p>　　音义　初句正答。识谓下释成。了别者。八识通名。眼了别色。耳了别声。乃至第八了别根身器界种子。因前四执中。第三师云。但有心王。无别心所。故云此中识言亦摄心所。如王之有臣。决定有故。识体者。谓自证分。似者。以彼但一识体转变生起相见。故名似也。彼二谓我法。此者见相二分。谓我法俱依相见而施设也。</p><p>　　合响　转似二分者。宗镜第四十七卷云。相见种。或同。或异。若同种者。即一识体转似二分相用而生(笔削记云。有漏识自体生时。转似二分。似能缘相。名为见分。似所缘相。名为相分)。如一蜗牛。变生二角。此说影像相见。离体更无别性。是识用故。若言相见各别种者。见是自体义用分之。故离识更无别种。即一识体转似见分别用而生。识为所依。转相分种。似相而起。以作用别(虑无虑别)。性各不同故(见通三性。相唯无记)。相别种生于理为胜。故言识体转似二分此依他起。非有似有。实非二分。似计所执二分见相。故立似名(小钞云。似有二释。一云识体是有。二分是无。无而似有。故云似也。二云二分亦有。是依他起。所言似者。似遍计实有之二分也)。相别有种。何名识变。不离识故。由识变时。相方生故。此显能变相见二分。用体别有。何故又说识似二分生。论说相见俱依自证起故。若无自证。二定不生。如无头时角定非有。及无镜时。面影不起。皆于识上。现相貌故。故说二分依识体生(文)。开蒙。问无实我法。假依何立。答依识所变相见分立。何须此实。问依识变。假立所以。答执相见分心外实有。此名假法。有实主宰名为假我。其依识变立假我法。所以然也。问相见识所变。相见名唯识。我法依所变。我法应唯识。答相见识亲变。相见是唯识。我法依所变。心外非唯识。问相见二分。是依他性。何故说为我法相也。答执二为实。有实主宰。是我法相。此是世间我法。何以故。以无依有故。问何非圣教我法。若圣教者。义依于体故(文)。</p><p>　　补遗　宗镜第四十七卷。问转变变现。其义同别。古释云。有唯转变非变现者。转变之言。通于种现。现能熏种。种能生种。种生现行。皆名转变。变现之言。唯现心等。能起见相。名之为变。不通于种相分色等。</p><p>　　△次由熏习变似我法(二)初法释。</p><p>　　或复内识转似外境(至)缘此执为实我实法。</p><p>　　合响　初句标。我法下释。熏谓资熏。习谓串习。由我法分别熏习。遂有后时转变力用。唯识枢要云。若诸识生似我法时。为皆由我法分别熏习之力。为亦不由。若皆由者。八识五识。无二分别(护法云五八行浅。一向无执)。生果时应不似二。若不由者。此中何故但说我法熏习为因。答二解俱得。其皆由者。一切有漏。与<a href=\"/remen/diliushi.html\" class=\"keylink\" target=\"_blank\">第六识</a>二分别俱故。或第六识二分别引故。后生果时。皆似我法。其不由者。此说第六根本。兼缘一切(笔削记第四云。以此意识遍缘一切。通三量故。假实俱缘)。为因缘发诸识。令熏习故。后生果时。似我法相起。或非外似外。六七计为似外起故(文)。此似我法。即前相见二分故。开蒙云。相见说为似我法者。以内似外。以有似无故(文)。诸有下。明诸有情六七二识。无始无明覆故。不达识变。因此横执实有我法。开蒙。问我是遍计。何得种也。答因执蕴等为我之时。熏蕴等种。名我执习气也。</p><p>　　△次喻明。</p><p>　　如患梦者患梦力故(至)缘此执为实有外境。</p><p>　　补遗　如患下。合似我法。患即病也。如人重病。由心惛故。见有种种异色人物。又如梦时。见有实物。此举第六患梦独影喻之。缘此下。合实我法。开蒙。问我法本无。由何执有。答由无明力妄执实有。如患梦力。以无见有。</p><p>　　△次结判。</p><p>　　愚夫所计实我实法(至)所依事故亦胜义有。</p><p>　　补遗　初约无体随情假判。谓遍计所执。本无有体。但随执情而有。次内识下。约有体强设假判。谓虽是内识所变。依他似有。此依似名假。不可执为实有。外境下。约有无判。外境既随妄情施设。则非如识有。此正翻前第一师增益执。以彼执外境。如识非无故。宗镜第六十七卷云。外境是遍计所执。心外实境。由随妄情施设为假。体实都无。非与依他内识相似。此翻破前第二师减损执。以彼执内识。亦如外境非有故。内识体是依他。必依种子因缘而生。非体全无。如遍计境。彼实我法。犹如龟毛。识依他起。故非彼类。此中色等相见二分。内识所变。不离识故。总名内识。由此内识体性非无。心外我法体性非有。便遮外计离心之境实有增执。及遮邪见恶取空者。拨识亦无。妄空减执(文)。境依下。约二谛判。谓外境依内识假立而有故。但世俗说之为有。即假名无实谛。识是假境所依事故。亦胜义有者。事即体也。谓此假境所依之识体。不唯是随事差别谛之俗。且通体用显现之真。故云亦也。</p><p>　　△次广释(二)初明无实唯似境(三)初征答总标。</p><p>　　云何应知实无外境(至)实我实法不可得故。</p><p>　　△次重征别释(二)初破实我实法不可得(二)初破实我(二)初征。</p><p>　　如何实我不可得耶。</p><p>　　△次释(二)初正破(三)初叙破外道小乘我相(二)初别破(二)初破六师三计(二)初叙计。</p><p>　　诸所执我略有三种(至)潜转身中作事业故。</p><p>　　补遗　西域外道虽多。六师为首。六师之中。数论胜论又为胜。故首破之。初二句标数。一者下叙计。初即胜论数论所计。量云。我是有法。体常周遍宗。因云。随处造业受苦乐故。同喻如<a href=\"/remen/xukong.html\" class=\"keylink\" target=\"_blank\">虚空</a>。次即无惭尼犍所计。量中阙喻。广百论卷第三云。次一类外道。计我随所依身。身大则我亦大。身小而我亦小。形量不定。虽所依形质。有卷有舒。而我体性。无生无灭。如油滴水。随水广狭。虽有卷舒。而无增减(文)。今将如油滴水之喻足之量云。我是有法。其体虽常。而量不定宗。因云。随身大小有卷舒故。同喻如油滴水。三即兽主遍出所计。潜转身中作事业故。笔削云。计我体常。犹如微尘。应于根门。量可例知。外道虽有九十五种。其所执我。不出此六师三计。</p><p>　　△次破斥(三)初破胜论数论。</p><p>　　初且非理所以者何(至)所<a href=\"/remen/xiuzheng.html\" class=\"keylink\" target=\"_blank\">修证</a>法一切我合故。</p><p>　　音义　初执我下。约相违破。谓随身则不遍。苦乐则不常。此以因破宗也。又常下。谓常则应无动转。遍不随身造业。此以宗破因也。又所执下。约同异破。先问。又所执我既常且遍。为与一切有情同一我耶。答一我耶。若言其同。一人作业之时。诸人亦应俱作。受果解脱无不应然。设尔。则事理兼违。便成大过。若言其异。我既常遍。则诸人之我。互相涉入。体应杂乱。又一人作受之时。我体既异而遍。则一人之我。与诸人我合。有过同前。故云应名一切所作所受。若谓由我异故。作受各有所属。无则杂乱之过。理亦不然。业果及身。既与一切我合。混而不分。属此非彼。理不应然。解脱例尔。所修证法。一切我合故。</p><p>　　△次破无惭尼犍。</p><p>　　中亦非理所以者何(至)故彼所言如童竖戏。</p><p>　　补遗　我体下破<a href=\"/remen/changzhu.html\" class=\"keylink\" target=\"_blank\">常住</a>。橐籥风者。慈恩疏云。以内有风起声等故。<a href=\"/ctwh/zi/djjd/lzddj.html\" class=\"keylink\" target=\"_blank\">老子道德经</a>云。天地之间。其犹橐籥乎。河上公注云。橐籥中虚空故。能出声气。无有屈竭时。摇动风益出(文)。风既摇动而出。应非常住矣。又我下破体一。积聚之身。应可分析。我若随身可析。体应非一。</p><p>　　△三破兽主遍出。</p><p>　　后亦非理所以者何(至)诸有往来非常一故。</p><p>　　补遗　我量下。明小我不能动大身。广百论卷第三云。众微积聚。成极大身。我在其中。形量甚小。云何小我。能转大身。举体同时皆见动作(文)。若谓下遮救。先牒。次破。广百论又云。若汝意谓我量虽小。而于身中往来击发渐次周匝。如旋火轮。以速疾故。谓言俱动。若尔我体巡历身中。应有生灭及成众分。但是迁流至余处者。定归生灭。必有众分。既言我转所至非恒。如彼灯光。岂是常一。常必非动。动即非常。我动而常。深违正理(文)。</p><p>　　△次破小乘三计(二)初叙计。</p><p>　　又所执我复有三种(至)三者与蕴非即非离。</p><p>　　合响　玄谈卷第八云。我法俱有宗。谓犊子部等。等者。等余四部。谓此计中。总有五全或一少分。言五部全者。一犊子部。二法上。三贤胄。四正量。五密林山。故总为五部同计。言一少分者。更等取经部中根本经部。不等末经部。以本经部。亦执有胜义我。非即非离。即计菩萨出离生死。故名胜义(文)。</p><p>　　△次破斥(三)初破即蕴我。</p><p>　　初即蕴我理且不然(至)如虚空等非觉性故。</p><p>　　补遗　我应下。总约五蕴破。我应如蕴非常一故者。谓诸蕴非常。我应生灭。诸蕴非一。我应有五。又内下。别约五蕴破。先明色蕴非我。内诸色即五根。外诸色即五尘。心心所下。明受等四蕴非我。心即识蕴。心所即受想行三蕴。待众缘者。如眼识九缘生等。余行。谓相应行心所之余。即二十四种不相应行也。余色。谓五根五尘诸色之余。即法处所摄色也。</p><p>　　△次破离蕴我。</p><p>　　中离蕴我理亦不然应如虚空无作受故。</p><p>　　音义　虚空离蕴。非作受故。我既离蕴。应如虚空。非作受者。</p><p>　　△三破非即离我。</p><p>　　后俱非我理亦不然(至)故彼所执实我不成。</p><p>　　音义　许依蕴立非即离蕴者。彼所执义。依蕴立我。故云非离。我非是蕴。又云非即。正如瓶依色有。既非即色。又非离色。应知色可言实。瓶决定假。蕴可言实。我决定无。量云。俱非我是有法。非实有宗。因云。许依蕴立非即离蕴故。同喻如瓶。广百论颂云。非即色有瓶。非离色有瓶。又既下。指彼所计不可说藏破。玄谈第八卷云。谓犊子部等。彼立三聚。一有为。二无为。三非二聚。非二即我。又立五法藏。谓三世为三。无为为四。第五不可说藏。我在其中。以不可说。为有为无为故(文)。谓汝既知不可说为有为无为。亦应知不可说为是我非我。故彼所执实我不成。</p><p>　　△次总破(三)初约思虑有无破。</p><p>　　又诸所执实有我体(至)故所执我理俱不成。</p><p>　　音义　先征定。若有下。约两意破。故所下结斥。</p><p>　　△次约作用有无破。</p><p>　　又诸所执实有我体(至)故所执我二俱不成。</p><p>　　△三约所缘非缘破。</p><p>　　又诸所执实有我体(至)<a href=\"/remen/zhengjian.html\" class=\"keylink\" target=\"_blank\">正见</a>翻令沉沦生死。</p><p>　　音义　先征我见者。执我之见。即乖理谬计。能执心品。若非下破。既非所缘。宁知有我。如眼不见。孰别青黄。若是所缘。见应非倒。以于我境如实知故。广百论云。一切圣智称境而知。既非颠倒。我见亦尔。应非颠倒。若尔我见应如圣智。非无始来生死根本。若尔下转难。若我见是正。无我应邪。如何执有我者。所信至教毁有我见。沉沦生死。赞无我见。能证涅槃。岂有无我邪见。能证涅槃。有我正见。翻沦生死耶。</p><p>　　△次立量以显唯识(二)初显能所缘是见相。</p><p>　　又诸我见不缘实我(至)是所缘故如所余法。</p><p>　　合响　余心者。我见之余。指六七二识之能缘见分。即如缘余法之心。如缘色声等之五识也。初量正明我见之见。元是内心见分。以我见自有亲相分。为所缘境。犹如缘相分五尘之五识也。我见是有法。不缘实我宗。有所缘故因。故缘余心喻。余法者。实我之余。指所缘相分。次量谓我见所缘。本是内心相分。以我见所缘之境。秪是影像亲所缘。定非实我。犹如五识所缘之相分五尘也。我见所缘。是有法。定非实我宗。是所缘故因。如所余法喻故知能缘所缘。即是见相二分。</p><p>　　补遗　问假使外人不许相分色。同喻应犯无俱不成过。答纵使不许有相分色而。所缘五尘。变坏<a href=\"/remen/wuchang.html\" class=\"keylink\" target=\"_blank\">无常</a>。不妨亦得。与无实我。为同喻也。</p><p>　　△次结示所缘是识变。</p><p>　　是故我见不缘实我(至)随自妄情种种计度。</p><p>　　合响　上文但云有所缘故。是所缘故。不知有何所缘。何是所缘故。此结示云。内识变现诸蕴。乃是因缘所生。缘起之法。缘此而有。何过其过。在于随自妄情种种计度耳。宗镜第五十九卷。问我见所缘影像。若是依他有者。应有依他性实我。答此相仗因缘生。但是依他性。幻有之法。而非是我。由彼妄执为我。故名妄执。此有两重相约。此相从因缘生。有力能生心。此乃是有名。依他性法。于此不称所执法。义边。名遍计所执。乃名为无。如人昏冥执石。为牛。石体不无我见所缘。缘依他相有如石。本非牛妄心执为牛。此所执牛。其体全无。如相分。本非我妄心执。为我此所执我其体全无。但有能执心。而无所执。我谓于此石。但有所缘石。而无所执牛。于此相分上。有所缘法。而无所执我。</p><p>　　△三结属我执俱分(三)初标列。</p><p>　　然诸我执略有二种一者俱生二者分别。</p><p>　　合响　前已委明。外道余乘所执我相。此中统收结属。俱生分别二种我执。</p><p>　　△次别释(二)初俱生我执(三)初释总名。</p><p>　　俱生我执无始时来(至)任运而转故名俱生。</p><p>　　△次释别相。</p><p>　　此复二种一常相续(至)起自心相执为实我。</p><p>　　音义　言常相续者。能缘所缘。无间转故。起自心相者。谓第七识。托第八见分。而为本质。自心变影。为相分境。缘此执为自内实我有间断者。能缘有时。或转易故。总谓总计五蕴别谓五中随一。谓第六识。托本识所变五蕴为质。自心现影。为相分境。缘此执为实我。五取蕴者。谓与取合故。诸蕴中。所有欲贪等。</p><p>　　合响　宗镜第五十一卷。引唯识枢要云。起自心相之言有二解。一云即影像相。二云即所执相。虽无实体。当情现故。诸说心相。皆准应知。释曰。影像者万法。是心之影像。所执相者。诸境无体随执而生。因自心生。还与心为相。</p><p>　　△三示断位。</p><p>　　此二我执细故难断(至)胜生空观方能除灭。</p><p>　　音义　后<a href=\"/remen/xiudao.html\" class=\"keylink\" target=\"_blank\">修道</a>中者。对初见道而言小乘。即须陀洹已上菩萨。即初地已上。胜生空观者。以见道位中。生空观但断得分别我执。此修道位中。能断我执俱生方。初见道为优。故云胜也。</p><p>　　△次分别我执(三)初释总名。</p><p>　　分别我执亦由现在(至)然后方起故名分别。</p><p>　　音义　亦由现在外缘力者。谓虽有内因力。要假外缘。方得生起邪教。谓外缘邪分别。谓禀邪教。而内起邪思惟也。</p><p>　　合响　宗镜第六十六卷云。此分别计我藉三缘生。谓邪师。邪教。邪思惟。由此三缘。久久熏力惯习。遂计彼为他。执自为我。此但由计有实有故。若言实有。非熏习而计有者。初出胎时。何不执自及以他身。既初出胎时。未熏习故。不计自他。故知计有自他由妄熏习也。</p><p>　　△次释别相。</p><p>　　唯在第六意识中有(至)分别计度执为实我。</p><p>　　合响　邪教蕴相者。即犊子部等。及胜论等所说法相。我相者。谓即离大小等我。</p><p>　　△三示断位。</p><p>　　此二我执粗故易断(至)生空真如即能除灭。</p><p>　　合响　初见道时者。广百论云。圣谛现观。初现行时。生空真如。即我空所显之理。前生空观。约能观慧。此生空真如。约所观理。文互显耳。开蒙。问分别俱生。先断于伺。答分别之障。先断于见道。一时顿断。俱生之障。修道位中。分分渐断。至金刚心时。方能断尽。</p><p>　　△三结判(二)初正判(二)初判相质有无(二)初判定有无。</p><p>　　如是所说一切我执(至)自心内蕴一切皆有。</p><p>　　音义　初正判。有无自心外蕴者。本质境也。自心内蕴者。相分境也。宗镜第六十五卷释云。能缘缘不着处。皆名心外。第七计我心外。唯有第六。计我心外之蕴。或是于无自心内蕴。一切皆有者。盖亲所缘缘不问。即离计为我者。影像必有故。无有少法。能取少法。唯有自心。还取自心故。皆缘蕴。此皆辨我所依也。</p><p>　　△次结成前义。</p><p>　　是故我执皆缘无常五取蕴相妄执为我。</p><p>　　△次判依遍有无。</p><p>　　然诸蕴相从缘生故(至)横计度故决定非有。</p><p>　　音义　诸蕴缘生。是依他有。于蕴计我。是遍计无。</p><p>　　△次引证。</p><p>　　故契经说苾刍当知(至)一切皆缘五取蕴起。</p><p>　　△次释妨(二)初正释妨难(三)初释忆识等事妨(二)初难。</p><p>　　实我若无云何得有忆识诵习恩怨等事。</p><p>　　音义　忆曾更过境识。现在诸尘。久诵数习。令未来纯熟益我损我。成恩成怨。广百论云。又心念念异灭异生。若无实我。云何得有忆识诵习等事。</p><p>　　△次释(二)初斥非。</p><p>　　所执实我既常无变(至)体不离用应非常故。</p><p>　　音义　初句牒执后。应如前等者。后谓今日。前谓往。昔是事。谓忆识。诵习等事。如婴儿时。未闲经史。壮年则习。未习则无。已习则有。若我常恒无变。则应后如前。无前如后有。以体无别故。若谓下破转救。先牒救云。我体虽常用。有变易故。无是过。理亦下破体用相即用。如体常有过同前。体如用变。应非常故则违自执。</p><p>　　△次显理。</p><p>　　然诸有情各有本识(至)难于汝有失非于我宗。</p><p>　　音义　本识即第八识。谓无始乃至未转依位。唯属无记故。名一类。无有间转。故云相续。能持世出世种。名曰任持种子。一切法。谓七转识等。诸法熏本识。则诸法为因。本识发生现行。则本识为因。故云更互为因。由斯能所熏习力故。得有忆识等。事何要别执。有实我耶。故所下结责。</p><p>　　△次释造业受果妨(二)初难。</p><p>　　若无实我谁能造业谁受果耶。</p><p>　　△次释(二)初斥非。</p><p>　　所执实我既无变易(至)若有变易应是无常。</p><p>　　音义　量云。实我是有法。不能造业受果宗。因云无变易故。同喻如虚空。</p><p>　　△次显理。</p><p>　　然诸有情心心所法(至)造业受果于理无违。</p><p>　　合响　宗镜引华严会意。问云。若准六根无我。谁造谁受耶。答佛说作善生天。为恶受苦者。此但因缘法尔。非是我能为受也。若言是我非因缘者。作恶何不生天。乃堕<a href=\"/remen/diyu.html\" class=\"keylink\" target=\"_blank\">地狱</a>耶。我岂爱彼地狱故。受苦耶。我既作恶。而不受乐者。故知<a href=\"/remen/shane.html\" class=\"keylink\" target=\"_blank\">善恶</a>感。报唯是因缘非实我也(文)。</p><p>　　补遗　宗镜云。因缘有二。一者善恶增上业因缘。但感生天及地狱异熟。等二者善恶等流业因缘生天感宝地金华。堕地狱者。感刀林铜柱等(文)。因缘即诸业及。二取习气也。</p><p>　　△三释生死涅槃妨(二)初难。</p><p>　　我若实无谁于生死<a href=\"/remen/lunhui.html\" class=\"keylink\" target=\"_blank\">轮回</a>诸趣谁复厌苦求趣涅槃。</p><p>　　补遗　广百论卷第二云。若一切法空无我者。生死涅槃。二事俱失所以者。何由有我故。诸无智者。乐着生死先能造善。不善业后受所感。爱非爱果诸有智者。欣乐涅槃。先观生死苦。火煎逼<a href=\"/remen/faxin.html\" class=\"keylink\" target=\"_blank\">发心</a>。厌离后方舍恶。勤修诸善得证解脱如是。皆由我成。</p><p>　　△次释(二)初斥非。</p><p>　　所执实我既无生灭(至)故彼所言常为自害。</p><p>　　音义　此中就彼所执。常义破也。谓我若常同于虚空。则无生灭。亦无苦恼。谁复轮转。谁趣涅槃故彼所言常者。秪为自害耳。</p><p>　　△次显理。</p><p>　　然有情类身心相续(至)厌患苦故求趣涅槃。</p><p>　　音义　由因缘力。生灭不断。谓之相续。于相续中。起惑造业。受苦智者。厌苦欣灭。断恶修善。而证涅槃。</p><p>　　△次结示唯识。</p><p>　　由此故知定无实我(至)愚者于中妄执为我。</p><p>　　△次破实法(二)初征答非有。</p><p>　　如何识外实有诸法(至)所执外法理非有故。</p><p>　　合响　玄谈第八卷云。至妙虚通。目之曰道。心游道外。即称外道故。唯佛正道。余悉名外道(文)。余乘即小乘。谓大乘之余。彼虽证我空。犹执心外有法。于大乘唯识正理。不能尽知也。</p><p>　　△次广破执相(三)初正破心外有法(二)初外道(二)初征。</p><p>　　外道所执云何非有。</p><p>　　△次释(二)初约十三家别破(五)初数论师(三)初叙执。</p><p>　　且数论者执我是思(至)是实非假现量所得。</p><p>　　音义　玄谈云。<a href=\"/remen/fanyin.html\" class=\"keylink\" target=\"_blank\">梵音</a>僧佉。此翻为数。即慧数也。数度诸法根本立名。从数起论。名为数论。论能生数。亦名数论。其造数论。及学数论。皆名数论者。本源即是迦毗罗造。执我是思者。我谓神我。以思为性。即第二十五神我谛也。受用萨埵等者。萨埵。此云有情。亦云勇猛。今取勇义。剌阇。此云微。亦名尘坌。今取尘义。答摩。此云闇。应名勇尘闇。若傍义。翻旧云喜忧闇。亦云苦乐痴。新云贪嗔痴。亦云乐苦舍等。敌体而言。即是三毒。此之三毒。即是自性。<a href=\"/remen/sande.html\" class=\"keylink\" target=\"_blank\">三德</a>自性。古称冥性。亦名胜性。未生大等。但住自分。名为自性。若生大等。便名胜性。有胜用故。即二十五。谛之初谛也。若神我意有所须。彼萨埵等。随起<a href=\"/remen/juewu.html\" class=\"keylink\" target=\"_blank\">觉悟</a>。造化大等为神我。受用所成大等。二十三法者。谓从冥初生大亦名觉。觉生我心。亦名我慢。从我心生五微尘。亦名五唯。量即声触色味香五。唯生五大。即空风火水地。从五大生十一根。初生五知根。谓耳身眼舌鼻。次生五作业根。谓语具手足大小便道。后生心平等根。即是中间二十三谛。兼其初后。故有二十五(文)。然大等下。谓大等二十三法。三德合成。是实非假。现量所得者。此就彼谬计。是似现量也。</p><p>　　补遗　起信笔削第五卷云。外道等者。谓数论师。以彼依非想定。发世俗通。应于邪道。以生死智。通知未来八万劫。死此生彼三事。后亦不知彼之所计。冥性是常从此生。于世间诸法冥寞难知。故云冥性。从冥初生觉乃至心平等根。尔时名生死成执一神。我为受用主我思胜境。冥性变生为我受用。我受用故。为境缠缚。不得解脱。我若不思。冥性不变神我解脱。名为涅槃。</p><p>　　△次破斥(七)初破现量所得。</p><p>　　彼执非理所以者何(至)如何可说现量得耶。</p><p>　　补遗　初斥大等下破。言军林者。聚人成军。攒木成林。人木分散。孰为军林。广百论云。此唯世俗假说军林。其中都无军林。实体言现量者。宗镜第四十九卷云。现谓显现。即分明证境不带。名言离妄。分别名之。为现量者。度量是揩定之义。谓心于境上度量。揩定法之自相不错谬故(文)。此真现量也。后皆准此数论大等。既多事合成正如非实之军林。如何可说现量所得量云。大等是有法。应假非实如何可说。现量得宗因云。多事合成故。同喻如军林等。</p><p>　　△二以能所互破。</p><p>　　又大等法若是实有(至)转变非常为例亦尔。</p><p>　　音义　初以能成。破所成量云。大等诸法。非三合成是实有故。如三本事萨埵下。以所成破能成量云。萨埵等三亦三合成。即大等故。喻如大等转变非常为例亦尔者。谓大等。诸果从自性生。展转变异差别增长大等。诸果变故。非常不如自性不变故。常为例亦尔者。准上立量云。大等诸法非转变。非非常。是实有故。如三本事又量云。萨埵等三。亦转变非常。即大等故。喻如大等。广百论释第一卷破云。大等皆用自性为体。大等变时自性。应变由此自性。应是无常体无异故。犹如大等。</p><p>　　△三体应同用破。</p><p>　　又三本事各多功能(至)余亦应尔体无别故。</p><p>　　合响　此以数论计三本事。各有明白。躁动暗昧等众多功能。转变大等诸法故。破云功能既多体。亦应多以体用一故。广百论释第一卷云。又三自性一一皆有明。躁昧等众多作用。既许体同以性。随用应成多体(文)三体下。破转救。彼救云。三本事。虽多功能其体周遍。无多体过破云。三体既遍。则一处起用。转变诸法余一切处。亦应同时。顿变以三事之体。遍而无别故。广百论释云。又此自性其体。周遍一分变时余。无量分体无异故。应亦随变。</p><p>　　△四破三合成一。</p><p>　　许此三事体相各别(至)故不应言三合成一。</p><p>　　音义　谓汝宗既许三事。体相各别。云何合成色等一相。不应下遮救。若谓未合时是三合时变一故。所成色等是一理。亦不然合与未合体无别故。若谓下又救谓此二事体异相。同譬。如金鍮与铜体。虽是三相似。是一故。合未合时相常如一。无如是过。便违下。破汝宗计。萨埵之相。即萨埵体。余二亦然。今云体异相同。岂不违于己宗耶。体应下反覆推破。若谓三事体异而相同则。体应如相。同相应如体一。若尔应云一合成一。三合成三。不应言三事和合共成一相。</p><p>　　△五以总别互破。</p><p>　　又三是别大等是总总别一故应非一二。</p><p>　　音义　本事有三。属别大等俱三事成是总。广百论云。汝执总别既定是一。总应如别是三非一。别应如总是一。非三云何别三。成于总一。</p><p>　　△六约变时合不合破(二)初正破。</p><p>　　此三变时若不和合(至)本别相体亦应随失。</p><p>　　音义　若谓变时三事。不合成一。即同未变如何现见所变是一色等。若三变时和合成一。应失本事三种别相体。亦随失以体。即相故。</p><p>　　△次遮救。</p><p>　　不可说三各有三相(至)体亦应各三以体即相故。</p><p>　　音义　初遮三。各有二。救云三事各具总别二相。由别相。故未合是三。由总相故。合时见一故。无失体等过总。即下破总相。即别相别三总。亦应三总。相若三不应见一。如何现见是一色等耶。若谓下遮。三各有三。彼复救云。谓三事之体。各具萨埵等三相。但于和合位。和杂难知故。唯见是一色。既有下破一体。既有三宁。复见为一既见。是一复如何知三事有异。又若彼三事。一一皆具三相。应随举一事。能成色等何所阙少。必待三事和合方成耶。又相既各具三应体。亦各有三以体。即相理应尔故。</p><p>　　△七约无差别破所成。</p><p>　　又大等法皆三合成(至)皆应无异便为大失。</p><p>　　音义　若谓大等诸法。皆三事合成。是则大望我等乃至。诸根二十三法。应无差别。则违己宗所计三事为因大等。为果等差别之义。皆不得成。若尔应以一根。得一切境。或应一境。对一切根。则诸世间有情无情。若净若秽。现量而知比量。而知等物俱不成立故。下文云。便违三德我等。体异亦违世间诸法差别。则犯自教相违及。世间相违等过矣。</p><p>　　△三结非。</p><p>　　故彼所执实法不成但是妄情计度为有。</p><p>　　合响　会玄第十三卷云。从自性谛。生一切法但是随情虚妄。计度名为邪因。</p><p>　　△二胜论师(二)初叙执。</p><p>　　胜论所执实等句义多实有性现量所得。</p><p>　　音义　玄谈云。此即卫世师计。梵音吠世史迦萨多罗。此云胜。论立六句义。最为胜故。或是胜。人之所造故。其能造人。即成劫之末。人寿无量。外道出世。名嗢露迦。此云鸺鹠。昼避声色。匿迹山薮。夜绝视听。方行乞食。时人以为。似鸺鹠鸟故。名鸺鹠仙人即。百论。优楼佉也。亦号食米??仙人(云云)。六句义法一。实二。德三。业四。大有。五同异。<a href=\"/remen/liuhe.html\" class=\"keylink\" target=\"_blank\">六和</a>合。实者。诸法体实德业。所依名之为实。德业不依。有性等故。实有九种。一地。二水。三火。四风。五空。六时。七方。八我。九意。德谓<a href=\"/remen/daode.html\" class=\"keylink\" target=\"_blank\">道德</a>。有二十四种。一色。二香。三味。四触。五数。六量。七别性。八合。九离。十彼性。十一此性。十二觉。十三乐。十四苦。十五欲。十六嗔。十七勤勇。十八重性。十九液性。二十润。二十一行。二十二法。二十三非法。二十四声。业者作用。有五种。一取。二舍。三屈四伸。五行。大有唯一。实德业三同一有故。离实德业。外别有一法。为体。由此大有。有实等故。同异句。亦唯一也。如地望地。有其同义望于水等。即有异义地之同异。是地非水。水等。亦然亦离实等。有别实体和合句者。谓法和聚由和合句。如鸟飞空。忽至树枝住。而不去。由和合句令有住等(文)多实有性等者。谓六句义中唯和合句。是假非现量得故。云多也。</p><p>　　△次破斥(二)初正破(二)初明诸句体非实有(八)初破诸句中常无常。</p><p>　　彼执非理所以者何(至)应非离此有实自性。</p><p>　　音义　诸句下先约常住破量云。诸句义中常住者。是有法应是无常。宗因云。有作用故。同喻如所生果。此约能生果义。破常若不下约不生果义。明唯识量云。诸句义中常住者。应非离识实有自性无作用故。如兔角等。当知兔角是。意识遍计所执。实无其体然不离识。引为喻者。袪其离识实有之执耳。诸无下约无常。破量云。诸句业中无常者。非实有性有质碍可分析故。如军林等此约有碍破实有。若无下量云。诸无常者。应非离识有实自性。无质碍故。如心心所。此约无碍明唯识。</p><p>　　△二以实德二句对破。</p><p>　　又彼所执地水火风(至)亦非眼见实地水火风。</p><p>　　补遗　文中先约彼所计身根所触之因。更相诘破夫地水火风四大之名。坚湿暖动四大之体。原不可分。广百论云。若于坚等立地等名。则无所诤体无别故(文)。胜论。计地等是有碍。别属实句。坚等是无碍。别属德句。然皆许是身根所触之境。有碍无碍皆共此因。是则一因向两宗上转。便犯共不定过。即因明论中六种不定过中。初一过。所谓常无常品。皆共此因。二量如文。地水下。准上立量云。所执地水火三是有法。应非有碍实句义摄宗。因云。眼根所见故。如青色等。又量云。即彼所执青色等是有法。应非无碍德句义摄宗。因云。眼根所见故。如地水火三。亦犯因宽不定过。有过同前。故云准此应责。此中除风字者。广百论云。风唯身得。以无色故。问前之二量互诘已足。破其所执。后之二量文义同前。唯无风字。复用何为。不亦重衍乎。答盖由胜论所执世间物等。不离六句义成。而为眼见身触现量境界。广百论第六卷云。然彼论说瓶衣等物。因实德业同异合故。而为眼所见及身所触。故是根境现量所知。理亦不然。所以者何。瓶衣等物分别意识。于色等法假施设有。云何执为现量境界(文)。彼以眼见身触二因。总摄五根五境。皆现量所知。今文中。前二量虽出身根所触之因。而眼见之因未有。是以复出后二量。以足之耳。故知下结显。无别有性非现量得。文中有法与因二边互影。先结前二。量云。故知无实地水火风。与坚湿等。各别有性。亦非身根所触实地水火风。此以地等有法。影出身根所触之因足成之。以示非现量所得。次结后二量云。故知无实地水火三。与青色等。各别有性。亦非眼见实地水火三。除却风字。以风非眼所见故。此以眼根所见之因。兼影出青色等有法足成之。如是展转推破。且地等坚等句义不成。宁有实性现量得耶。有谓准会玄第十三引此论文末云。亦非眼见实地水火。而无风字。乃云今或传写之讹作衍文。看自考录中。亦云风字是衍文。</p><p>　　△三破实句中碍常。</p><p>　　又彼所执实句义中(至)如粗地等应是无常。</p><p>　　补遗　量云。实句中有碍常者是有法。应是无常宗。皆有碍故因。同喻如粗地等。此破空时等。彼计别有空大。且非是空无为。亦非空界。又以时体是实。谓能诠之因。及此能缘之因名时。又计空等是有碍常。地等是有碍无常。故地等作同喻。</p><p>　　△四破诸句中无碍法。</p><p>　　诸句义中色根所取(至)许色根取故如地水火风。</p><p>　　补遗　诸句义中。色根所取无质碍法者。如德句中香味声等。会玄引古疏云。诸德体者。眼所取一依名色。鼻所取一依名香。耳所取一依名声。乃至皮所取一依名触(谓依色等故。眼等方生。色是所依。故名一依(文))。于中。香味声三。是色根所取。无质碍法也。又古疏云。地等色等别同异性。互于彼不转。一切根所取(文)。地等是实句中有碍法故。引作同喻。立量如文。</p><p>　　△五约唯识破诸句。</p><p>　　又彼所执非实德等(至)非有摄故如空华等。</p><p>　　补遗　凡破斥之法。略有二义。一约所执破。二约唯识破。今破六句义文中。唯前总破诸句。常无常中两宗。各有二量。皆初一量约所执破第二一量约唯识破。其余文义。都秪约所执破。今此一章置于六句两楹之间。统贯前后。约唯识总破诸句。然于诸句中。特约实有二句破者。以胜论所计。实为德业所依。又云。由此大有有实等故。故广百论释云。鸺鹠所执实等句义。有等为因。而得显了有等句义。复因实等。为自所依。方可了别(文)。由此实有为诸句关键。此实有二句若破。余不难矣。文中言非实德等者。谓非实句所摄德等五句也。非有实等者。谓非有性所摄实等五句也。既非互摄。宁离识有。设离识有。并属虚妄。广百论释云。鸺鹠所宗实等非有。非有性故。犹若空华。有性亦无。非实等故。犹如兔角。是故皆虚(文)。二量如文。</p><p>　　△六破大有性。</p><p>　　彼所执有应离实等(至)故彼有性唯妄计度。</p><p>　　补遗　初正破胜论师。计大有性唯一。实德业三。同一有故。离实德业外。别有一法为体。由此大有有实等故。今先立量破。即蹑彼所计实德业外。别有一法为体之义。分作二量之因破之。许非无故者。即彼所谓别有一法为体。许异实等故者。即彼所谓离实德业也。今明其因与宗违故不可离。初量许其有性。破离实等。谓纵许汝有大有性。然不可执离实德业。离则无别大有自性可得。以汝自许有性。是非无法。能有实等故。例如实德等。是非无之法。次量谓纵许汝离于实德业。应非有性。以汝自许异实等故。所谓大有性者。正于实德业上显。如汝计云。有一实故。有德业故。今既异实等。例如龟毛。毕竟无也。二量如文。如有下。蹑承上意。反覆申明破无大有。谓如汝所许。别有一法为体之大有性。是非无法。此量推之。离实等之外。无别有性。况实等。非是大有。如何实等法上。有别大有性。以彼计实德业三。同一有故。此则顺明离实等。无别有性。若离下。以有例无破。谓若离实等有法。有别有性。应离龟毛兔角之无法。有别无性矣。彼既不然。此云何尔。此例无夺有也。故彼二句结妄。广百论释第八卷云。若实等与有性别。应不能知实等是有。带别相智。不能审知余别相法。如何世间于非有性实等法上。起有智耶。若言实等虽非有性。与有合故。起有智者。则实等法假名为有。体非真有。应说为无。</p><p>　　△七破同异性。</p><p>　　又彼所执实德业性(至)故同异性唯假施设。</p><p>　　补遗　初通约实德业三句总破。文中凡性字。皆指同异性言。初牒执。由胜论师计同异性亦一。离实德业。有别实体。今大乘就彼所执破之。勿此下。立量破。申明不然之理。勿者。不可也。此字。指同异性。谓若执同异性。异实德业别有。应非实德业之同异性矣。异实等故。如德业等。此中以德业。为同喻者。应具三量。文字奥古。今须补出。初量云。此是有法。亦非实性宗。因云。异实句故。同喻如德业。次量云。此是有法。亦非德性宗。因云。异德句故。同喻如业实。后量云。此是有法。亦非业性宗。因云。异业句故。同喻如实德。要知喻中等字。为后二量而置之。又应下。承上之意。难破不成实等。谓实德业之所以成同成异者。以实德业上。有同异性故。广百论云。论法相望。有同有异。法体局别。所以成异。有性该通。所以名同(文)。今同异性异实德业。则实德业无同无异矣。若此不唯非同异性。并不成实德业句。故云又应实等非实等摄。则违汝宗实德业三各摄之义。然此中亦具三量。初量云。实句是有法。非实句摄宗。因云。异实句性故。同喻如德业。后二量例前。此破总同异性。古疏云。同异性亦一者。即实德业三种上同异性。地等色等别同异性(文)。地等下。破别同异性地等诸性者。即等于水火风别同异性。更相征诘。准此应知者。例上文破。具有四量。例前。初量云。此地大性是有法。亦非地性宗。因云。异地大故。同喻如水火风。又应地大是有法。非地大摄宗。异地大性故因。喻如水火风两重。后三量可例知。如实下。蹑上之意。总别双承。结前诸量。实性等。谓实句。同异性。即地等诸性。是别同异性。实等性。等于德业。是总同异性。次句实等是总。实性等是别。如实二句。先别后总。实等二句。先总后别。译文巧妙。间错双明。若足其文。谓如上所明实性等。离地等外。无别实性等。即地等上。亦应无别实性等三句。实性俱指别同异性。言离地等外。无别实性等。结上地等诸性。异地等故。四量。即地等上。亦应无别实性等。即地等亦各不相摄属也。结上又应地等非地等摄。异地等性故。四量。此单结别同异性也。文如上所明。实等性离实等外。无别实等性。即实等上。亦应无别实等性三句。实等性。俱指总同异性。言离实等外无别实等性。结前勿此。亦非实德业性。异实等故。三量。即实等上。亦应无别实等性。即实等亦各不相摄属也。结前又应实等。非实等摄。异实等性故。三量。此通结总同异性也。若离下纵夺破。若离实等二句纵之。此唯就总说。别自该之。彼既不尔二句。夺也。故同二句结示假设。广百论释第六卷云。如胜论执同异性等。是现量境。其理不成。牛马等性。分别意识。于色等法。假施设有。越诸根境。非现量得。遍诸所依无差别故。如和合体。彼计第六和合句义。其体是一。遍诸所依。越诸根境。非现量得。同异等性。其义亦尔。云何执为现量境界(文)。</p><p>　　△八破和合句。</p><p>　　又彼所执和合句义(至)由前理故亦非实有。</p><p>　　音义　先立量破。彼许下况破。自许和合句义。非现量得者。如上同异注中引。设执下纵夺破。由前理故者。谓由前破实等五句道理也。</p><p>　　△次显诸句非现量得(二)初明诸句非现量境。</p><p>　　然彼实等非缘离识(至)许所知故如龟毛等。</p><p>　　音义　实等是有法。非缘下宗。因云。许所知故。同喻如龟毛等。龟毛是意识非量所缘。非现量得。用为同喻者。令彼知喻而悟法上之非。此以所缘一量。结归唯识。</p><p>　　△次显能缘非现量智。</p><p>　　又缘实智非缘离识(至)假合生故如实智等。</p><p>　　音义　缘实智是有法。非缘下宗。因云。假合生故。同喻如德智等。言假合生者。谓与假法和合而生之智。此以能缘一量会归唯识。广说下。缘余五智。立量准知。</p><p>　　△次结非。</p><p>　　故胜论者实等句义亦是随情妄所施设。</p><p>　　音义　对前数论。故置亦言。</p><p>　　△三自在天等八论(二)。初破大自在(二)。初叙。</p><p>　　有执有二大自在天体实遍常能生诸法。</p><p>　　音义　玄谈云。此是涂灰外道。并诸<a href=\"/remen/poluomen.html\" class=\"keylink\" target=\"_blank\">婆罗门</a>。共计自在天是万物因。彼计此天有其<a href=\"/remen/side.html%09\" class=\"keylink\" target=\"_blank\">四德</a>。一体实。二遍。三常。四能生诸法。</p><p>　　△次破。</p><p>　　彼执非理所以者何(至)亦应顿起因常有故。</p><p>　　音义　初以能生破常。若能生果。应是无常。次以无常破遍。若有生灭。则无遍义。次以不遍破实。此有彼无非真实故。体既下破能生。谓若彼天体既常遍。具诸功能。则应于一切时处。顿生诸法。若尔则犯世间相违等过。待欲下遮救。彼救云。体虽常遍。能生诸法。要待众缘乐欲。或缘会方生。故无顿生之过。违一下破违。一因者。以涉三故。即非一因能生诸法。则汝所执。前后相违。或欲下例破欲缘亦应顿起。以大自在因常有故。</p><p>　　△次例破余七。</p><p>　　余执有一大梵时方(至)生一切法皆同此破。</p><p>　　音义　大梵者。即围陀论师。计梵天为万物之祖。能作一切命无命物。是故梵天名常。是涅槃因。言时者。即时散外道。执一切物。皆从时生。是故时是常。是万物因。是涅槃因。言方者。即方论师计。方生人。<a href=\"/remen/rensheng.html\" class=\"keylink\" target=\"_blank\">人生</a>天地。灭后还入于方。故方是常是一。是万物因。是涅槃因。言本际者。即安茶论师计。谓世界最初。唯有大水。时有大安茶出生。形如鸡卵。周匝金色。时熟破为二段。上段为天。下段为地。中生一切万物。言自然者。即无因论师计。一切万物。无因<a href=\"/remen/wuyuan.html\" class=\"keylink\" target=\"_blank\">无缘</a>。自然生灭。故此自然是常。生一切物是涅槃因。言虚空者。即口力论师。谓虚空为万物因。别有一法。是实是常。能展<a href=\"/remen/zhuansheng.html\" class=\"keylink\" target=\"_blank\">转生</a>一切法。是故虚空为万物因。言我者。即计我论师。谓彼计有萨埵。命者。生者。养育者。数取趣者。如是等谛实常住。是故我眼能见诸色。如是于耳鼻舌身意。应知亦尔。言等者。等于宿作论师等。皆同此破者。指所破同前也。广如玄谈所说。</p><p>　　△四二种声论(二)。初叙。</p><p>　　有余偏执明论声常(至)待缘显发方有诠表。</p><p>　　补遗　叙中有二家。皆计声体是常。初执明论声常。不待缘显。次执一切声常。待缘方显。明论是外道妄造之书。广百论释第六卷云。古昔黠慧婆罗门。隐造明书。言自然有。唯得自诵。不许他观。又论释第一卷云。以比量立明论声。非士夫造。体是常住。又云。初不待缘。后无坏灭。性自能显。越诸根义。为决定量。曾不差违(文)。此明论之来历。计常之旨趣(有谓明论。即五明论。谬也。五明论者。谓内明。医方明。因明。声明。工巧明。此他处正义。岂是外道偏执耶)。言定量者。谓楷定不易之义。谬计是圣教量。能诠表一切事理也。有执下次执。瑜伽云。外声论师。起如是见。立如是论。声相本有。无生无灭。然由数宣吐方得显了。而声体是常。</p><p>　　△次破。</p><p>　　彼俱非理所以者何(至)如瓶衣等待众缘故。</p><p>　　音义　先破初执。广百论释第一卷破云。又明论声与所余声。同是声性。云何但说此声是常。余声非常(文)。量云。明论声应非常住。许能诠故。如所余声。余声下破次执。量云。余声亦应非常声体。待众缘故。如瓶衣等。待众缘者。谓余声必待空等众缘有故。</p><p>　　△五顺世论师(二)初叙。</p><p>　　有外道执地水火风(至)虽是无常而体实有。</p><p>　　合响　玄谈第八卷云。路迦耶。此云顺世外道。计一切色心等法。皆用四大极微为因。然四大中。最精灵者。能有缘虑。即为心法如色。虽皆是大。而灯发光。余则不尔。故四大中。有能缘虑。其必无失(文)。显扬第九卷云。计极微是常住者。以依世间静虑。起如是见。由不如实知缘起故。计有为先。有果集起。离散为先。有果坏灭。由此因缘。彼谓从众微性。粗物果生。渐析粗物。乃至极微住。是故粗物无常。极微常住(文)。粗色者。即是子微。不越因量者。因是父母微。最初极微名为父母。聚生诸色。故所生者。名曰子微子微虽是无常。不越父母。故是实有。</p><p>　　△次破(二)初破因微。</p><p>　　彼亦非理所以者何(至)如何可说极微常住。</p><p>　　音义　初破体实。广百论偈曰。极微若有分。如何是极微。释云。既有方分。便失极微。如是极微。即可分析。应如粗物。非实非常。违汝论宗。极微无方分。常住实有。造世间万物(文)。蚁<a href=\"/remen/xingzhe.html\" class=\"keylink\" target=\"_blank\">行者</a>。行音杌。伍也。列也(成业论云。如树蚁行等)。谓极微既有方分。应如蚁之成行列故。量云。所执极微体应非实。有方分故。如蚁行等。若无下破能生。量云。所执极微应不共聚。生粗果色。无方分故。如心心所。既能下破常住。量云。所执极微。如何可说常住。既能生果。如彼所生。</p><p>　　△次破果色(三)初破不越因量(二)初正破。</p><p>　　又所生果不越因量(至)色根所取便违自执。</p><p>　　音义　先立量破。所生果不名粗色。不越因量故。应如极微。则此下明相违。应知极微。是法处所摄色。非色根境。若粗色不越因微之量。即同极微。非眼等所取。彼执能生极微。不可见闻嗅觉。所生之果。可见闻嗅觉。故云便违自执。</p><p>　　△次破救(三)初破量德合故似粗。</p><p>　　若谓果色量德合故(至)如粗果色处无别故。</p><p>　　合响　若谓果色等。牒转计。量谓因微之量。德谓因量之德。非粗即极微。以极微本非粗物。由因量积集之德合故。令彼极微非粗似粗。果色显现。而为色根所取。广百论释第一卷。出彼计云。然由量德积集殊胜。令所依实(即极微实体。为粗色所依故)。非大似大。方分差别。分明可见(文)。所执下破。果既同因。犹然极微。量云。所执果色。无粗德合。既同因量故。应如极微因。应如果极微亦粗。量云。或应极微亦粗。德合处无别故。如粗果色。</p><p>　　△次约果如因破。</p><p>　　若谓果色遍在自因(至)由此亦非色根所取。</p><p>　　音义　先牒转计。自因即极微。若谓果色遍在自体。能成因微之上。以因非一故。而果可名粗者。则此下破。先夺破。一体处各别者。谓一一极微。各处自位。果若遍因。则如其所在之因。应非一体。既尔下牒上。意明仍不成粗果。既各各别遍因微。理应还不成粗。由此亦非色根所取。</p><p>　　△三约因如果破。</p><p>　　若果多分合故成粗(至)则汝所执前后相违。</p><p>　　音义　初正破成粗。先牒计。多分者。多种支分也。如瓶瓯等物。名为粗果。项腹奁底。谓之支分。项等合成瓶瓯。即是多分合成粗果。多因下。以因夺破。根境者。该摄一切所生果色也。既多下。兼破实有。前云不越因量。而体实有。今既多分所成。应是假法。是故相违。</p><p>　　△次破<a href=\"/remen/yinguo.html\" class=\"keylink\" target=\"_blank\">因果</a>同处。</p><p>　　又果与因但有质碍(至)或应离变非一非常。</p><p>　　音义　初立量破。又果与因应不同处。俱有质碍故。如二极微。若谓下转救云。因入果色。果则受因。果入因微。因则受果。例如粗沙聚受细流水。妙药汁入赤镕铜。异体同居。故无是过。谁许下破初句夺破。沙之受水。受者非沙。药入镕铜。入能令变。次句纵破。受则可离。离则非一。入则须变。变则非常。法合准思。</p><p>　　合响　广百论释第一卷云。复次为破极微因果同处。及显因体定是非常。谓诸有碍物。余碍逼时。若不移处。必当变坏。如是极微果所侵逼。或相受入。异体同居。如以细流。溉粗沙聚。或复入中令其转变。如妙药汁注赤镕铜。若许如前(流溉沙聚)。则有诸分既相受入。诸分支离。如相离物。不共生果。是则应无一切粗物。又若同彼有诸细分。即应如彼体是无常。若许如后(药注镕铜)。自说极微体有变坏。何待征难(文)。</p><p>　　△三破果体是一。</p><p>　　又粗色果体若是一(至)但是随情虚妄计度。</p><p>　　音义　初牒执。得一下破。一分谓少分。一切谓全分。彼即一切。此即一分。谓若因相虽多。果体是一者。则得一分时。应得一切。如柱壁等物。见此少分。即应得彼全分。以体一故。不许下明相违。若不许得一切。便违果体是一之理。许得一切。又违彼此各别之事。故彼下结妄。进退。即许与不许也。</p><p>　　△次束成四句总破(二)初总标。</p><p>　　然诸外道品类虽多所执有法不过四种。</p><p>　　合响　玄谈第八卷云。统收所计。不出四见。谓数论计一。胜论计异。勒沙婆计亦一亦异。若提子计非一非异。若计一者。则谓因中有果。若计异者。则谓因中无果。三则亦有亦无。四则非有非无。余诸异计。皆不出此。又广百论第八卷云。一切世间色等句义。名言所表。心慧所知。情执不同。略有四种。谓有非有。俱许俱非。随次应知。配四邪执。谓一非一。双许双非。</p><p>　　△次别破(四)初数论等(二)初叙。</p><p>　　一执有法与有等性其体定一如数论等。</p><p>　　合响　有法指所生法。如数论二十三谛。有等性。指能生性。如冥初自性。其体定一者。会玄云。数论计自性谛中有二十三谛。即因中有果也。</p><p>　　△次破。</p><p>　　彼执非理所以者何(至)色等应无青黄等异。</p><p>　　音义　性秪是一。法有万殊。若法即性。体应无差。则违己宗所执我德等异(我即大等法也。德即三德性也)。亦违世间诸法差别。则犯自教世间相违二过。又若下明违现量。又若色等即性。则色无青黄等异。乃至触无冷暖等异。复犯现量相违之失矣。详如广百论释第八卷中。</p><p>　　△二胜论等(二)初叙。</p><p>　　二执有法与有等性其体定异如胜论等。</p><p>　　合响　有法。如胜论实德等有等性如大有性。其体定异者。会玄云。胜论计大有。离实德业外。别有一法为体。即因中无果也。</p><p>　　△次破。</p><p>　　彼执非理所以者何(至)应如声等非眼等境。</p><p>　　音义　若法非无。由乎有性。若异有性。便同无法。广百论云。又一切法非有性者。应如兔角。其体本无。是则应同空无我论。由斯便违自教。亦违世间。量云。一切法是有法。体不可得宗。因云。非有性故。同喻如已灭无。又若下明违现量。又若色等非色等性。色与色性。应不相关。如声与眼无所缘义。则违眼等现量。了知是色等境义。量云。色等是有法。非眼等境宗。因云非色等性故。同喻如声等。</p><p>　　△三无惭等(二)初叙。</p><p>　　三执有法与有等性亦一亦异如无惭等。</p><p>　　合响　会玄云。等者等勒沙婆。此云苦行。又云尼犍。此云离系。是外道露形不耻。名为无惭。</p><p>　　△次破。</p><p>　　彼执非理所以者何(至)而执为实理定不成。</p><p>　　补遗　一异同前。一异过者。若有性与色等一。同数论过。与色等异。同胜论失。二相相违体应别者。笔削记云。一异二种。性相相违。而言体同。理不成立。一应非一。以即异故如异。异应非异。以即一故如一(文)。勿一切法皆同一体者。一异相异。而言体同。则一切法。皆应无异。便违世间诸法差别。若谓一异待对不同。名一异者。则应一异。二并非真。故云或应一异。是假非实。由非实故。而执为实。必不应理。</p><p>　　△四邪命等(二)初叙。</p><p>　　四执有法与有等性非一非异如邪命等。</p><p>　　合响　邪命。玄谈云。若提子。会玄释云。此是六师之数。具云尼犍陀若提子。据此即尼犍也。广百论释。亦云邪命。</p><p>　　△次破。</p><p>　　彼执非理所以者何(至)诸有智者勿谬许之。</p><p>　　音义　非一则同异。非异则同一。过亦如前。次非一异言下。约遮表破。初句征。遮谓遮覆。表谓表显。譬说水冷。即是表辞。若言非热。即是遮辞。若唯下破。若唯是表。表则一异俱是。不应双非。若但是遮。遮则一异俱遣。不应有执。遮表双亦。则互相违。遮表俱非。非戏而何。又非下出过。非一异言。遣一异法。则违世间共知。有一异物。一异既遣。诸法皆无。便违己宗所执色等实有。是故下结斥。勿谬许之者。谓非一异执。乃是邪见有智之者。慎勿谓是双遮中道也。</p><p>　　补遗　广百论释第八卷。破竟总结云。如是世间四种外道。邪论恶见。扰坏其心。虚妄构寻诸法性相。皆不中理。竞执纷纭。于诸法中。起四种谤。谓有。非有。双许。双非。如次是增益损减相违戏论。是故世间所执非实(文)。上破外道实法竟。</p><p>　　△次破余乘(二)初征。</p><p>　　余乘所执离识实有色等诸法如何非有。</p><p>　　△次释(二)初总释。</p><p>　　彼所执色不相应行及诸无为理非有故。</p><p>　　音义　准<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>。余乘亦有五位。谓色法十一。心法唯一。心所有法四十六。不相应行十四。无为有三。合有七十五。比于大乘。少二十五。今但破三位者。以彼不执心及心所故。</p><p>　　△次别释(三)初破色法(二)初破对无对色(二)初标列。</p><p>　　且所执色总有二种(至)二者无对非极微成。</p><p>　　合响　有对有二。一者有见有对。谓色尘。二者无见有对。谓五色根及声香味触。若准有宗极微所成。大乘即用能造色成。无对唯一。谓无见无对。即法处所摄色。略有五种。一极略色(谓析彼五根五尘四大定果色。至极微位。便是此体)。二极迥(离碍方立故。即明暗光影折至极微)。亦空一显色(上下空界所见青黄赤白光影明暗。总名空一显色。显色之空。名空一显色)。三受所引(因教因师领受引发<a href=\"/remen/lvyi.html\" class=\"keylink\" target=\"_blank\">律仪</a>非律仪等)。四遍计所执(三性意识。能遍计度。境从此生。名彼所起)。五定果色(定中现境色从彼起故)。此五唯受所引。属小乘。大乘则俱有。开蒙。问对者何义。答对碍也。二色相对。互相窒碍。如木与石。互相系时。体不相过。互相对住。名有对义。问对碍名色者。其第十一法处所摄色。既无对碍。何得色名。答体虽无对。皆从对色以立其名。</p><p>　　△次别明(二)初有对色(二)初有对非实有(二)初略明。</p><p>　　彼有对色定非实有能成极微非实有故。</p><p>　　△次广释(二)初明能成极微不实(二)初约质碍有无破。</p><p>　　谓诸极微若有质碍(至)如何可集成瓶衣等。</p><p>　　音义　量云。诸极微是假非实。有质碍故。应如瓶等。若无质碍。应如虚空之非色。如何能合成有形量之物。以虚空合虚空。犹然是虚空也。量云。诸极微如何可集成瓶衣等。无质碍故。喻如非色。</p><p>　　△次约方分有无破(二)初破有方分。</p><p>　　又诸极微若有方分必可分析便非实有。</p><p>　　△次破无方分(二)初且约有方分破无方分(三)初约所成果色破。</p><p>　　若无方分则如非色(至)故此极微必有方分。</p><p>　　补遗　极微以有方分。可成粗色。方分若无。则如虚空之非色。云何合成果色。而承光发影耶。日轮下。举日照柱等现事。申明承发之义。以显极微。定有方分。柱等即所成粗果色。如旭日照柱之时。柱之东边承光。西边发影。处既不同。而能成柱等之极微。岂无方分。又若见触壁等。唯得此而不得彼者。以有方分故。壁等和合之物。既即极微。故知极微。定有方分。问既举日照柱等。显有方分。于义已足。何故复有见触壁等一节。文义相同。不亦重复。答体究旨趣。深有意焉。此中正由余乘妄执。有对极微所成。若无方分。则有二过。今以日照柱等处既不同之义。显有方分。成其自所立宗粗果色义。则无违害自宗之过。又所成果色。彼计为诸根之境。今以见触壁等。得此不得彼之义。显根境差别。成其自所立宗差别句义。则无违害世间之过。以旨有二义故。文成两股。若无方分。二义俱堕。便违彼论宗。许有方分。则免二过。有谓见触壁等。足上承光发影之义。非也。广百论第一卷云。若诸极微。遍体和合。无方分故。非少分合。是则诸微。应同一处。实果应与自因遍合。无别处故。应亦微圆(不成粗色则违害自宗)。若尔应许一切句义。皆越诸根所了知境(不成差别。则违害世间)。由见所依(即指自因)。余可知故(余谓实果)。是则违害自宗。更违世间论。又云。又诸极微。若无行用(即方分)。则不能造有方分果(违害自宗)。即诸天眼。亦无所见。是则所立一切句义。越诸根境(违害世间)。此等文义。广百论中迭出。恐谓臆见。故不惮繁证释如此。</p><p>　　△次约因能成果破。</p><p>　　又诸极微随所住处(至)由此极微定有方分。</p><p>　　音义　极微虽细。必有住处方位差别。不尔应如非色。何有和集成粗之义。或相涉入。譬如光影。不合成粗。既云和集成粗。定有方分。</p><p>　　△三约果色即因破。</p><p>　　执有对色即诸极微(至)所执极微必有方分。</p><p>　　合响　华严钞。引俱舍论云。应知有对。总有三种。一障碍有对。即十色为体。二境界有对。谓十二界。即六根六识。法界一分。谓于法界中。唯取心所。此十三法。于色等境。而能取故。为境所拘。名为有对。三所缘有对。其体即是七心界全。谓六识及意。并法界一分。亦心所也。所缘者。色等六境。有对者。即七心等。为六境界所拘碍故。然对是碍义。碍有二种。一障碍碍。二拘碍碍。三有对中。障碍有对。即障碍碍。余二有对。是拘碍碍(文)。此中即障碍有对也。</p><p>　　△次结归有方分破其实有。</p><p>　　有方分故便可分析定非实有。</p><p>　　△次结所成果色非实有。</p><p>　　故有对色实有不成。</p><p>　　△次明有对唯识变(二)初征。</p><p>　　五识岂无所依缘色。</p><p>　　音义　所依谓五根。是眼识等增上所依。所缘谓五尘。是眼等识所缘。此二是根境实色。问若如上所破。有对非实。岂五识竟无所依所缘色耶。</p><p>　　△次释(二)初正释(二)初总释依缘。</p><p>　　虽非无色而是识变(至)即以此相为所依缘。</p><p>　　音义　宗镜第五十三卷云。谓眼等识。虽有所依所缘之色。而是识所变现。非是心外别有极微。以成(所依)根(所缘)境。但八识生时。由内因缘种子力等。于第八识上。变似五根五尘。眼等五识。依彼所变根。缘彼本质境。虽不亲得。要托彼生。实于本识色尘之上。变作五尘相现。即以彼五根为所依。以彼(本质)此(相分)二种五尘。为所缘缘。五识若不托第八所变。便无所缘缘。所缘缘中有亲(相分)疏(本质)故。</p><p>　　△次别释依缘(二)初略明所依。</p><p>　　然眼等根非现量得(至)此为所依生眼等识。</p><p>　　音义　谓眼等根。虽是识变不同色等五尘。是现量得。以能发生眼等五识。由彼彼用。比知是有。此但等者。宗镜云。谓此五根虽属色法。但是识上所现功能。非是心外别有大种所造之色。此功能言。即是发生五识作用。观用知识。如观生芽。比知种体是有。所执外色。理既非有。定应许此在识非余。此能发识。名眼等根。此为增上依。生眼识等。</p><p>　　△次广释所缘(二)初总标所缘缘有无。</p><p>　　此眼等识外所缘缘(至)自识所变为所缘缘。</p><p>　　补遗　言应许者。以小乘但许离眼识本质色。不许不离眼识相分色故。大乘以自许言简。方免他随一不成过。且兼勉劝小乘。故云决定应许也。</p><p>　　△次别明所缘缘有无(二)初明外所缘缘非有(二)初破执(四)初破正量部计能生(二)初叙计。</p><p>　　谓能引生似自识者汝执彼是此所缘缘。</p><p>　　音义　谓若有法。能牵引似已相识。汝执彼能引生法是。此似自识之所缘缘耶。</p><p>　　△次破斥。</p><p>　　非但能生勿因缘等亦名此识所缘缘故。</p><p>　　音义　所缘缘义。要具二支。一能生。二带相。如缘缘论云。所缘缘者。谓能缘识。带彼相起。及有实体。令能缘识。托彼而生(文)。今执能引生似自识。为所缘缘者。是以等无间缘。为所缘缘。虽有能生。而无带相。则因缘增上缘。皆有能生。亦名此识所缘缘耶。宗镜第七十一卷。大乘立量云。汝眼识所缘缘是有法。应非眼识所缘缘宗。因云。但有能生识一义故。同喻如眼识因缘。又返立量破云。汝眼识因缘是有法。应如眼识所缘缘宗。因云但有能生识一义故。如眼缘色时(文)。</p><p>　　△次破经部师计和合(二)初叙计。</p><p>　　眼等五识了色等时但缘和合似彼相故。</p><p>　　音义　彼谓眼等识了色等时。但以和合假色。而为所缘。以识似彼相生故。</p><p>　　△次破斥。</p><p>　　非和合相异诸极微(至)勿第二月等能生五识故。</p><p>　　合响　初明和合非实。次彼和下。承上非实。显非五识所缘。勿第二月下。引同喻证。宗镜第七十一卷论主云。汝经部师。将外和合假色。作所缘缘者不然。设许汝眼识。带彼粗色相故。许作所缘。亦不得名缘。以汝执假色无体故。犹如眼识错乱。见第二月。彼无实体。不能生识。但名所缘。不得名缘。和合假色。亦复如是。立量破云。汝和合粗色是有法。说为眼识所缘非缘宗。因云汝执是假无体故。同喻如第二月(文)。缘缘论偈云。和合于五识设所缘非缘。彼体实无故。犹如第二月。</p><p>　　△三破经部转计极微。</p><p>　　非诸极微共和合位(至)色等极微非五识境。</p><p>　　音义　前计和合异极微。情执重在和合相上。今计和合位极微。情执着在极微上。转计云。和合粗是色假。诚如上破。谓和合位。一一能成极微。此微圆实体。可与五识各作所缘。引生五识。大乘以非字破之。故云非诸等。此识上一句出所以。谓带彼相起。是所缘义。今既不然。故非所缘。次非诸下。破极微上有和合相。谓非诸极微有和合相。可与五识各作所缘。以不和合时。无此和合相故。极微体相。合不合同。故以不合证于合也。非和下牒前。合与不合。恒无异相。故和下结明。极微体相合如不合。故非五识所缘境也。</p><p>　　合响　宗镜第七十一卷云。经部有执云。和合粗色虽是假有。能成一一极微。是其实有。各得为缘。引生五识。又何不可。论主破云。其和合色等。能成极微。设许为缘。又非所缘。以眼等识生。不带极微相故。如眼识生不带彼眼根相。其眼等五根。但能生眼等五识。然眼等五识。即不能缘眼等五根。将根为喻。立量云。汝色等能成极微是有法。设为五识缘非所缘宗。因云。五识生不带彼相故。同喻如五根(文)。缘缘论偈云。极微于五识。设缘非所缘。彼相识无故。犹如眼根等。</p><p>　　△四破萨婆多计和集(二)初叙计。</p><p>　　有执色等一一极微(至)彼相实有为此所缘。</p><p>　　合响　据集论说。和合聚集二相。不同和合者。谓极微以上一切有方分色。更互和合。如浊水中。地水极微。更互和合。聚集者。谓方分聚色。展转集会。如二泥团。相击成聚。若水和砂。必不成聚。以水和土。即成泥团。可作瓶等。可见水土一一极微。各各具有和集之相(文)。彼计色等极微。不和集时。体微细故。非五识境。共和集位。彼彼相资。有粗相生。彼相不离极微体故。而是实有。为此所缘。意谓体实有故。见托彼生。是粗相故。带彼相起。二支既具。故与五识作所缘缘。会玄十四。引唯识古疏云。经部十处(十二处中除法意也)。粗假细实(极微为实。粗色等为假。聚细为粗。故假)。大乘。世俗粗实细假(一切色等。皆从种生。由识变故相分收故。粗实极微。但是观心假想。分析而有。故细名假)。萨婆多等。粗细俱实(极微随色等处摄。即和集色等细。从粗摄故)。一说部等。粗细俱假(文)。萨婆多。既粗细俱实故。彼意谓双具二支也。</p><p>　　△次破斥。</p><p>　　彼执不然共和集位(至)一识应缘一切境故。</p><p>　　合响　初句总非。共和下出所以。谓集与未集。极微体一。未集极微。既非五识境。集位极微。岂复为五识所缘耶。即许有实体。设缘非所缘。缘缘论颂云。和集如坚等。设于眼等识。是缘非所缘。许极微相故。瓶瓯下破转救。救云。眼等五识缘极微上。诸和集相。犹如缘瓶瓯等物。能缘之识差别相生。故是所缘。破云。瓶瓯等物。虽有差别。而能成极微。平等无别故。缘彼相识。宁有别生。以瓶等形。别在瓶等假法上有。非极微故。共和下。又救云。和集位极微。各各自有微圆体相故。缘彼相识。亦应有别。破云。极微既在和集位。应一一各舍微圆细相矣。自相已舍。有何能缘别相生耶。何故集位极微细相定舍。非粗相识。缘细相故。谓缘粗相眼等识。决不缘第六识所缘极微细相境也。设缘何失。勿余境识缘余境故。余境余识者。如眼识望耳识。耳识为余境识。以色望声。声为色境之余。展转相望。互得称余。设余境识缘余境。有何过耶。一识应缘一切境故。若尔则与世间现所知见事理相违。成大过失。</p><p>　　△次结况。</p><p>　　许有极微尚致此失况无识外真实极微。</p><p>　　音义　许有极微。尚致如上过失。况无识外真实极微。故五识所缘缘体。非外色等。其理极成。</p><p>　　△次显内所缘缘非无(二)初明识变似色等为所缘缘。</p><p>　　由此定知自识所变(至)见托彼生带彼相故。</p><p>　　音义　由此者。承上而言。由前外色。理非实有。故知识变似色等五尘。为眼等识。真所缘缘。以具见托彼生。带彼相起二支故。带有二义。一者挟带。即能缘心。亲挟境体而缘。二者变带。即能缘心。变起相分而缘。相亦有二。一者体相相。二者相状相。五识缘境。于二二义中。唯是后义。谓于五识体上。变带色等相状。而为眼等见分所缘。缘缘论云。内色如外现。为识所缘缘。许彼相在识。及能生识故。</p><p>　　△次明识所变相非极微成(二)初正明。</p><p>　　然识变时随量大小(至)众多极微合成一物。</p><p>　　音义　谓五识变色等时。随其前尘量之大小。对至即现。所现形量。如彼本质。非别变作。众多极微和合。共成一物。</p><p>　　补遗　瑜伽论第三卷云。于色聚中。曾无极微生。若从自种生时。唯聚集生。或细或中或大。又非极微集成色聚。</p><p>　　△次释妨。</p><p>　　为执粗色有实体者(至)故说极微是色边际。</p><p>　　音义　问识变色等顿现可尔。何故佛说有极微耶。答为执粗色。有实体人。佛说极微令其析除故。禀佛相应教师。以假想观慧。于粗相色。七分七分渐次析除。至不可析。假说极微。非谓实有。虽此下又问。前说极微定有方分。是可分析今何言不可析。故释云虽此(云云)。</p><p>　　△次结示。</p><p>　　由此应知诸有对色皆识变现非极微成。</p><p>　　△次无对色。</p><p>　　余无对色是此类故(至)而可说为真实色法。</p><p>　　音义　先例破。谓无对色。是有对流类。有对既破。彼亦非实。或无下立量破。余无对色。定非实色。许无对故。如心心所。诸有下况破准知。</p><p>　　△次破表无表色(二)初征。</p><p>　　表无表色岂非实有。</p><p>　　合响　言表无表色者。表即表彰。有形相可见故。无表则反此。即身口意三业也。开蒙。问表何义。答有所表示。故名有表。问表示相。答由动发胜思。发动身语。恭敬乞愿。令知所为。名为有表。问无表何义。答防发功能。自他不知。无表示相。名为无表。</p><p>　　△次释(二)初明二色非实有(二)初正明(二)初释有表(二)初身表(二)初破实有(三)初反征。</p><p>　　此非实有所以者何且身表色若是实有以何为性。</p><p>　　△次正破(三)初破形。</p><p>　　若言是形便非实有可分析故长等极微不可得故。</p><p>　　合响　此破有宗计形为身表也。华严钞三十八之二。立有宗正理云。身表许别形故。形为身表。如合掌等。许有别形。形即是表。表善恶故。表即是业。此之形色。依身起故。名为身业论主破云。若言是形。便非实有。形是长短方圆假色。依多显色。假立长等。若分析时。长等极微不可得故。</p><p>　　△次破动。</p><p>　　若言是动亦非实有(至)灭若待因应非灭故。</p><p>　　音义　此破正量部。计动为身表也。若言动是表色。亦非实有。初生即灭。不至余方。无动义故。有为下展转释成。云何才生即灭耶。有为法灭。不待所因。譬如电光现即灭故。云何法灭不待因耶。缘会名生。缘离即灭。灭若待因。应非灭故。</p><p>　　合响　开蒙。问灭不待因之理。答有为之法。念念迁灭。何须待因。问请示一法。答且如人身。随业力生已。念念前灭后生。长至壮年。渐渐衰朽。至业力尽。后念不续。便是死位。岂待因灭。</p><p>　　△三破心所引生。</p><p>　　若言有色非显非形(至)非显香味类触应知。</p><p>　　补遗　此复破有宗转计。彼云。别有一色名身表业。既非青黄等显色。亦非长短等形色。是心力大发动胜思。引生此色。能令手等合掌曲跽。屈伸取舍。即以此色。为身表业。论主破云。此亦不然。此引生色。若言以动为性。其色已如前破。若言动因为性。即是风界。风非表色。触身而知。触唯无记。身通善恶。何名身表。非显香味者。以香味二尘。非如青黄等色。而可表显。亦唯无记。故云类触。应知声唯语表。应知五尘。皆非身表业也。瑜伽论云。身语表业。通三性故。五十三卷云。云何表业。谓略有三种。一染污。二善。三无记。若于身语意十不善业道。不离现行增上力故。所有身语表业。名染污表业。若即于彼誓受。远离所有身语表业。名善表业。若诸威仪工巧处。一分所有身语表业。名无记表业。</p><p>　　△三结示。</p><p>　　故身表业定非实有。</p><p>　　△次申正义。</p><p>　　然心为因令识所变(至)表示心故假名身表。</p><p>　　音义　大乘但约心变。即异小乘。心谓第六识。识谓第八识。谓以第六内心为因。令第八本识所变手等色相。相似相续。似有动作表示。于心假名身表。非谓离心。有别自</p></div>"
},{
    "title": "成唯识论音响补遗卷第二",
    "author": "清音义合响智素",
    "html": "<div class=\"B1_text\"><p>　　<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>音响补遗卷第二[龙省]</p><p>　　清武林莲居　绍觉大师　音义</p><p>　　新伊大师　合响</p><p>　　法嗣智素　补遗</p><p>　　△五破三有为相(二)初破他非(二)初征答实有(二)初论主问。</p><p>　　复如何知诸有为相异色心等有实<a href=\"/remen/zixing.html\" class=\"keylink\" target=\"_blank\">自性</a>。</p><p>　　补遗　诸有为相。即生住异灭色心等。即有为法。由生住异灭。即色心等法之相。本不可离。外人计为离。色心外。有生等相。自性可得故。论主征问。<a href=\"/remen/foxing.html\" class=\"keylink\" target=\"_blank\">佛性</a>论云。一切有为法。约前际与生相相应。约后际与灭相相应。约中际与住异相相应(文)。若法全行三世迁流。此经说为有为之相。令诸有情。生厌畏故。</p><p>　　△次外人答。</p><p>　　契经说故如契经说有三有为之有为相乃至广说。</p><p>　　补遗　此外人。引经为证。三有为相者。一生相。二住异相。三灭相。此三是色法心法之相。因有此相。遂名色心。为有为法。又经说。四相不说者。何。所谓住相。谓住于彼行摄受。安立常乐。与彼不相舍离故。不立在有为相中。广百论云。谓色心等。诸有为法。具生住灭。三有为相(文)。又有为法。具足四相。今住异合为一相。谓住相转变。即名为异。瑜伽云。非此异相。离住相。外有别体可得。是故二种总摄为一施设一相(文)。今外人因所引契经中。三有为之有为相之字起执意。谓生等之相。定在色心外也。</p><p>　　△次正破实有(二)初依经总非。</p><p>　　此经不说异色心等有实自性为证不成。</p><p>　　△次就义别破(五)初破能相所相体异。</p><p>　　非第六声便表异体(至)无为相体应异所相。</p><p>　　补遗　先约属声破开蒙云。声有八转。谓体业具为从。属依呼释。第六属声。有系属者。皆属声摄。外人因所引经中之字。是第六声。便执生等之相。系属色心之法。故生等相定异色心等法也。<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>。叙外人计云。生相若无应无生觉。又第六转言。应不得成。谓色之生受之生(文)。今破意谓经中之字。既是属声。<a href=\"/remen/zhengjian.html\" class=\"keylink\" target=\"_blank\">正见</a>生等三相。系属于色心之法故。离色心外。无别有生等之体。可得非谓第六声。便表异体。而言生住灭相。在色心之外。如云色心之体。岂因之字。而色心之体。便异于色心耶。即色心故。非能下次举例破。如坚湿暖动之能相。不异于地水火风。所相之外。而有岂生等能相。定异于色心所相耶。若生住灭。有为能相。定异色心等所相。例此则无为能相体(无生无灭)。亦应异于无为所相耶(<a href=\"/remen/xukong.html\" class=\"keylink\" target=\"_blank\">虚空</a>非择灭等)。</p><p>　　△次破生等相体俱有。</p><p>　　又生等相若体俱有(至)又住异灭用不应俱。</p><p>　　合响　小乘俱舍论云。四相虽许。俱有用时别故。谓生作用。在于未来。现在已生。不更生故。诸法生已正现在时。住等三相作用方起。非生用时。有余三用故。虽俱有。而不相违(文)。文中先以用破体。若生等相体是俱。有。必一切时。齐兴作用。则一法一时。有生住灭。宁有是理。广百论云。法体生时住灭。未有至住灭位。生相已无。而言体同极为迷谬(文)。若相违下破转计。谓若生等体。虽俱有。其用相违。不顿兴者。体亦应然。那计俱有。又既相违。则生住灭用。不应俱。云何执同现在。</p><p>　　△三破能所相本有。</p><p>　　能相所相体俱本有(至)又执生等便为无用。</p><p>　　合响　初以用破体。彼执能相所相体。俱本有故。破云。体既本有。用亦应然。以用与体。无别性故。若谓下破转计。若谓体虽本有。用须待缘。方得兴起。则所待<a href=\"/remen/yinyuan1.html\" class=\"keylink\" target=\"_blank\">因缘</a>。应非本有。所待既尔。能待亦然。是则能所之相。俱因缘生。何云本有。又必待余缘用。方得起。所执生等。便为无用。</p><p>　　△四破能相合所相。</p><p>　　所相恒有而生等合(至)彼此异因不可得故。</p><p>　　音义　广百论。叙彼计云彼作是言。我宗中说诸行四相。展转相依。三世往来。不相舍离。由生等合故。成<a href=\"/remen/wuchang.html\" class=\"keylink\" target=\"_blank\">无常</a>法性不坏。故说恒有。是故恒有不废无常等(文)。今立量例破有为法。所相恒有。而生等合故。如<a href=\"/remen/wuweifa.html\" class=\"keylink\" target=\"_blank\">无为法</a>。无为法。所相恒有。亦生等合故。如有为法。两宗皆共生等合因。故云彼此异因。不可得故。无为所相。既不与生等。合有为所相。又宁得与生等合。此中但破。而生等合故。因其所相恒有宗准破。</p><p>　　△五破生等三世相违。</p><p>　　又去来世非现非常(至)故彼所执进退非理。</p><p>　　音义　先立比量。明过未非实。生名下明对世相违。先顺明生灭违世。若以生名为有。应属现在。不在未来。若以灭名为无。应属过去。非是现在。灭若下反难。彼救云。灭是非无。故属现在。若以灭为非无应以生为非有。又灭下谓住灭不应同时生住。何容异世。故彼下结退生于未来。进灭于现在。皆不应理。</p><p>　　△次申正义(二)初<a href=\"/remen/shana.html\" class=\"keylink\" target=\"_blank\">刹那</a>四相(三)初标立相意。</p><p>　　然有为法因缘力故(至)表异为假立四相。</p><p>　　合响　会玄第十卷。引<a href=\"/remen/weishi.html\" class=\"keylink\" target=\"_blank\">唯识</a>疏云。相谓相状。标印名相。由此标法。知是有为。俱于现行法上。立此四相。</p><p>　　△次释成四相(四)初别说四相。</p><p>　　本无今有有位名生(至)暂有还无无时名灭。</p><p>　　合响　会玄问。一刹那中。何得四相名义。如是差别。时既极促。理亦难知。答古人有锥插纸喻。如百迭纸。用利锥一插。插则同时。而百层皆透。然锥必次第而过。应有百重生住异灭。同于一时。必见一刹那中。有四相前后。理亦然也。</p><p>　　△次约世拣小。</p><p>　　前三有故同在现在后一是无故在过去。</p><p>　　合响　玄谈第五卷云。同时四相灭表。后无拣异小乘。生在未来。余三现在。会玄问灭表。后无应属未来。何云过去耶。答以灭位是无。故云过去。以现在落谢故也。若望次一刹那中生相等。却在未来。正当生时。还属现在。故异小乘。思之。</p><p>　　补遗　大乘四相。若约世论生住异。属现在灭属过去。若约表论。俱于现行法上说。</p><p>　　△三释通外难。</p><p>　　如何无法与有为相表此后无为相何失。</p><p>　　合响　会玄引古疏云。此外人问。灭若是无如何与现在有体法为相。表此下论主。答不表现法。有但表法后。无因明者。说无得为无因。故亦无过。若尔即龟毛等。应立为相。答此不同彼。非后无故。本无今无。故非是相。</p><p>　　△四迷相所表。</p><p>　　生表有法先非有灭(至)然住表此法暂有用。</p><p>　　音义　初别。释表义。生表有法。先时非有于今方有。灭表有法。后时当无。今犹未无。异表此法非凝然。常迁变改易。住表此法。暂时有用。非久远用。古疏云。此文正述说相所由。及相所表。</p><p>　　△三结成是假。</p><p>　　故此四相于有为法(至)此依刹那假立四相。</p><p>　　△次一期四相。</p><p>　　一期分位亦得假立(至)是故四相皆是假立。</p><p>　　补遗　初标。初有下释。瑜伽云。谓于彼彼有情。众同分中。初生名生。终殁名灭。于二中间。婴孩位等立住异性乃至寿位。说名为住。诸位后后转变差别。名住异性。开蒙云。约人物等。从生至灭。长短时节。一期之间。说此四相。名一期也(文)。是故下结。</p><p>　　△六破名句文身(二)初破他非(二)初征答实有(二)初论主问。</p><p>　　复如何知异色心等有实诠表名句文身。</p><p>　　补遗　说文云。诠者具也。谓具说事理故。身者体依聚义。单谓之名。二名已上。方名名身。一句非身多句成身。文即是字为名句。依多文名身。广<a href=\"/remen/wuyun.html\" class=\"keylink\" target=\"_blank\">五蕴</a>论曰。云何名身。谓于诸法自性。增语为性。如说眼等云何句身。谓于诸法差别增语为性。如说诸行。谓无常等云何文身。谓即诸字。此能表了。前二性故(文)。名句文。即声上屈曲。诠表非色非心。但约色心分位假立。是假非实。属不相应行所摄。今外人计名句文身。实有离声之外。别有自体论主。将欲破斥其非。故先征问。</p><p>　　△次外人答。</p><p>　　契经说故如契经说佛得希有名句文身。</p><p>　　补遗　正理论第十四卷云。由此教证。故知别有能诠诸义名句文身。犹如语声。实而非假。</p><p>　　△次正破实有(二)初依经总非。</p><p>　　此经不说异色心等有实名等为证不成。</p><p>　　△次就义别破(二)初正破二师(二)初单破正理论师(二)初破名等异声实有。</p><p>　　若名句文异声实有应如色等非实能诠。</p><p>　　合响　据俱舍论中。经部师言。名句文身。用声为体。色自性摄。所以者何。由教及理。知别有故。教谓经言语身文身。若文即语别说。何为。又说应持<a href=\"/remen/zhengfa.html\" class=\"keylink\" target=\"_blank\">正法</a>文句。由此等教证知。别有能诠诸义名句文身。犹如语声实而非假。理谓现见。有时得声。而不得字。有时得字。而不得声。故知体别。有时得声。不得字者。谓虽闻声。而不又义。现见有人。粗闻他语。而复审问。汝何所言此闻语声不了义者。都由不达。所发文故。如何乃执文不异声。有时得字。不得声者。谓不闻声。而得了义。现见有人。不闻他语睹唇等。动知其所说。此不闻声。得了义者。都由己达所发文故。由斯理证文。必异声等(文)。广如彼说。今论主。立比量破。若名句文。异声实有。则名句文。应同色香味等。非实能诠。以离声无别能诠故。量云。名句文身。非实能诠。异声实有。应如色等。</p><p>　　△次破声能生名句文(二)初正破。</p><p>　　谓声能生名句文者(至)此足能诠何用名等。</p><p>　　合响　玄谈引古疏云。萨婆多宗。虽有名等。由声显生二义。今论主取生破显类破之。会玄卷第十二释云。由声显生二义者。谓彼立名句文。在未来藏中。虽皆有体。须藉因缘。而得生起。喉吻等为缘。声为因。由此因缘。名等生起。今论主取由声生之义破之。其由声显之义。类例破之。以皆离声。别有名等实体。故俱破也(文)。谓声能生名句文者。牒辞此声下破。谓汝宗既执声。能生名句文。此之声上必有音韵屈曲。即此音韵屈曲。足能诠表。何用别生名等。为能诠耶。</p><p>　　△次遮救(二)初遮音韵即名等异声实有。</p><p>　　若谓声上音韵屈曲(至)应异色处别有实体。</p><p>　　音义　前以声上。即有音韵屈曲。破其别生名等。外人已许。音韵屈曲。即名句文。然犹计异声。实有自体。正理师救云。声上屈曲。是名句文。体异于声。而定实有。所见下例破。色上形量。谓长短等。但是假有。非异色处。别有实体。声亦应然。</p><p>　　△次遮音韵非能诠须生名等。</p><p>　　若谓声上音韵屈曲(至)又谁说彼定不能诠。</p><p>　　音义　先牒救辞。正理师救云。声上音韵屈曲。如弦管声。非实能诠。要须别生名等。立量云。音韵屈曲。别生名等。非能诠故。如弦管声。此应下须例破。彼以弦管声。喻声上音韵屈曲。非是能诠故。须别生名等。论主即以此音韵屈曲之声。还同弦管声。不别生名等。立量云。此音韵屈曲声。不别生名等。非能诠故。如弦管声。会玄云。又谁说彼定不能诠。以上破正理师声。若能诠以下。兼破经部。</p><p>　　△次双破经部正理(二)初正破。</p><p>　　声若能诠风铃声等(至)如何不许唯语能诠。</p><p>　　合响　此中并破经部者。以彼计名等即声故。玄谈谓正理破彼师(相经部)云。汝不应立名句文身。即声为体。以经部义参大乘。亦说名等假声体实。故云即声今但破其即。谓汝经部执声。若能诠。则风铃声等。亦应有诠表用意。以应字反显唯声。不能诠表。此应下兼破正理。由上既破经部之。即正理意谓彼计声即能诠。故有是难。我宗之声。正如风铃声等。非即能诠故。须别生名等。破云。彼风铃声等。不能诠表。不别生名等。此声既如风铃声等。亦应不别生实名句文身。若唯下正理救云。彼风铃声等。或不能生。今唯语声能生名等。破云。若唯语声能生名等。汝如何不许。唯语能诠。必欲别生名等耶。以正理亦破经部计即故。此中且顺经部之即。而破正理之离实。则即亦未尝许也。会玄云。明不即以破经部。明不离。以破正理(文)。以大乘具不即不离二义故。双破二宗也。</p><p>　　△次结责。</p><p>　　何理定知能诠即语宁知异语别有能诠。</p><p>　　音义　初句责经部。次句责正理。古疏破竟结云。故知但有无始惯习前语之声。分位力故。后生解时。谓闻名等。其实耳等。但能取得声之自性。刹那便谢<a href=\"/remen/yishi.html\" class=\"keylink\" target=\"_blank\">意识</a>。于中诠解究竟。目为名等。非别实有。是故汝等宁知异语。别有能诠。</p><p>　　△次结成愚智。</p><p>　　语不异能诠人天共了执能诠异语天爱非余。</p><p>　　合响　会玄云。语即能诠。若人若天皆共了达(以经部与大乘皆能了故)共知声。即能诠固执能诠之。名体异于语。唯汝天爱(唯汝正理师也)。非余智者。言天爱者。以其愚痴无可录念。唯天所爱。方得自存。如言此人。天怜汝尔。故名天爱。有本云。天受言禀受其义也。枢要云。<a href=\"/remen/shijian.html\" class=\"keylink\" target=\"_blank\">世间</a>之胜。莫过于天。世间之劣。莫过于愚。唤愚为天调戏之也。</p><p>　　△次申正义(四)初显假差别。</p><p>　　然依语声分位差别而假建立名句文身。</p><p>　　音义　准古疏释。假外问云。既声体。即能诠。如何有名等三种差别故。答云然依语声分位差别等。此论主依声假立名句文身。如<a href=\"/remen/fanyin.html\" class=\"keylink\" target=\"_blank\">梵音</a>斫刍若二字分呼。未有所目。说为字分位。若二字连合。诠于眼体。说为名分位。然未有句位。更添言。阿萨利缚。名为眼有漏。说为句位。故依分位。以立名等。</p><p>　　△次显三用殊。</p><p>　　名诠自性句诠差别文即是字为二所依。</p><p>　　补遗　笔削记云。能诠诸法自性者名也。名是能诠诸法。自性是所诠。如言色言心。言水火等。各各诠表法自性故。诠法差别者句也。句是能诠诸法。差别是所诠。如言形色。显色真心妄心等。诸法例然。一一法中。拣令别故。二所依者文也。二即名句文。即是字。以此通为二法所依止故。由是名则次第行列。句则次第安布。文则次第连合。</p><p>　　△三明不即不离。</p><p>　　此三离声虽无别体而假实异亦不即声。</p><p>　　音义　论主答难。谓先有问曰。上来虽言名等即声。若名等。是不相应<a href=\"/remen/xingzhe.html\" class=\"keylink\" target=\"_blank\">行者</a>。色上屈曲。非是不相应行声。何故尔故此。答曰此三离声。虽无别体名等。是假声。是实有。假实异故。故名等三非。即是声非声处摄。但是差别之声。义说名等。以诠义故。是不相应。无别种子生。故言即声。</p><p>　　△四会其相违(二)初正会相违。</p><p>　　由此法词二无碍解(至)蕴处界摄亦各有异。</p><p>　　补遗　玄谈卷第七云。外人问言。若名等即声。法辞二无碍解境有何别(会玄云。外人问者。显其违也。小乘意云。若我离声有名等是实有。则二境可别。今既名等。即声二境何别。故此会通)。答曰即此缘故。二境有异。法无碍解。缘假名等(小钞云。法谓诸法。如说地水火风等。名字是法。古人假为立名以名诸法。故法无碍解。所缘是假名等)。词无碍解缘实声等(谓以言品说地等词。王以言词分别<a href=\"/remen/zhuangyan.html\" class=\"keylink\" target=\"_blank\">庄严</a>。名字及义能令人解。此言词声是实法。故词无碍解缘实声)。故说境差别非。二俱缘实。虽二自性(名等与声)。互不相离法。对所诠故。但取名词。多对机故。但说声。耳闻声已。意了义故。以所对不同。说二有异。非体有异也。又此二境及名等。三与声别者。蕴处界摄。亦有异故。色蕴行蕴。声处法处。声界法界。如其次第。摄声名等(色蕴声处声界。唯属于声行蕴。法处法界。属名句文)。</p><p>　　△次蹑迹会违(如对法说。钵陀是迹。如寻象迹。以觅象理。应名迹义之迹。故寻此知义也。所谓或有佛土。瞬视显法。或复扬眉。乃至或示微笑云云。以如是等。而显于法则瞬视扬眉等之能显有异。是迹。而所显之义。是同本也。如下文补遗所引玄谈备悉)。</p><p>　　且依此土说名句文(至)妙香味等假立三故。</p><p>　　音义　问曰。声上屈曲。假即言不相应。色上屈曲。假应非色处摄。答声上有教名等不相应。色上无教故。是色处摄。问声上有屈曲。即以为教。色上有屈曲。亦应得为教故。论曰。且以此土等(云云)。所引即净名经。而言等者。等取触思数等。上(光明是色香味如名。等。独思二尘显余五尘皆得立教也。思即法尘)。皆得假立名等三种。亦是不相应。摄此三法故。以<a href=\"/remen/zhongsheng.html\" class=\"keylink\" target=\"_blank\">众生</a>机。欲对待故假。</p><p>　　补遗　玄谈云。但能显义理。一切诸法。皆为教体。声能显义声名为教。六尘显义。六尘皆教。又<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>云。大慧如汝所说。有言说故。有诸法者。此论则坏非一切佛土。皆有言说。言说者。假安立耳。或有佛土。瞬视显法。或复扬眉。或动目睛。或示微笑。颦呻謦欬忆念动摇。以如是等。而显于法。如香积世界?香饭。而显<a href=\"/remen/sanmei.html\" class=\"keylink\" target=\"_blank\">三昧</a>。极乐国土。听风柯。而<a href=\"/remen/zhengnian.html\" class=\"keylink\" target=\"_blank\">正念</a>成。丝竹。可以传心。目击以之存道故。非定由言说。而有诸法也。</p><p>　　△三傍破执随眠等(二)初正破(二)初叙执。</p><p>　　有执随眠异心心所是不相应行蕴所摄。</p><p>　　音义　宗轮论云。谓化地部。说随眠非心。亦非心所。亦无所缘。与现缠异(缠即。<a href=\"/remen/fannao.html\" class=\"keylink\" target=\"_blank\">烦恼</a>。现行故名现缠。瑜伽云。一切烦恼。皆有其缠。由现行者。悉名缠故)。随眠自性心。不相应。现缠自性心相应故。即是此执。</p><p>　　补遗　随者俱生义。眠者种子义。谓烦恼种子。随逐有情眠。伏藏识。或随增过。故名随眠。即彼第<a href=\"/remen/bashi.html\" class=\"keylink\" target=\"_blank\">八识</a>相分。且即为第八执持。而余乘以为不与六现识相应故。执为亦是不相应行摄。</p><p>　　△次破斥。</p><p>　　彼亦非理名贪等故如现贪等非不相应。</p><p>　　补遗　贪等种子。名贪等故即如贪等现行定与染心相应。岂得名为不相应行耶。瑜伽第八十九卷云。烦恼品所有粗重。随附依身。说名随眠。能为种子生起一切烦恼缠故。当知此复建立七种。由未离欲品差别故。建贪嗔恚随眠。由已离欲品差别。建立有贪随眠。由二俱品差别故。建立慢无明见疑随眠。如是总摄一切烦恼(文)。量云。所执随眠是有法。非不相应宗。名贪等故因。如现贪等喻。</p><p>　　△次例余。</p><p>　　执别有余不相应行准前理趣皆应遮止。</p><p>　　补遗　例破。余之十种。谓<a href=\"/remen/liuzhuan.html\" class=\"keylink\" target=\"_blank\">流转</a>定异相应势速次第时方数。和合性。不和合性(义如开蒙中释)。准前所破十四法之理趣。遮止异色心等。有实自性。上破不相应行法竟。</p><p>　　△三破无为法(二)初正破实有(二)初依理总非。</p><p>　　诸无为法离色心等决定实有理不可得。</p><p>　　合响　诸无为。谓虚空。择灭。非择灭三种。余乘执此离色心等。实有自性。今论主。据理总非。</p><p>　　△次约义别破(二)初正破(二)初例有为总破(二)初例破离色心等定有无为。</p><p>　　且定有法略有三种(至)故不可执无为定有。</p><p>　　合响　将破无为。先举有为作能例。宗镜第五十八卷释云。如色心等者。即是五识身他心智境(知他心法。名他心智)。谓色等五尘。及心心所。此约总聚不别分别。此何识境<a href=\"/remen/xianliang.html\" class=\"keylink\" target=\"_blank\">现量</a>所知。非境所知。如瓶衣等者。此虽现见受用。而非现量所缘是假法故。但是现世所受用物。问此中缘瓶衣等心。是何量收。答非量收。不亲缘得法自体故。非比度故。是非量所收。如眼耳等者。此五色根。非现量得。亦非现世人所知。有此眼耳等。各由彼彼有发识用比。知是有证知者。证成道理也。以现见果。比有因故。果谓所生心心所法。比量知有诸净色根。此非现量他心智知。大乘第八识境。亦现量得。除佛已外。共许为论非世共悉。是故但言比知是有(文)。无为下正例可知。</p><p>　　△次立量显无为即色心实性。</p><p>　　然诸无为所知性故(至)离色心等实无为性。</p><p>　　音义　无为是圣智所知之境。亦是色心等。二空所显性故。应知即是色心真性。量云。诸无为是有法。不应下宗。因云所知性故。或色心等所显性故。喻如色心等。</p><p>　　△次约一多别破(二)初总征。</p><p>　　又虚空等一为多。</p><p>　　△次别释(二)初破体一(二)初破虚空。</p><p>　　若体是一遍一切处(至)有应相杂无应不遍。</p><p>　　合响　初句牒所计。遍一切下约遍容破体一。谓虚空体若是一。彼遍一切处。虚空体。能容受色等法故。则所合虚空。应随能合诸法。而成多体。何以故。一所合处。余不合故。如一方器所合。空处余圆器等。不能合此方器中空。则余圆器等。各自有空合。宁不成多。不尔谓非一合。余不合者。则此诸法。应互相遍。如空与方器合。余圆等器。应皆遍在。方中圆等器。合其义亦然。既云非一。合余不合。理应尔故。若谓下破转救。若谓虚空不与法合。应非容受。如择灭等。尚非虚空。说何体一。量云。虚空应非容受。不与法合故。如余无为。又色等下。约有无二义诘破。若谓有则色空混而相杂。无则色空离而不遍。云何体一。</p><p>　　△次破余二。</p><p>　　一部一品结法断时(至)执彼体一理应尔故。</p><p>　　音义　部谓部分。即见部修部等。品谓品类。即上中下等。由智简择灭诸结使。名曰择灭。若执体一故。得一部一品。择灭应得余部余品。择灭不由简择。缘阙所显。名非择灭。若执体一。则一法缘。阙得不生时。应于一切。得非择灭。</p><p>　　△次破体多。</p><p>　　若体是多便有品类(至)无为虚空又应多遍容受。</p><p>　　音义　初总破三种。虚空下别破虚空无为。</p><p>　　△次例余(二)初准前例破。</p><p>　　余部所执离心心所实有无为准前应破。</p><p>　　合响　华严钞二十一之一云小乘多说三种者。即俱舍等论云。无漏谓道谛。及三种无为。谓虚空二灭(此即前所破)。而言多者。分别论有四。一虚空。二非择灭。三想受灭。四真如。大众部说九无为。谓三及四空缘起支性。圣道支性。化地部。亦九三外。加不动三性道支缘起(即此中所破)。</p><p>　　△次立此量破。</p><p>　　又诸无为许无<a href=\"/remen/yinguo.html\" class=\"keylink\" target=\"_blank\">因果</a>故应如兔角非异心等有。</p><p>　　△次显示正义(三)初总标。</p><p>　　然契经说有虚空等诸无为法略有二种。</p><p>　　补遗　瑜伽云。无生灭。不系属因缘。是名无为。会玄第十卷云。略有四释。一不生不灭。简四相故。二无去无来。非三世故。三无彼无此。皆离自他故。四无得无失。不增减故。即显无为。离此四种。无造作故。名曰无为。或简有为。名曰无为。</p><p>　　△次别释(二)初依识变假施设有。</p><p>　　一依识变假施设有(至)无有变易假说为常。</p><p>　　合响　初标。谓曾下释。曾闻说等者。谓于佛菩萨处。闻得虚空等六种无为之名。随闻分别。有虚空等相。从始<a href=\"/remen/faxin.html\" class=\"keylink\" target=\"_blank\">发心</a>乃至地前。以有漏心数数熏习力故。心等生时。变现似虚空等无为相。或地上菩萨根本智。证真如已。于后得智。变现似虚空等相故。有漏无漏。皆依识变。此所下释是假有。宗镜第五十八卷云。此无本质。<a href=\"/remen/weixin.html\" class=\"keylink\" target=\"_blank\">唯心</a>所变。如极微等。变似空等相。现出体者。大乘但约心变相分。假说有虚空故。非离心外有空也。问若说识变相分。说是无为者。即相状之相。随识而为何成无为耶。答此说是识变。假说是无为。其实非是无为。无为是<a href=\"/remen/changzhu.html\" class=\"keylink\" target=\"_blank\">常住</a>法故。今此依无为体者。但取随识。独影相分为体。以前后相似。无有变易。唯有一类空等相故。假说无为此六无为地前菩萨识变。即是有漏。若地上后得智变。即是无漏。</p><p>　　△次依法性假施设有(二)初示法性名。</p><p>　　二依法性假施设有(至)是法真理故名法性。</p><p>　　音义　初标。谓空下释。法性者。法谓差别色心等法。性谓彼法所依体性。即二空所显真如。远离有无一异等执。是法真理。名为法性。</p><p>　　△次出无为体。</p><p>　　离诸障碍故名虚空(至)有实常法名曰真如。</p><p>　　音义　一虚空无为。离一切色心诸法障碍。所显真理。二择灭无为。由无漏智。起简择灭诸障染。所显真理。三非择灭无为。有法不由择力。起无漏智简择而本性净。即自性清净。是或有为法缘阙。不具得不生时。即清净理。显此二义。名非择灭无为。四不动无为。第四净虑。离三灾八难(忧苦喜乐。寻伺出息入息)。苦乐顿舍所显真理。五想受灭无为。从第四禅以上。至无所有处已来。舍受不行。并粗想亦无。显得真。如此五下出体。谓五种无为。皆是真如真如体外更无别。出六种。无为。各皆依真如实德。真如下明真如无为。此五无为。依真如上。假立虚空等。而真如体。非如非不如。故真如名亦是假立。譬如有虫。名曰食油。假名食油。不称体故。真如亦尔。遮拨下约义释名。清凉云。真如亦是假者。不得体故。遮<a href=\"/remen/kongjian.html\" class=\"keylink\" target=\"_blank\">空见</a>者。说如为有遮。小乘中化地部等。执定实有。故说为空(空其情执)。非言无为体即空也(不空真如体也)。勿谓虚幻者。虚简遍计幻拣依他。即显真如。是圆成实。以无虚妄颠倒法故名真如也。不同下。结异余宗。</p><p>　　合响　不由择力等者。华严钞释云。论存二义。初义异小缘阙者。俱舍论云。毕究碍当生。别得非择灭。当生者。当来生法。缘会则生。缘阙不生。于不生时。得非择灭。此非择灭。碍当生法。令永不起名毕竟。碍别得者。谓非择灭。有实体性。缘阙位中。起别得故。非择灭得不因择灭。但由缘阙。名非择灭。论指事明云。如眼与意专一色时。余色声香味触等。谢缘彼境界。五识身等。住未来世。毕竟不生。由彼不能缘。过去境。缘不具故。得非择灭。触等者。等取法中有与能缘。同时为所缘境者。如他心智。所缘境是也。</p><p>　　△三结示。</p><p>　　故诸无为非定实有。</p><p>　　△次立量以显唯识(二)初双显二取是相见分。</p><p>　　外道余乘所执诸法(至)是能取故如缘此觉。</p><p>　　合响　前文破外道余乘所执。实我已竟。总立二量。显实我与我见。是相见分。今已广破所执实法竟。亦总立二量。显二取是唯识。初量明所执实法。离心无体。但是内心所取相分。次量明能取彼法之觉。秪是内心能取见分。亦不缘所执实法。以能取见分。自有相分。为所缘故。如缘内境之见分也。立量如文。</p><p>　　△次结示唯识亦是假说。</p><p>　　诸心心所依他起故(至)如执外境亦是法执。</p><p>　　合响　宗镜第八十四卷。引唯识钞问云。内心唯识者。为是真实有。为非真实有耶。答论云。诸心心所(前陈也)依他起故(因也)。亦如幻事(喻也)。非真实有(法也)。问若尔心境。都无差别。何故乃说唯有识耶。答为遣外道等。心心所外执实有境故。假说唯有识。非唯识言。便有实识(文)。开蒙外难云。破我说色色等即空。破色说识。识性亦空。答识性不空。问何偏不空。答非所执故。问若执识实。复说何破。答执识实有。即是法执。至如唯识。亦是法故。何以故。若执依圆。是有还同遍计之无(文)。</p><p>　　△三结属法执俱分(三)初标列。</p><p>　　然诸法执略有二种一者俱生二者分别。</p><p>　　补遗　此例前<a href=\"/remen/wozhi.html\" class=\"keylink\" target=\"_blank\">我执</a>分科。释意同前。但我执与法执有异耳。</p><p>　　△次别释(二)初俱生法执(三)初释总名。</p><p>　　俱生法执无始时来(至)任运而转故名俱生。</p><p>　　△次释别相。</p><p>　　此复二种一常相续(至)起自心相执为实法。</p><p>　　△三明断位。</p><p>　　此二法执细故难断(至)胜法空观方能除灭。</p><p>　　△次分别法执(三)初释总名。</p><p>　　分别法执亦由现在(至)然后方起故名分别。</p><p>　　△次释别相。</p><p>　　唯在第六意识中有(至)分别计度执为实法。</p><p>　　△三明断位。</p><p>　　此二法执粗故易断(至)法空真如即能除灭。</p><p>　　△三结判(二)初正判(二)初判相质有无(二)初判定有无。</p><p>　　如是所说一切法执(至)自心内法一切皆有。</p><p>　　△次结成前义。</p><p>　　是故法执皆缘自心所现似法执为实有。</p><p>　　△次判依遍有无。</p><p>　　然似<a href=\"/remen/faxiang.html\" class=\"keylink\" target=\"_blank\">法相</a>从缘生故(至)妄计度故决定非有。</p><p>　　△次引证。</p><p>　　故<a href=\"/remen/shizun.html\" class=\"keylink\" target=\"_blank\">世尊</a>说慈氏当知(至)依他起性如幻事等。</p><p>　　△次结示心外境非所缘(二)初明离识我法非所缘缘。</p><p>　　如是外道余乘所执(至)缘用必依实有体故。</p><p>　　补遗　此下别立比量。总收我法二执。皆不离识。缘用所依。唯识变起。必有实体。以通二变三境故。离识我法随情遍计。如龟毛等。无有实体。故非所缘。</p><p>　　△次明自心外蕴非所缘缘(二)初简异聚王所。</p><p>　　现在彼聚心心所法(至)如非所缘他聚摄故。</p><p>　　合响　现在触缘。必有同时一聚心心所法。相应现起。故名为聚。彼此聚者。若有漏位中。唯指<a href=\"/remen/diliushi.html\" class=\"keylink\" target=\"_blank\">第六识</a>为此。余七识聚为彼。以第六能通缘余七。余七不能通缘。如第六故。若无漏位中。即八识互为彼此。以有互缘义故。所以如此。简者以显依他起。有体王所。尚须自聚识上。托质变相。为亲所缘缘。况遍计无体法。而可得为所缘缘耶。如非所缘者。如色非耳所缘。声非眼所缘也。立量如文。</p><p>　　△次简同聚心所。</p><p>　　同聚心所亦非亲所缘自体异故如余非所取。</p><p>　　合响　谓不但彼聚王所。非此聚识亲所缘。即一识同聚心所。亦非同聚心王亲所缘。以王与所。自体异故。必各仗心王为本质。自变相分。为亲所缘。如受决不亲缘想也。立量如文。</p><p>　　补遗　初简去外色等。次简去异聚心心所。三简去同聚心所皆非亲所缘。以见心心所法。定有亲所缘。是唯识所现。</p><p>　　△三总结证成。</p><p>　　由此应知实无外境(至)扰浊心故似彼而转。</p><p>　　补遗　初结示。是故下引密严经偈。初二句。证无实我法。次二句。证有似外境。问外境实无。何由内识似外境生。答由彼无始习气。扰浊其心故。内识变似彼境而转。</p><p>　　△次释假应依实难(二)初难。</p><p>　　有作是难若无离识(至)如何说心似外境转。</p><p>　　合响　先法说。由前广破实我实法是无。圣教所说似我似法是有故。外人难云。若实我法既无。圣教假说我法。亦应不可得。所以者何。谓假必依真事似事共法而立。以有真似。及真似共相。方可假说故。真事指实我法。似事指似我法。共法指二种我法上。轨持主宰二义。意显假说。必依实似。何得全言。实我法是无。似我法是有耶。如有下次喻明真火似火。喻实法似法。猛赤法。喻二法上共有轨持义。假说牛等者。例上应有真牛似牛。及愚勇法。真牛似牛。喻实我似我。愚勇法。喻二我上共有主宰义。谓依此三事。然后可假说。此人为火为牛等也。我法下。合法结成难意。谓如上法喻。明知假必依真。今既不许有实我实法。从何而说假我假法。假说既无。似亦不成。如何说言心似外境转耶。如开蒙外家问云。外境既无。何有所似。不可牛毛反似龟毛也。</p><p>　　△次释(二)初正释外难(二)初总破法喻。</p><p>　　彼难非理离识我法(至)假说火等俱不成故。</p><p>　　合响　初句总非。离识。下直破真事。以彼真事。指所执实我法故。开蒙云。汝之真火已破成非。何劳再举。依类下略破假依类实。前难文云。真似此言类实者何也。盖由外人所说真似名。虽与大乘同。而义意迥别大乘所谓似者。如开蒙云。以内似外以有似无。外人不达。谓有两法并立以此似彼说名为似者此秪可云类。不得称似。故论主。就彼之意。以类字代之。又彼言真者。据大乘意。于俗谛中。无可言真。即欲说之。但可指诸法自相。如下文云。真谓自相。外人不达。以实为真。本非是真。秪可言实。故论主就彼之意。以实字代之。此中破意。谓不但实我实法已破成非。不应复举。即汝所说。依类依实。假说火等。义亦不成。</p><p>　　△次别破法喻(二)初破喻(二)初破依类假说(三)初正破。</p><p>　　依类假说理且不成(至)应亦于水等假说火等名。</p><p>　　补遗　此约火德。非类有破猛。以火性言赤。以火色言<a href=\"/remen/zhuansheng.html\" class=\"keylink\" target=\"_blank\">转生</a>。成熟化有为无是火之德。意谓火之猛性赤色。类火人有之。火之转生。成熟化有为无之德。非类火人有。是故猛赤类有德则不共若无共德。而可假说彼人为火。则应于水。亦可假说为火耶。</p><p>　　△次遮救。</p><p>　　若谓猛等虽非类德(至)现见亦有互相离故。</p><p>　　音义　先牒救云。猛赤之德。虽非类有。然人之色赤者性必猛。性猛者色必赤。有似乎火故。可于人假说如火。此亦下破人之猛赤。亦有互离。现见有人猛而不赤者。亦有赤而不猛者。</p><p>　　△三结破。</p><p>　　类既无德又互相离(至)故知假说不依类成。</p><p>　　音义　无德互离。而可假说。故知假说。不依于类。</p><p>　　△次破依实假说(三)初正破。</p><p>　　依实假说理亦不成(至)无共假说有过同前。</p><p>　　合响　此约火德非共有破。以猛赤之德。人之与火。而不共有。谓猛赤在火在人。其体不同。以其所依无情有情各别异故。若无共德。而假说火人者。则应于水。可以假说火等。问类实俱约无共德破。有何差别。答前约无火德。破依类明似火。人但有相似猛赤。然不能似火。有能烧之用。故云非类有。今约无共德。破依实明似火。人虽有猛赤。然不同火一体。有能烧之用。故非共有。约法虽同。其义各别。</p><p>　　△次遮救。</p><p>　　若谓人火德相似故(至)说火在人非在德故。</p><p>　　音义　先牒救。理亦下破假说火。人应依体立。非在于德。那依似德。而假说耶。</p><p>　　△三结破。</p><p>　　由此假说不依实成。</p><p>　　△次破法(二)初正破假说依真。</p><p>　　又假必依真事立者(至)故知假说不依真事。</p><p>　　补遗　此约大乘宗中自共相。破彼假必依真。先标斥。真谓下释。真谓自相者。即诸法自体相。如地之坚相。水之湿相。火之暖相。风之动相等。唯身识现量证知。非名言所得故。假智及诠。俱非其境。假智者。即作行解。有分别心。诠者。谓心上解心名句文。及声上解心名句文。不得自相等者。正显假不依真。唯依共相而转。言共相者。此以名下所诠之义。名共相。会玄云。共相是法自体上义。更无别体。如言火遮非火等。此义即通一切火上。故言共相。得其义也。若法体性。言说所及。假智所缘。是为共相言说。若着自相者。说火之时。火应烧口。火以烧物。为自相故。缘亦如是。缘火之时。火应烧心。今不烧心及烧口者。明缘及说。俱得共相。此是第六意识。随五识后起。缘此智故。发言语等。但是所缘所<a href=\"/remen/shuofa.html\" class=\"keylink\" target=\"_blank\">说法</a>之共相。非彼自相。亦非下遮转救。恐彼救云。我宗离大乘所谓自相之外。别有自相名真。为假所依故。遮云。亦非离此有别方便。施设自相。为假所依。然假下释明假不依真之义结成。然假智诠。必依意言声相而起。声不及处。此假智诠。便不转也(笔削云。意言分别者。意言即分别也。形口曰言。在意曰分别。以所分别与所言同。故云意言。夫人发言。皆意中之事。声不及处。即是自相义)。能诠谓言及智。所诠谓境与义。此二俱非法之自相。故知假说不依真立。</p><p>　　△次结申假说正义。</p><p>　　由此但依似事而转(至)故不可说假必依真。</p><p>　　音义　似事即共相也。似谓增益者。谓现量智了自相已。于后刹那。起分别意识。有此分别。变现影像。此是增益。非实有相。如人照镜。形之与影。宛然二人。是增益义。声依此似相而转。不依自相。故不可说假必依真。</p><p>　　补遗　开蒙。问共相何境。答比量之境。问何以故。答作情解等。不称本法故。问缘共相心。不称本法。应是法执。答此称影像。若法执不称影像。问不称影像。是非量否。答随所度境。不谬解故。非量谬解(文)。似谓增益者。此称影像之比量共相境也。非实有相者。不称本法。非现量自相境也。</p><p>　　△三结难非理。</p><p>　　是故彼难不应正理。</p><p>　　△次示假说意。</p><p>　　然依识变对遣妄执(至)于识所变假说我法名。</p><p>　　合响　问既依识变。何不直言唯识。而乃假说似我法耶。答然依识变。秪是唯识。只为对遣外道余乘妄执。心外实有我法故。假说我法言。岂可谓之依真立假乎。近结当文。远则通结前文。由假说我法所变三句颂也。引证可知。</p><p>　　△次释后三句能变(二)初结前标数。</p><p>　　识所变相虽无量种而能变识类则有三。</p><p>　　音义　初结前。而能下标类数。谓能变识。虽则有八。约类而言。唯有三种。</p><p>　　△次释通别名(二)初释三类别名。</p><p>　　一谓异熟即第八识(至)及言显六合为一种。</p><p>　　合响　梵音毗播迦。此云异熟。开蒙。问异熟何义。答有三义。谓变异而熟。异时而熟。异类而熟。具此三义。故名异熟。问变异而熟。答种变异时。果方熟故。问异时而熟。答造因果熟。定异时故。问异类而熟。答因通<a href=\"/remen/shane.html\" class=\"keylink\" target=\"_blank\">善恶</a>。果唯无记。因果性异。名异类熟(文)。言多异熟性者。此第八识。随先业转。不待现缘。名异熟性。不同第七全无。前六唯有一分。故名为多。恒审思量者。谓前五不恒不审。第六审而不恒。第八恒而不审。唯此第七。于已转依未转依位。恒审思量我<a href=\"/remen/wuwo.html\" class=\"keylink\" target=\"_blank\">无我</a>相故。了境相粗者。谓诸识虽俱了境。而七八相见。甚微细故。慈恩云。了别别境及粗显境。唯前六故。宗镜云。具四义名粗。一易可了知。乃至儿童亦知。二共许有。即三乘共许。三行相粗。为了别行相显故。四所缘粗。即五尘是粗境。及即兼统之义。显前六种。总合为一了别境识也。</p><p>　　△次释能变通名(二)初总标。</p><p>　　此三皆名能名能变识者能变有二种。</p><p>　　△次别释(二)初释因能变。</p><p>　　一因能变谓第八识(至)有漏善恶熏令生长。</p><p>　　合响　先标。谓第八识中。二因习气。是因能变。即能感异熟果。诸业习气。及等流果。二取习气也。华严钞释云。种子生现行。名因习气。等流下释等流习气。即七识三性种子。各生自现。唯除第八。不能熏故。熏令生长者。谓未生时。由前七识三性现行熏故令生。已生者。复由熏令增长成熟。异熟习气。唯除第七及无记者。非异熟因故。谓由前六识中。造有漏善恶业。熏令生长。名异熟习气。前是因缘。此增上缘。开蒙。问因能变义。答谓二因种子。转变生果。名因能变。</p><p>　　△次释果能变(二)初总明。</p><p>　　二果能变谓前二种习气力故有八识生现种种相。</p><p>　　合响　华严钞释云。即前二因。所生现果。谓有缘法。能变现者名果。能变种种相者。即八识相应心所相见分等。</p><p>　　补遗　因能变。约转变言。种子生现行。名因习气。果能变。约变现言。唯现心等。能起见相。故云有八识生现种种相。开蒙云。即前二因所生果。其自证分。能变现生相见二分。名果能变。</p><p>　　△次别释(二)初等流果。</p><p>　　等流习气为因缘故(至)名等流果果似因故。</p><p>　　合响　体谓内二分。相谓外二分。差别者。谓八识现行体相。各从自种子生。而不乱故。宗镜第七十一卷云。等流果者。等谓平等。流谓流类。如第八识中三性种子。各生三性现行果。果与因性同故。即心种子生心现行。色种子生色现行。有漏种生有漏现行。无漏种生无漏现行(文)。此是一切法亲因缘也。</p><p>　　△次异熟果(二)初正释。</p><p>　　异熟习气为增上缘(至)名异熟果果异因故。</p><p>　　音义　引业者。谓业有力。能引总报第八识者。满业者。谓业无力。唯感前六识中。一分无记。酬于业者。如持<a href=\"/remen/wujie.html\" class=\"keylink\" target=\"_blank\">五戒</a>招得人身。是总报引业。由于因中。有嗔忍等。于人总报。而有妍媸。名别报满业。第八识者。是总报主。酬前引业。又恒相续。是真异熟。前六转识。无记性者。乃是别报。酬满业者。有间断故。不名异熟。从真异熟起。名异熟生。此二总得名异熟果。由善恶招。体是无记。果异因故。名为异熟。此即异性而熟。名为异熟也。</p><p>　　合响　异熟增上缘等者。会玄第十卷。引古疏云。胜业名引。引余果生故。报亦名引。引余果故。成满果事名满。因果皆有满义。引业能招第八识。名真异熟。恒相续故名真。因通善恶。果唯无记。故名异熟。满业能招前六识中。极劣无记。名异熟生。有间断故。问明品钞云。能招第八。引异熟果。故名引业。能招前六。满异熟果。名为满业。然其引业能造之思。要是第六意识所起。若其满业。能造之思。从五识起。故此引业亦名总报业。满业亦名别业。又引业如画师作模。满业如<a href=\"/remen/dizi.html\" class=\"keylink\" target=\"_blank\">弟子</a>填彩(文)。又宗镜第五十卷云。异熟识者。此是善恶业果位。以善恶业为因。即招感得此引果故。前世业为因。因是善恶。今世感第八识。是无记异熟。即果异于因。故名异熟。问第八真异熟识。如何名引果。答谓善恶业为能引。第八为所引。是能引家之果。故名引果。故是总报主。前六识名为满果。有一分善恶别报来满故。此满业所招。名异熟生。非真异熟也(文)。</p><p>　　△次简异。</p><p>　　此中且说我爱执藏(至)名为异熟非谓一切。</p><p>　　合响　释中。虽有异熟及异熟生。名异熟果。然颂中且说。我爱执藏。第八能变果识。非通前六异熟生。故云非谓一切。</p><p>　　△初一颂半。略答外难略标识相竟。</p><p>　　△次二十三颂半广明识相显前颂意(二)初十四行半颂明三能变相(二)初广释三能变相(三)初初能变相(三)初末论设问。</p><p>　　虽已略说能变三名(至)且初能变其相云何。</p><p>　　△次举本颂答。</p><p>　　颂曰初阿赖耶识(至)恒转如暴流阿罗汉位舍。</p><p>　　开蒙。问初能变识。有几门解。答有十二门。一自相门(初阿赖耶识)。二果相门(异熟)。三因相门(一切种)四不可知门(不可知)。五所缘门(执受处)。六行相门(了)。七相应门(常与至相应)。八受俱门(唯舍受)。九三性门(是无覆无记)。十心所例王门(触等亦如是)十一因果法喻门(恒转如暴流)。十二伏断位次门(阿罗汉位舍)。</p><p>　　△三末论释成(二)初正释颂文(八)初自相等三门(二)初正释三门(二)初别释(三)初自相门。</p><p>　　论曰初能变识大小乘教(至)藏初过重是故偏说。</p><p>　　补遗　大乘教。谓阿毗达摩等。小乘教。谓增一阿含等。阿赖耶。此云藏。具<a href=\"/remen/sanzang.html\" class=\"keylink\" target=\"_blank\">三藏</a>义故。谓与下转释。圆觉小钞卷四下释云。与杂染互为缘者。此解能所藏义。诸有漏法。皆名杂染。谓能持染种。种名所藏。此识为能藏。是杂染法所熏所依处故。又染法为能藏。此识为所藏。有情执为自内我者。此解执藏义。有情谓染第七识。即有能爱之心。为有情。此唯烦恼障义。非所知障。不尔无学应有此名。此不别执为我所。及与他我。名为自内我。此即正解阿赖耶义。义虽具三。正以执藏为名。此即下结示自相。谓即此三藏是识自相。自相者。自体相也。问与杂染互为缘者。说为能藏。即是因义。亦为所藏。即是果义。因果之外。岂更有自体相耶。故答云。摄持因果。为自相故。自相是总。因果是别。摄持别相。为自体故。摄是包含义。持是依持义。问若尔自相应是假有。答不然。若条然因果两相。合之为自相。自相可成假。既离自相。无别因果相。因果相即自体之上别说。故非假也。此识下释妨。问此识有三位(一我爱执藏位。二善恶因果位。三相续执持位)。何故三能变中举异熟。于此释中反举藏之名耶。故云此识自相分位虽多。此中先安阿赖耶名者。以是最初舍故。又执藏之义。过失最重。故偏说之(藏初者。初舍故。小乘第四果大乘第八地。先舍阿赖耶名)。此识自相分位虽多者。瑜伽论云。第八识自相有八。一依止执受相。二最初生起相。三有明了性相。四有种子性相。五业用差别相。六身受差别相。七处<a href=\"/remen/wuxin.html\" class=\"keylink\" target=\"_blank\">无心</a>定相。八命终时分相。</p><p>　　△二果相门。</p><p>　　此是能引诸界趣生(至)异熟实不共故偏说之。</p><p>　　合响　此是能引等者。谓善不善业是能引。能引<a href=\"/remen/sanjie.html\" class=\"keylink\" target=\"_blank\">三界</a>五趣四生之异熟果故。即此第八异熟识。是所引。离此下正显。唯此为界趣生。真异熟果。故云离此(云云)。此即下结示果相。此识下简异多位种。小钞云。异熟是善恶业果位。从无始来。至于等觉。因位最宽。多种者。宗镜第五十一卷云。望自种子。是等流果。望作意等心所。是士用果。望第七识。为增上果。望善恶因。即异熟果。第八虽具四果。然前三果。诸识皆有。唯此真异熟果。余识所无。故云不共偏说也。</p><p>　　△三因相门。</p><p>　　此能执持诸法种子(至)持种不共是故偏说。</p><p>　　合响　染净诸法种子。此第八能持不失。名为一切种识。余法者。谓余色心等法。或有间转。或无实体。故离第八。余能持种不可得故。此识下简异。因相多种者。宗镜第五十一卷云。能持种子义边。是持种因。若因望种子。俱时而有。即俱有因。若自类种子。前后相引。即同类因。若望同时心所等。即相应因(文)。第八虽具四因。余之三因诸识共有。唯持种因。局在此识。故云不共偏说。</p><p>　　△次总结。</p><p>　　初能变识体相虽多略说唯有如是三相。</p><p>　　△次重明因相(三)初标。</p><p>　　一切种相应更分别。</p><p>　　补遗　三相门中。唯种子相。在于因位。义相难知故。特标种相。更分别之。</p><p>　　△次释(四)初明种子相(二)初正释(二)初正示种相。</p><p>　　此中何法名为种子(至)体用因果理应尔故。</p><p>　　补遗　此中者。即本识中也。初句征。谓本下。正出种相。亲生自果者。以见条然不紊乱之义。如眼识种亲生眼识现。耳识种。鼻识种。亲生耳识鼻识现等。功能者。种有生果作用名功能。差别者。显此种子非止一种。色心等种。生色心等现。定差别故。转识论云。所余七识种子。并能生自类无量诸法。此与本识下。宗镜第四十七卷释云。本识是体。种子是用。种子是因。所生是果。此之二法。理应如是。不一不异。本识望种。于出体中。摄相归性(摄种子之相。归于本识体性。以本识是无记故。摄相归性。亦属无记)。故皆无记。种从现行。望于本识。相(种子)用(现行)别论。故通三性。若即是一。不可说为有因果法。有体用法。若一向异。应谷麦等能生豆等。以许因果一向异故。不尔法灭应方有用。以许体用一向异故。体用相似。气势必同。因果相似。功能状貌。可相随顺。非一向异。宗镜第四十八卷。问种子与阿赖耶识。为一为异。答非一非异。摄论云。是不净品法种子。在阿赖识中。为有别体故异。为无别体故不异。二俱有失。须明不一不异。此阿赖识与种子共生。虽有能依所依。不由别体故异。乃至能是假无体。所是依是实有体。假实和合。异相难可分别。以无二体故。是故非不一。此识先未有功能。熏习生后方有功能。故胜于前。譬如麦种。生于自芽有功能。故说麦是芽种子。麦若陈久。或为火所损。则失功能。麦相不异。以功能坏故。不名种子。此识亦尔。若有生一切法功能。由与功能相应。说名一切种子。此功能若谢无余。但说名<a href=\"/remen/guobao.html\" class=\"keylink\" target=\"_blank\">果报</a>识。非一切种子。是故非不异(文)。</p><p>　　△次明种实有(二)初正释。</p><p>　　虽非一异而是实有假法如无非因缘故。</p><p>　　合响　此断定实有。谓此之种子。虽与本识及所生果。非一非异。而是有体实法。以是亲因缘故。</p><p>　　△次释妨(二)初难。</p><p>　　此与诸法既非一异应如瓶等是假非实。</p><p>　　补遗　外人难。谓此种子与诸法。既非一异。应如瓶等。泥团与瓶非一异故则此种子同瓶是假。量云。此种子是有法。是假非实宗。与诸法既非一异故因。应如瓶等喻。</p><p>　　△次释(二)初正释。</p><p>　　若尔真如应是假有许则便无真胜义谛。</p><p>　　音义　若尔者。牒上难辞。若谓此与诸法。既非一异。是假非实者。真如亦应是假非实。以真如亦与诸法非一异故。若许真如是假。便无真胜义谛。若不许者。此亦应然。</p><p>　　△次简别。</p><p>　　然诸种子唯依世俗说为实有不同真如。</p><p>　　音义　种子实有。依理世俗。不同真如胜义实有。实有义齐。故可为喻。世俗胜义二谛不同。复须简别。</p><p>　　△次结判(二)初判属相分。</p><p>　　种子虽依第八识体(至)非余见分恒取此为境故。</p><p>　　音义　种子乃是本识相分。非余三分。见分恒缘此为境故。</p><p>　　△次判属三性(二)初正判。</p><p>　　诸有漏种与异熟识(至)善性摄故唯名为善。</p><p>　　音义　宗镜第四十八卷云。此有漏种。与本第八识。体无别故。性类是同。唯是无记。若能所生法。皆通善等三性。谓此种子本能熏现行之因。及后所生现行之果。皆通三性。故言因果俱善等性。此依功能差别门说。非依体门性唯无记。此约有漏种说。若无漏种。非异熟识性所摄。故非无记。体性不顺本识体故。体既不同。不可相即。又性类别。能治所治漏无漏殊。不可相即。问无漏既不从识。名无记性。此何为性。答因果俱是善性摄故。唯名为善。法尔一切无漏之法。顺理违生。无恶与无记也。</p><p>　　△次释妨(二)初难。</p><p>　　若尔何故决择分说(至)皆有异熟种子皆异熟生。</p><p>　　补遗　瑜伽第五十七卷。摄决择分中。问二十二根。几有种子异熟。答一切皆有。又问几是异熟生。答亦一切。种子所摄。异熟所生。今难意云。若无漏种。非是异熟识性所摄。何故瑜伽决择分说二十二根。一切皆有异熟种子。皆异熟生耶。以未知当知等。后<a href=\"/remen/sangen.html\" class=\"keylink\" target=\"_blank\">三根</a>唯无漏故。二十二根。见后第七卷末。</p><p>　　△次释。</p><p>　　虽名异熟而非无记(至)非无记性所摄异熟。</p><p>　　音义　先直答。谓名虽同。而性是别。依异下转释。初约所依得名。异性相依等者。谓能依无漏种是善。所依异熟是无记。例如眼识等。依眼等根。识通三性。根唯无记。岂善眼识等。不许其依无记根耶。或无下。次约转变得名。或无漏种。由<a href=\"/remen/wensixiu.html\" class=\"keylink\" target=\"_blank\">闻思修</a>熏习转变。至成熟位。故名异熟。非无记性所摄异熟也。</p><p>　　△次明本新义(三)初净月等师唯立本有(三)初释义。</p><p>　　此中有义一切种子(至)由熏习力但可增长。</p><p>　　音义　有义者。有师立义。谓染净等种。皆本来有。不由熏生。但由熏习力故。令本有种子。增长成熟而已。</p><p>　　△次引证(二)初引教。</p><p>　　如契经说一切有情(至)如是等文诚证非一。</p><p>　　补遗　初引经证。染净种子。皆本性有。恶叉聚毒树果。一苞三子。此喻差别种。一处业生。法尔而有者。正显本有种子。非由功力。界即种子差别异名者。瑜伽卷第十二。又诸种子乃有多种差别之名。所谓名界。名种性。名因名萨迦耶。名戏论。乃至如是等类差别。次引论证。由熏长此。亦瑜伽第二卷中文。诸有情等者。显种本有。不从熏生。般此云入。谓有情类。堪入<a href=\"/remen/niepan.html\" class=\"keylink\" target=\"_blank\">涅槃</a>法者。漏无漏种。一切悉具。不堪入者。即阙如来缘觉声闻三种<a href=\"/remen/puti.html\" class=\"keylink\" target=\"_blank\">菩提</a>种子。后二句结。</p><p>　　△次引理。</p><p>　　又诸有情既说本有(至)由熏增长不别熏生。</p><p>　　音义　初证无漏种。五种者。一声闻。二缘觉。三如来。四不定。五阐提。谓圣教既说本有五种性别。故应定有法尔无漏种子。不由熏生。依此建立种性差别。三无漏根者。即未知当知根。已知根。具知根。有漏下例同。漏种亦尔。</p><p>　　补遗　法尔有种等。瑜伽卷第二卷。此种子随所生处。自体之中。余体种子。皆悉随逐。是故欲界自体中。亦有色<a href=\"/remen/wusejie.html\" class=\"keylink\" target=\"_blank\">无色界</a>一切种子。如是<a href=\"/remen/sejie.html\" class=\"keylink\" target=\"_blank\">色界</a>自体中。亦有欲界无色界一切种子。无色界自体中。亦有欲色界一切种子。又云。若于一处有染欲。即说一切处有染欲。若于一处得离欲。即说一切处得离欲。是故一一自体中。皆有一切自体种子。</p><p>　　△三结示。</p><p>　　如是建立因果不乱。</p><p>　　合响　本识中。本有种子。由诸转识。熏令增长。则漏仍熏漏。无漏仍熏无漏。现熏种时。现因种果。种起现时。种因现果。漏无漏别。如是建立因果不乱。若许熏生。漏与无漏。设互相熏。因果乱矣。</p><p>　　△次难陀等师唯立新熏(三)初释义。</p><p>　　有义种子皆熏故生(至)如麻香气华熏故生。</p><p>　　音义　初一句。直明新熏。所熏下通妨。问种若新熏。何故经云无始时来。有种种界。故释云。能熏所熏俱无始有。乃从无始熏习成就。种子下。约义明熏。种子既是习气异名。故诸种子。必由熏习而生。如胡麻中香气。必假华熏。方得香也。量云。种子皆熏故生。习气必由熏习有故。如麻香气。</p><p>　　△次引证(二)初引教。</p><p>　　如契经说诸有情心(至)外种熏习或有或无。</p><p>　　补遗　内种。谓本识中种。外种。谓谷麦等种。外种熏习或有或无者。外种是假。以是第八识中。共中不共种子所生现行之法。故云或有熏习。以谷麦等。自有根种。展转相传。故云或无熏习。</p><p>　　△次引理(二)初证有漏。</p><p>　　又名言等三种熏习(至)故有漏种必藉熏生。</p><p>　　音义　三种习气。一名言。二有支。三我执。解见后第八卷。</p><p>　　△次证无漏。</p><p>　　无漏种生亦由熏习(至)是出世心种子性故。</p><p>　　合响　净法界者。即清净法界。真如妙理。等流正法者。即诸佛菩萨。如清净妙理所说教法。谓此教法。即诠此清净法界之正法。非别有所说。故云平等流类。此句释成种子由熏生。下句释成是无漏。</p><p>　　△三会违(二)初会本有五种性别(三)初标。</p><p>　　有情本来种性差别(至)但依有障无障建立。</p><p>　　合响　此由初家意。以无漏种子有无。有五性别。证成定有法尔种子。今通云。五性别者。但依有障无障建立。何关无漏种子有无耶。</p><p>　　△次释。</p><p>　　如瑜伽说于真如境(至)即立彼为如来种性。</p><p>　　音义　毕竟者。谓永不可害也。不般涅槃法性者。谓一阐提。</p><p>　　△三结。</p><p>　　故知本来种性差别依障建立非无漏种。</p><p>　　△次会<a href=\"/remen/diyu.html\" class=\"keylink\" target=\"_blank\">地狱</a>成就三根。</p><p>　　所说成就无漏种言依当可生非已有体。</p><p>　　补遗　此结显上义。通上瑜伽论。谓彼论意。依地狱有情。当来有可生无漏种义。名为成就。非谓地狱有情。已有无漏种体也。</p><p>　　△三<a href=\"/remen/hufa.html\" class=\"keylink\" target=\"_blank\">护法</a>正义新本合论(三)初正释二类(二)初标。</p><p>　　有义种子各有二类。</p><p>　　合响　宗镜第四十八卷云。若取正义。本有新熏。合生现行。非有前后。古德解熏种义。诸法虽有新旧二种。当生现时。或从新生。或从旧生。名为二种。非为二种于一念中同生一现。若尔即有多种共生一芽之过。以此准知。色心相分种。并同于此(文)。</p><p>　　△次释(二)初本有。</p><p>　　一者本有谓无始来(至)此即名为本性住种。</p><p>　　合响　宗镜第四十八卷云。一切种子。与第八识一时而有。从此能生前七现行。古德问。此总未熏时。此本有从何而生。答谓从无始时来。此身与种子俱时而有。如外草木等种(文)。</p><p>　　△次始起。</p><p>　　二者始起谓无始来(至)此即名为习所成种。</p><p>　　音义　现行者。现有三义。一显现。简非种子。二现在。简非过未。三现有。简非无法。</p><p>　　补遗　瑜伽论卷第二云。又种子体。无始时来。相续不绝。性虽无始有之。然由净不净业。差别熏发。望数数取异熟果。说彼为新。</p><p>　　△次斥前互阙(二)初破净月唯本有(二)初正破(二)初明违理(二)初约因缘义破不从熏生(三)初标。</p><p>　　若唯本有转识不应与阿赖耶为因缘性。</p><p>　　音义　由有新熏。前七与第八为因缘性。若唯本有。则前七虽是能熏。不应与第八。为因缘性。</p><p>　　合响　开蒙云若唯本有无新熏者。前七王所。具能熏义。何缘不熏。举例难云。如水既湿。何不润物。若不润者。恁么则火应不烧。地应不载。风应不动。此例无边。为大失也。</p><p>　　△次释(二)初引经。</p><p>　　如契经说诸法于识(至)展转相生互为因果。</p><p>　　音义　先引文。宗镜古师释云。诸法于识藏能摄藏也。谓与诸识。作二缘性。一为彼种子。二为彼所依。识于法亦尔。所摄藏也。谓诸转识。与阿赖耶。亦为二缘。一于现法长养彼种。二于后法转摄植彼种互相生故。此颂下。华严钞云。七熏八种。七是八因。八含七种。八是七因。故云互为因果。</p><p>　　合响　显扬论卷第十七。问互为因相。建立云何。答阿赖耶识。与彼转识。为二种因。一为种子生因。二为所依止因。种子生因者。谓诸所有善不善无记。转识生时。一切皆因阿赖耶识种子而生。所依止因者。谓由阿赖耶识。所执色根。为依止故。五识身转。非无执受。又由有此识故。得有意根。由此意根为依止故。意识得生。复次转识。与阿赖耶识。为二种因。一于现法中。长养彼种子故。二于后法中。为彼得生摄植彼种子故。于现法中长养彼种子者。谓随依止阿赖耶识。如是如是善不善无记。转识生时。于一依止。同生同灭。如是如是熏习此识(即彼三性转识熏此赖耶)。由是因缘故。后彼转识。善不善无记性。转识复增上。转复炽然。转复明了。而得生起。于后法中摄植彼种子者。谓彼熏习种类。能引摄未来(显识论云。分别识名为摄识。譬如诵经。初一遍未得。第二遍诵摄前第一。如是乃至第十遍诵通利时。即通摄前九。此即引摄未来摄植彼种之义)。即此异熟阿赖耶识。如是种子因故。依止因故。长养种子摄植种子故。是名建立阿赖耶识。互为因相。</p><p>　　△次引论。</p><p>　　摄大乘说阿赖耶识(至)又如束芦互相依住。</p><p>　　音义　宗镜云。如灯炷束芦者。举增上缘。喻因缘义。如灯炷与??。展转生??。内炷生??。如种生现。内??烧炷。如现熏种。又如束芦相依。为俱有因。类显二法为喻。喻因缘义。</p><p>　　△三结。</p><p>　　唯依此二建立因缘(至)与阿赖耶有因缘义。</p><p>　　音义　唯依种现互相生义。建立因缘。除此余法。非因缘义。若谓种子不由熏生。如何前七与第八。有因缘义。</p><p>　　△次约因缘义破由熏增长。</p><p>　　非熏令长可名因缘勿善恶业与异熟果为因缘故。</p><p>　　音义　由前本有家云。由熏习力。令本有种。但可增长。即熏增长。可名因缘。故转识与阿赖耶。有因缘义。破云。非熏令长。可名因缘。应知熏长。是增上缘。如善恶业。感异熟果。非因缘故。</p><p>　　△次明违教。</p><p>　　又诸圣教说有种子由熏习生皆违彼义。</p><p>　　△次结责。</p><p>　　故唯本有理教相违。</p><p>　　△次破难陀唯新熏(二)初正破(二)初明违理(二)初正明违理(二)初斥非(二)初约有为无漏无因破。</p><p>　　若唯始起有为无漏(至)善等应为不善等种。</p><p>　　音义　有为无漏者。谓四智菩提清净法界。乃是了因所了。可非种生。四智菩提。生因所生。生必有种。若无本有无漏种子。为因缘故。则不得生应一切有情。永不<a href=\"/remen/chengfo.html\" class=\"keylink\" target=\"_blank\">成佛</a>。有漏下破救。前始起家救云。闻净法界等流正法。所起闻熏习。即此闻熏。为无漏种。破云初闻熏习。是有漏心。不应为无漏种。若有漏种。生无漏法。应无漏种。可得生有漏法。是以云勿无漏种生有漏故。若许则应诸佛复生有漏。而善等应为不善等种。</p><p>　　合响　开蒙云。若唯新熏无本有者。上品无漏无记第八。此上二类无新熏理。又无本有。从何种生。唯新熏者。不尽此理。</p><p>　　补遗　未登地以前。资粮加行位中。所有闻思<a href=\"/remen/xiuhui.html\" class=\"keylink\" target=\"_blank\">修慧</a>。俱属有漏善。但可为增上缘。助彼无漏种子。令渐增长。非可作因缘也。如下文云。后胜进位。熏令增长无漏法起。以此为因。</p><p>　　△次遮性净为无漏生因(三)初出彼所凭。</p><p>　　分别论者虽作是说(至)故无漏法非无因生。</p><p>　　合响　分别论者。指造中边分别论之人。即天亲菩萨。彼论上卷云。云何不染非不染。本心自性清净故。云何不净非不净。烦恼客尘故。此中但义出彼引由。前以无漏无因。破唯始起。彼救云。分别论者说。心性本净。乃至转成无漏。故无前过。意即此彼清净性。是有为无漏之因。何要本有无漏种子。今护法破云。分别论者。虽作是说。心性本净(云云)。然未可据此。遂谓便无前过。何者。以彼说无为(涅槃)。非说有为(菩提)无漏故耳。</p><p>　　△次破彼谬解(二)初征。</p><p>　　而心性言彼说何义。</p><p>　　合响　此征其所解。谓汝引分别论者所说心性本净等语。以救前过。今且问汝。彼心性言。为说何义。</p><p>　　△次破(三)初破以空理为无漏因。</p><p>　　若说空理空非心因(至)以体前后无转变故。</p><p>　　音义　若说空理为心性。此空理是无为。非有为无漏<a href=\"/remen/putixin.html\" class=\"keylink\" target=\"_blank\">菩提心</a>因。且空理常住。非诸法种。以体前后无转变故。种子必须刹那灭故。</p><p>　　△次破以即心为无漏因。</p><p>　　若即说心应同数论(至)勿善恶等互为因故。</p><p>　　音义　若即说现在心。其体本净。有烦恼时。其相则染。离烦恼时。转成无漏。其体常如。是则应同数论师所执自性。相虽转变。而体常一。又心通三性。若说心即本净者。恶无记心。应是<a href=\"/remen/shanxin.html\" class=\"keylink\" target=\"_blank\">善心</a>。若许是善。应与信等心所相应。不许是善。恶与无应记非善心体。既尔恶无记心。尚不可名善。何况是有为无漏耶。又有漏善心。非无漏因。有漏善心虽异。不善杂染是同故。如恶心等性非无漏。既善恶等。皆非无漏。故不应与无漏为因。何以故。勿便善恶等。互为因故。</p><p>　　△三破有漏性是无漏(二)初以有漏例无漏。</p><p>　　若有漏心性是无漏(至)差别因缘不可得故。</p><p>　　音义　若漫言心虽有漏。性是无漏。名本净者。反是而言。则无漏心性应有漏。何者。心法是同。差别因缘不可得故。</p><p>　　△次以异生例圣者(二)初正例。</p><p>　　又异生心若是无漏则异生位无漏现行应名圣者。</p><p>　　△次破救。</p><p>　　若异生心性虽无漏(至)种子现行性相同故。</p><p>　　音义　先牒转救。若谓异生心性虽无漏。相有染故。不得名为无漏现行。故异生位。无有应名圣之失。则心下破。谓现行既非无漏。则心种子。亦非无漏。何故汝论。说有异生唯得成就无漏种子。何者。种子现行。性相同故。</p><p>　　△三申经正义。</p><p>　　然契经说心性净者(至)性是无漏故名本净。</p><p>　　合响　然经说心性净者。谓二空所显真如。真如是心实性故。宗镜卷第四十八云。心性者真如也。真如无为。非心之因。亦非种子。能有果法。如虚空等(文)。或说第一义。不相应心体。名性本净。心体非是烦恼法故。具斯二义。名性本净。故非有漏。心性是无漏。名本性净也。</p><p>　　△次显正。</p><p>　　由此应信是诸有情(至)有漏法种类此应知。</p><p>　　合响　宗镜卷第四十八云。法尔本有无漏种子。虽有生果之能。须假资加二位。有漏诸善资。熏击发。方能生现(文)。故见道位无漏现起。用此清净无漏种子为因。无漏起时。复熏成种。展转增胜。乃至<a href=\"/remen/yuanman.html\" class=\"keylink\" target=\"_blank\">圆满</a>菩提。故无漏种。定有本新二类。有漏例知。</p><p>　　△次通前所引(四)初通内种定有熏习。</p><p>　　诸圣教中虽说内种(至)故说内种定有熏习。</p><p>　　补遗　由前难陀立义。唯新无本。故云种子皆熏故生。且引教证成内种定有熏习故。护法通之。谓教中虽如此说。然不定说一切种子皆熏故生。宁拨全无本有种子。然熏习之义。通于生长。勿得漫言皆熏故生。故本有种子。亦由熏习。令其增盛。方能得果。是故圣教。概说内种定有熏习也。</p><p>　　△次通无漏由闻熏习(二)初明亦熏本无漏种。</p><p>　　其闻熏习非唯有漏(至)故亦说此名闻熏习。</p><p>　　音义　有漏善心。闻正法时。新所熏种。是有漏性。熏习本有无漏种子。令其增盛。是无漏性。彼执新熏。即无漏种。殊不知本有无漏种子。止得熏令增长。乃至生出世心。又复不知此新熏种。是有漏性。故此释云。其闻熏习。非是唯熏新有漏种。亦熏本有无漏种子。令渐增盛。乃至生出世心。以从真如展转熏生。是故圣教亦说。此名闻熏习。出世心者。即见道无漏心也。</p><p>　　△次判二性为缘亦异。</p><p>　　闻熏习中有漏性者(至)方便说为出世心种。</p><p>　　音义　闻熏习中有漏性者。于三断中。是修所断。于五果中。感异熟果。于四缘中。为见道心胜增上缘。闻熏习中无漏性者。是非所断。与见道心。正为亲因缘。是等流果。此正下释疑。疑云。既别有无漏性。与出世心为因缘。何故教中有处。不简有漏。总说闻熏习。为出世心种。故释云。此正因缘(云云)。如无性摄论云。此闻熏习。虽是世间有漏心。而是出世间心种子故。</p><p>　　△三通依障建立种性(二)初正释。</p><p>　　依障建立种性别者(至)障有可断不可断义。</p><p>　　补遗　此中通意。由前难陀。引瑜伽论文。会释净月家。有情本性差别。不由无漏种子有无。但依有障无障建立。故护法通云。谓依障建立种性别者。意显正由无漏种子有无(云云)。乃至结示云。故由无漏种子有无。障有可断不可断义。文中初标意。谓若下释。非涅槃法者。指阐提。故由下结。</p><p>　　△次通妨。</p><p>　　然无漏种微隐难知(至)而说依障立种性别。</p><p>　　音义　新熏家复难云。既由无漏种子有无。立种性别。云何瑜伽中说依障建立。释曰。断障可否。由种有无。论不说者。为无漏种隐微难知。故约彼障显性差别。若不尔者。彼障有何别因。害有可不可者。若谓法尔种亦应然。若本全无无漏法种。圣道不生。谁断<a href=\"/remen/erzhang.html\" class=\"keylink\" target=\"_blank\">二障</a>。而言约此立种性别。</p><p>　　△四通三根依当可生。</p><p>　　既彼圣道必无生义说当可生亦定非理。</p><p>　　音义　此承上文。无无漏种。则诸圣道永无生义。而新熏家。谓地狱成就无漏三根。依当可生。亦非理也。</p><p>　　△次明违教。</p><p>　　然诸圣教处处说有本有种子皆违彼义。</p><p>　　△次结责。</p><p>　　故唯始起理教相违。</p><p>　　△三结示正义。</p><p>　　由此应知诸法种子各有本有始起二类。</p><p>　　合响　宗镜出护法意云。有漏无漏种子。皆有新熏本有。合生现行。亦不杂乱。若新熏遇缘。即从新熏生。若本有遇缘。即从本有生。若偏执唯从新熏。或偏执唯从本有。二俱违教。若二义俱取。善符教理。</p><p>　　补遗　一往如上。更须细简。无漏中<a href=\"/remen/foguo.html\" class=\"keylink\" target=\"_blank\">佛果</a>善。及因中上品无漏。唯从旧种生。若见道本有无漏种。已发现行。从初地已去。十地位中。则有新熏本有二类。若有漏中。宗镜第四十八卷云。今正解者。第八识聚。及此所变异熟五根相分。并异熟浮根等。及异熟前六识等。并无新熏。以其极劣。非能熏故。从本有旧种所生。其长养五根。及此浮根(异熟五根长养五根者。如过去业。招得眼等。名异熟五根。于今世时。因饮食等。长小令大。养瘦令肥。名长养五根)。及等流五尘等相分。前六识所变者。皆可各有新本二种(文)。若善恶有覆前七识聚。一一皆有新本二类。</p><p>　　△三明种子义(三)初明内种(三)初总标。</p><p>　　然种子义略有六种。</p><p>　　补遗　摄论颂曰。胜义诸种子。当知有六种。刹那灭俱有。恒随转应知。决定待众缘。唯能引自果。</p><p>　　△次别释(六)初刹那灭。</p><p>　　一刹那灭谓体才生(至)不可说有能生用故。</p><p>　　合响　先释义。此遮下明简。并如文。开蒙。问刹那灭者何也。答显是有为有转变义。于转变位。能取与果。方成种子。问刹那义简去何法。不得名种。答简无为法。及长时四相。并外道常我。</p><p>　　△二果俱有。</p><p>　　二果俱有谓与所生(至)故但应说与果俱有。</p><p>　　合响　开蒙难。若刹那灭为种子者。应前念种望后念现。或应一念。自他相望。皆与为种。答第二义简要果俱有。宗镜释云。谓此种子。要望所生现行果法。俱时现有现者。一显现。二现在。三现有。三义名现。由此无性人。第七识不名种子。果不显现故。即显现言。简彼第七。现在简前后。现有简假法。体是实有。方成种子故。显现唯在果。现有唯在因。现在通因果。和合简相离(文)。现种下转释。明简去之义。种现相望。种非是现。故名异类。然现与种虽是类别。互不相违。一处一时。有能生用。是种子义。非如种引生种。其类虽同。自体相违。因果前后必不俱有。虽因下。意明因果虽有俱不俱殊。要须因果同时。现在可有生果因用。以未来未生。过去已灭。无自体故。依生下。结示立名。</p><p>　　△三恒随转。</p><p>　　三恒随转谓要长时(至)此显种子自类相生。</p><p>　　合响　开蒙。问种因生现。要与现果俱时而有。方得名种。现因熏种。亦与种果俱时而有。应亦名种。答有第三义。要恒随转。问恒是何义。答要长时相续。其性一类。方名种子(文)。种子转至成熟位。将生现时。名究竟位。此遮下。开蒙云。遮彼转识现熏种时。虽一念与种果俱有。非恒随转。问其能熏现与所熏种。何非恒随。答间断之识。三性互起。非长相续。一类而转。故能熏现不得名种。难曰。若尔第七不间。应得名种。答漏无漏间。不得名种。难若云一类。如何说有有寿尽相。答约生果有限。名有寿尽相。种体非断。</p><p>　　△四性决定。</p><p>　　四性决定谓随因力(至)生异性果有因缘义。</p><p>　　音义　先释义。性谓三性。决定者。谓此种子。各别决定。从此物种。还生此物故。因力谓前能生善等。即随前因力。生后现果。前后善等。一定不移。此遮下明遮。谓此决定义。遮余部所执。善等因生恶等果。</p><p>　　合响　开蒙问。若恒随转得名种子。应善等种生染等现。答四性决定。遮彼异性。为自类因。问性决何义。能遮彼也。答谓随能熏善恶无记。决定无杂。生各性果。名性决定。难若异性因不名种子。如何说有因通善恶。果唯无记也。答彼增上缘。此说因缘。</p><p>　　△五待众缘。</p><p>　　五待众缘谓此要待(至)故种于果非恒顿生。</p><p>　　合响　先释义。此遮下明遮。初以众缘。遮自然生。次以待缘遮缘恒有(开蒙)。问若自性因生自性果。应此性因一时顿生。此性多果。答五待众缘。遮彼顿生多此性果。问待缘何意。答须等待众缘和合。方起现行。始成种子。问众缘者何。答亲因缘。增上缘。等无间缘。所缘缘。问谁说一因。顿生多果。答外道执自然等顿生多果。</p><p>　　△六引自果。</p><p>　　六引自果谓于别别(至)执色心等互为因缘。</p><p>　　合响　先释义。此遮下明遮。初遮外道。次遮余部。俱如文。开蒙问。若同性待缘。生一性果。应善色种生善心果。余性准难。答六引自果。谓要别色及别心等。各自引生自色心果。方成种子。问色心互生。是谁所执。答有外道计一因能生一切诸果。是故遮之。</p><p>　　△三结示。</p><p>　　唯本识中功能差别具斯六义成种非余。</p><p>　　△次明外种。</p><p>　　外谷麦等识所变故(至)令不顿绝即名引因。</p><p>　　音义　摄论云。种子有二。一外种。但是假名。以一切法。唯有识故。二内种。则是真实。以一切法。以识为本故。故谷麦等。是第八识变。相分所摄。无性摄论云。若外种子。亲望于芽。为能生因。传望茎等为能引因。准摄论释。内种亦有生引二因。谓阿赖耶识中内种子。亲望名色。为能生因。传望六处乃至老死。为能引因。后反释云。若二种子。唯作生因非引因者。收置仓中麦等种子。不应久时相似相续。丧后尸骸。如青瘀等分位随转。亦不应有。何者。才死即应灭坏故。</p><p>　　△三简熏习。</p><p>　　内种必由熏习生长(至)是共相种所生果故。</p><p>　　合响　无性摄论释云。内种子。即是阿赖耶识中。一切法熏习。如是种子。应知定由熏习故有。何以故。若无所持闻等熏习。多闻等果。不见有故。外种熏习或有或无者。以外种是依报。乃众生共相种所感。故云熏习或有。以彼自有根种。展转相传。故云熏习或无。宗镜云。云何外种子。如谷麦等。无熏习。得成种子。由内外得成。是故内有熏者。外若成种子。不由自能。必由内熏习感外。故成种子。何以故。一切外法。离内则不成。是故于外不成熏习。亦由内有熏习。得成种子(文)。为增上缘等者。谓外种子。办自所生果。是增上缘。必以内种为因缘。何者。是本识中共相种。所生果故。</p><p>　　补遗　广百论卷第三云。如外种等。依自因缘功能差别。而得生起(此内种为因缘)。复待余缘。助发功力。变生自类芽等诸果(外余缘为增上缘)。</p><p>　　△四明熏习义(三)初总标(二)初问。</p><p>　　依何等义立熏习名。</p><p>　　△次答。</p><p>　　所熏能熏各具四义令种生长故名熏习。</p><p>　　合响　习气种子名异义同。习气约熏习时说。种子对现行立名。宗镜。问熏习以何为义。答熏者发也。或犹致也。习者生也。近也。数也。即发致果。于本识内。令种子生近生长也。</p><p>　　△次别释(二)初行熏(三)初征。</p><p>　　何等名为所熏四义。</p><p>　　△次释(四)初坚住性。</p><p>　　一坚住性若法始终(至)性不坚住故非所熏。</p><p>　　合响　先释义。此遮下次明遮。下皆仿此。宗镜第四十八卷云。夫为所熏者。且须一类坚住相续不断。能持习气。乃是所熏。今前六转识。若五位无心时。皆间断故。既非坚住。非是所熏。此亦遮经部师。将色心更互持种。论主云。且如于无色界入灭定时。色心俱间断。此时将何法能持种。又如五根五尘。皆不通三界。亦非坚住。如何堪为所熏性。又第七识。在有漏位。虽不间断。在十地位中。亦有<a href=\"/remen/jietuo.html\" class=\"keylink\" target=\"_blank\">解脱</a>间断。谓得无漏时。不能, 持有漏种。以有漏无漏体相违故。以第八识。虽是有漏。以在因中。体无解脱。唯无覆性。即不妨亦能持无漏种。得名所熏。量云。转识是有法。非所熏宗。性不坚住故因。如声风等喻。</p><p>　　△二无记性。</p><p>　　二无记性若法平等(至)唯带旧种非新受熏。</p><p>　　合响　宗镜。问若言有坚住性。即是所熏者。只如佛果第八。亦是坚住性。应名所熏。答将第二义简。夫为所熏者。须唯是一类无记。即不违善恶性。方受彼熏。今佛果第八。既是善性。即不容不善。及无记性。非是所熏。以佛果圆满故。如沉麝不受臭秽物熏。若不善性者。即是烦恼。又不容信等心所熏。互不相容纳故。其所熏性。如<a href=\"/remen/kuanxin.html\" class=\"keylink\" target=\"_blank\">宽心</a>舍行之人。能容纳得一切善恶事。如恶心性人。即不中第八识。似宽心舍行之人。能容一切习气。有此义故。方名所熏。若如来第八无漏净识。所持一切无漏之种。从无始以来。展转相传旧种而已。此唯在因中。曾所熏习。带此旧种。非新受熏。以唯善故。违于不善等。又云。善染如沉麝韭蒜等。故不受熏。无记如素帛。故能受熏。如善不容于恶。犹白不受于黑。若恶不容于善。如臭不纳于香。唯本识之含藏。同太虚之广纳。</p><p>　　△三可熏性。</p><p>　　三可熏性若法<a href=\"/remen/zizai.html\" class=\"keylink\" target=\"_blank\">自在</a>(至)依他坚密故非所熏。</p><p>　　合响　宗镜问。若言坚住性。及无记性。二义便名所熏者。且如第八五心所同心王。具此二义。应是所熏。又如无为。亦有坚住性义。为所熏何失。答将第三义简。自在者。正简难陀。许第八五心所受熏。论主云。心所不自在故。依他生起。非所熏性。性非坚密者简马鸣菩萨。真如受熏。论主云。无为体坚密。如金石等。而不受熏。夫可熏者。须体性虚疏。能容种子方得。唯第八心王。体性虚疏。方可受熏。如衣服虚疏。方能受香等熏。</p><p>　　△四与能熏和合。</p><p>　　四与能熏共和合性(至)无和合义故非所熏。</p><p>　　合响　宗镜。问若言有坚住性。无记性。及可熏性三义。即是所熏者。应可此人第八识。受他人前七识熏。以此人第八。是可熏性故。答将第四义简。今将此人第八。望他人前七。无同时同处和合义。故非是所熏。亦遮经部师。将前念识体。熏后念识相。不同时。亦非所熏。</p><p>　　△三结。</p><p>　　唯异熟识具此四义可是所熏非心所等。</p><p>　　合响　华严钞云。非心所等者。即第八同时心所。等取所余。如上所简。</p><p>　　△次能熏(三)初征。</p><p>　　何等名为能熏四义。</p><p>　　△次释(四)初有生灭。</p><p>　　一有生灭若法非常(至)无生长用故非能熏。</p><p>　　合响　宗镜云。外人问。无为法得名能熏否。答将第一义简。前七识有生灭。有生长作用。乃是能熏(文)。</p><p>　　△二有胜用。</p><p>　　二有胜用若有生灭(至)势力羸劣故非能熏。</p><p>　　合响　宗镜。问若尔者。如业感异熟生心心所。及色法不相应行等。皆有生灭。亦有作用。应是能熏。答将第二义简。其业感异熟生心心所等。劣弱无强盛作用。能熏色法。虽有强盛。又<a href=\"/remen/wuyuan.html\" class=\"keylink\" target=\"_blank\">无缘</a>虑胜用。不相应行。二用俱阙。此非能熏。又势用有二。一能缘用。即简诸色。为相分熏。非能缘熏。二强盛用。谓不任运起。即异熟心等。有缘虑用。无强盛用。为相分熏。非能缘熏。内色等有强盛用。无能缘用。异熟心等。有能缘用。无强盛用。不相应法。二用俱无。皆非能熏。即缘势用。可致熏习。如强健人。能致功效。</p><p>　　△三有增减。</p><p>　　三有增减若有胜用(至)前后佛果应有胜劣。</p><p>　　合响　宗镜。问若有生灭。及有胜用。即名能熏者。如佛果前七识。亦具此二义。应是能熏。答将第三义简。开蒙。问有增减者。何等义也。答损益之义。佛无损益。故非能熏(文)。若有损益。则应前佛后佛有胜劣之不同矣。</p><p>　　△四与所熏和合。</p><p>　　四与所熏和合而转(至)无和合义故非能熏。</p><p>　　合响　宗镜。问若言具有生灭。有胜用。有增减三义。即名能熏者。如他人前七识。亦有上三义。应与此人第八。熏得种否。答将第四义简(文)。要与所熏和合而转。简自他前后不得互熏。</p><p>　　△三结。</p><p>　　唯七转识及彼心所(至)具此四义可是能熏。</p><p>　　合响　开蒙。问能熏前七。皆有王所。莫同第八唯王非所么。答王所皆能。问前七心所。何故同王。亦能熏也。答四义具故。问第八心所。何不同王亦所熏耶。答适来已简。阙自在义。所以非所。难曰。心所不自在。心所非所熏。心所不自在。心所非能熏。答已具义不具义故。何烦再问。我问前义。岂可重繁。答为因据有力。心所亦能熏。心所有力故。受熏须报主。心所非所熏。所非报主故。难曰。为因言有力。心所便能熏。为果应有力。心所亦所熏。答为果无力。又过失多。所以心所非是所熏问何知。无力。及有过失。答既有过失。知是无力。问过失者何。答顿生六果。是为过失。宗镜。问七能熏中熏第八。四分之中。约熏何分。答前五转识。能熏阿赖耶相分种子。第六意识。能熏第八相见分种子。第七末那。唯熏第八见分种子。问前七识四分何分能熏。答见相二分能熏种。以此二分。有作用故。问相分是色。何能熏种。答但是见分与力。令相分熏种。如枭附块而成卵?。又是分是自证分与力。问前五识与第八。熏相分种者。其第八相分有三境。今熏何相分种。答但熏内身及外器。实五尘相分种。余即不熏。以不能缘故。问五识于一切时。为皆熏三种。为有不尔。答皆熏三种。纵异界相缘时。五识须托自第八相。而熏本质种。又如二禅已上。借初禅三识。缘上地三境时。亦各熏三种。其相质种。二禅已上。收见分种。即属初禅系。以越界地地法无。故言借。若得诸根互用。缘自他五尘境。皆熏三种子。以是性境收本质。同是第八相分故。若第六缘第八见分时。熏得见质二种。皆是心种。即与第八熏得见分种。又自熏得第六见分种。中间相分即不熏。若第六缘第八相分时。或熏三种子。为自熏得能缘见分种。若现量时。亦自熏得相分五尘种。又与第八。熏得五根尘本质种。多分只熏见质二种。问第六缘第八三境相分时。皆与熏得三境种否。答只熏根身器界种。缘种子境。即不熏种。恐犯无穷过故。其第六缘五根及种子境时。皆是独影境。有说是性境者。即须相分是实。便有两重五根现行。犯有情界增过。故知不可。问第六能缘第八四分。何言唯熏见相分种。答以内二分。与见分同。是心种故。于见分中摄。问第六缘一百法时。皆熏本质种否。答若缘无为。并不相应行。及心所中一分假者。皆不熏本质种。实者即熏。以缘假法时。但是独影境故。亦不熏相分种。其能缘见分种即熏。若第七识。缘第八见分熏种者。但熏见质二种。定不熏相分种。其中间相分。但从两头合起。仍通二性。一半从本质上起者。是无覆性。一半从能缘见分上生者。是有覆性。</p><p>　　△三结判(二)初结熏习。</p><p>　　如是能熏与所熏识(至)如熏苣蕂故名熏习。</p><p>　　音义　先法次喻。言苣蕂者。摄论云。苣蕂本来是炭。多时埋在地中。便变为苣蕂。如苣蕂与华俱生俱灭。由于熏习故生香气。又种子是习气之异名。习气必由熏习而有。举喻。如麻香气花熏故生。即胡麻中所有香气。必假花熏。方得香也。西方若欲作涂身香油。先以花香。取于苣蕂子。聚为一处。淹令极烂。后取苣蕂压油。油遂香气芬馥故。麻中无香气。因华熏故生。熏习义者。要俱生俱灭。熏习义成。非如种生芽异时故。不同生灭。故以为喻。</p><p>　　△次判因果(二)初约种现判因果同时。</p><p>　　能熏识等从种生时(至)因果俱时理不倾动。</p><p>　　音义　能熏现识。从种生时。即能为因。复熏成种。种生现时。则种因现果。现生种时。则现因种果。三法者。前后种子。为二法。中间现识。为一法。此三展转能生所生。因果同时。如下喻同时之义。前后焦炷。喻前后种。中间光??。喻现行识。此喻展转相生之义。芦束相依。而不相离。此喻互相依住之义。如是因果同时。道理一定。而不倾动。量云。种现是有法。因果同时宗。因云。展转相生故。同喻。如炷??等。</p><p>　　△次约三类判因果横竖(二)初正判三类。</p><p>　　能熏生种种起现行(至)如同类因引等流果。</p><p>　　音义　俱有同类。是六因中二。士用等流。即五果中二。五果如下释。六因如宗镜第七十一卷中释。俱有者。谓此与果俱时而有。果与因俱。名俱有因。士用果。谓士夫作用。所成办果。能熏胜用。所生种子。种随因力生善等法。义同俱有因。得士用果。同类者。即因似果。如先善心与后善心作因等。等流果者。即果似因。如后善心与先善心为果等。谓前种子。生后自类。所生自类果。似前因义。如同类因。引生等流果。</p><p>　　合响　开蒙。问种引种。现引现。不同时。种生现。现熏种。却同时。请细敷演有异之理。答种引种。现引现。约刹那四相。前后相引。乃横说。故不同也。种生现。现熏种。约头上脚下。生茎结子。乃竖说故。却同时也。是故不同。</p><p>　　△次结属因缘。</p><p>　　此二于果是因缘性(至)设名因缘应知假说。</p><p>　　合响　此二者。指上种生现。现熏种。因果同时故。合为一。种引种。因果前后。别自为一。余法即现引现等。开蒙。问种生现。现生种。如父生子。子复生孙。是亲因缘。殊无疑滞。其种引种。何理说为亲因缘也。答前念既灭。后念已生。即前念体。亲引后念。知是亲因缘。譬如辊弹。前弹至后。后弹即是前弹之体。岂不亲也。其种现相生别办体者。尚说为亲。此种引种。前念后念。即是一体。岂不至亲也。问其现引现。亦是前念。亲引后念。应是因缘。何故却说为真等流也。答疏出已有种子生故。问疏意如何。答前念种子生起头上前念现行。其种辊至第二念时。还生头上第二念现。故知后念现行。不是前念现行亲生。如戴花人。向前行时。其花不曾自向前行。随人向前也。思之思之。问三类亲因缘。四类真等流。请以喻释不同之理。答种生现。如焦炷生??。现熏种。如??生焦炷。种引种。如炷前后自相引生。现引现。如??前后自家相引。其义稍难。又复问云。何故前三名亲因缘。第四只名等流也。答炷亲生??。??亲生焦。此之易见。炷引炷者。其炷脚下。更无有物能生炷者。即知前炷。亲引后炷。此亦名亲。其??引??脚下。已有前后灯炷。而生??故。即知后??非前亲引。故非因缘。只是等流。止是相似。名真流。不是亲生。故非因缘。翻云若前后??。自亲引生。何故炷尽。??便随灭。固是前??。不能亲生也。</p><p>　　△三结。</p><p>　　是谓略说一切种相。</p><p>　　△二不可知等三门(二)初征答总标。</p><p>　　此识行相所缘云何谓不可知执受处了。</p><p>　　合响　先征。谓不下。答不可知。即第四不可知门。执受处。即第五所缘门。了即第六行相门。</p><p>　　△次别释三门(二)初释行相所缘(二)初略释(二)初明行相。</p><p>　　了谓了别即是行相识以了别为行相故。</p><p>　　合响　了谓了别者。即第八识。能缘见分。见分取境。有了别用。故名行相(行犹缘也作平声)。开蒙云。能缘用谓之见分。</p><p>　　△次明所缘(二)初别明执受处(二)初释明处。</p><p>　　处谓处所即器世间是诸有情所依处故。</p><p>　　合响　开蒙云。有情所依世界如器。名器世间。即第八识所缘之相分。</p><p>　　△次释执受。</p><p>　　执受有二谓诸种子(至)摄为自体同安危故。</p><p>　　音义　先标。开蒙云。第八自证分上。一分生现功能。谓之种子。有根之身。名为根身。谓诸下释。相名分别习气者。</p></div>"
},{
    "title": "成唯识论音响补遗卷第三",
    "author": "清音义合响智素",
    "html": "<div class=\"B1_text\"><p>　　<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>音响补遗卷第三[龙躬]</p><p>　　清武林莲居　绍觉大师　音义</p><p>　　新伊大师　音响</p><p>　　法嗣智素　补遗</p><p>　　△三相应门(三)初问答总明。</p><p>　　此识与几心所相应(至)以是遍行心所摄故。</p><p>　　音义　初句问。次句举颂答。阿赖下释。始自异生乃至十地金刚道前。均名未转依位。圣凡<a href=\"/remen/shengsi.html\" class=\"keylink\" target=\"_blank\">生死</a><a href=\"/remen/liuzhuan.html\" class=\"keylink\" target=\"_blank\">流转</a>还灭升沉定散世出<a href=\"/remen/shijian.html\" class=\"keylink\" target=\"_blank\">世间</a>。名一切位。于此等位。恒与触等相应。</p><p>　　合响　宗镜第四十七卷云。以此五种。体是遍行。心所摄故。决定相应。虽复不增。亦不可减。定俱生灭。名遍行故。</p><p>　　△次别释触等(五)初释触(二)初明正义(二)初正明。</p><p>　　触谓三和分别变异(至)受想思等所依为业。</p><p>　　合响　宗镜第五十七卷云。三和是因。触是其果。触若不生时。余受一心所。亦不能生。和合一切心及心所。令同触前境。是触<a href=\"/remen/zixing.html\" class=\"keylink\" target=\"_blank\">自性</a>。即诸心所缘境时。皆是触功能自性也。即此触似彼三和。与受等为所依。是触之业用。</p><p>　　△次转释(二)初释性(三)初释三和。</p><p>　　谓根境识更相随顺(至)故说为彼三和合位。</p><p>　　音义　宗镜第四十七卷云。即根境识体异名三。不相乖反。更相交涉。名为随顺(文)。触依彼生为彼位者。谓触依三法而生。三法由触。得合位者。安其所也。以触能令彼三法和合。是安其生位之者。故说触为彼位。</p><p>　　△次释分别变异(二)初正释。</p><p>　　皆有顺生心所功能说名变异触似彼起故名分别。</p><p>　　音义　宗镜云。根可为依境。可为取识。二所生可依于根。而取于境。此三之上。皆有顺生。一切心所功能作用。名为变异。分别之用。是触功能。谓触之上。有似前三。顺生心所变异功能。说名分别。分别即是领似异名。如子似父。名分别父。</p><p>　　△次通妨。</p><p>　　根变异力引触起时(至)但说分别根之变异。</p><p>　　音义　问触既分别二之变异。云何集论等。但说分别根。不言境识耶。答根引触胜。识境则劣。举胜该劣。故但说根。宗镜。问何故三和唯根独胜。答一由主故。有殊胜能。名之为主。一由近故。能近生心及心所故。三由遍故。不唯生心所。亦能生心故。四由续故常。相续有识。境不尔故。境体虽能生心心所。以非主故。又非近故。偏阙二义。不名为胜。心虽是主。近生心所。不能生心。不<a href=\"/remen/zizai.html\" class=\"keylink\" target=\"_blank\">自在</a>故。非遍也。偏阙一义故。非胜境识。皆不相续识。有境生故。俱缺续义。非得胜名唯根独胜。</p><p>　　△三释令心触境。</p><p>　　和合一切心及心所令同触境是触自性。</p><p>　　音义　一切心及心所者。此总明也。若分别之。如眼识相应触。能和眼<a href=\"/remen/shixin.html\" class=\"keylink\" target=\"_blank\">识心</a>心所。同触色境。乃至第八心心所触根身等境。</p><p>　　△次释业(三)初正释。</p><p>　　既似顺起心所功能故以受等所依为业。</p><p>　　音义　谓触既有顺生一切心所功能故。与受想等为所依也。</p><p>　　△次引证。</p><p>　　起尽经说受想行蕴(至)因二三四和合而生。</p><p>　　补遗　此证触为受等生缘。心所法有五十一。除受想二。余四十九。皆行蕴摄。又于行蕴中除触。是能生故。更除作意。非触所生故。余四十七并受想。皆由触起。故云一切皆以触为缘故。由此之义。故说识因根尘二和而生触。因根尘识三和而生受。等者。等余心所。皆因根尘识触四和而生。问何故诸心所法中。受想二法别立为蕴。答受着诸欲。想着诸见。生死<a href=\"/remen/lunhui.html\" class=\"keylink\" target=\"_blank\">轮回</a>。以受及想为最胜因。是故别立。</p><p>　　△三通妨。</p><p>　　瑜伽但说与受想思(至)极相邻近引发胜故。</p><p>　　音义　难曰。经说受想行蕴。皆以触为缘。云何瑜伽但说触为受想思所依耶。思于下。通云。瑜伽但说思者。思于行蕴为主胜故。举思一法摄余心所。集论下。复问集论说但为受依何也。以触下。通云。近而胜故。触所取境。受所取极相邻近。引发受起。比余胜故。可意等者。等不可意及俱非相。顺益等者。等违损及俱非相。</p><p>　　△次斥异解。</p><p>　　然触自性是实非假(至)如受等性非即三和。</p><p>　　音义　此由经部师计三和生触体。即三和非实有性。今立量以证别有体性。量云。触自性是有法。是实非假宗。六六法中下因。如受等性非即三和喻。六六法者。谓识触受想思爱。此六种一一皆有六故。谓触于六六法中是心所性。又于四食中。是触食摄。于十二有支中。能为受缘。喻如受思各有自性。非即三和。</p><p>　　合响　身足论云。六六者。谓六识。六触。六受。六想。六思。六爱也。如眼触所生受。乃至意触所生受。眼识所生爱。乃至意触所生爱。</p><p>　　△次释作意(二)初明正义。</p><p>　　作意谓能警心为性(至)心是主故但说引心。</p><p>　　合响　宗镜第五十七卷云。作意警心。有二功力。一者令心未起而起。二者令心起已趣境。故言警觉应起心种引令趣境。初是体性。后是业用。问作意为在种位能警心。为在现行能警心。答在种位能警心。以作意自性明利。虽在种位。若有境至。而能警心。心所种令生现行。喻如多人同一室宿。外边有贼来。时众中有一人。为性少睡。便能警觉余人。此人虽自身未起。而能警觉余人令起。亦如内心相分。离与见分同起。法尔有能牵心功能。今作意亦尔。其作意种子。既警彼诸心心所种。生现行已。作意现行。又能引心现行。令趣前境。</p><p>　　补遗　瑜伽第一卷云。虽眼不坏。色现在前。能生作意。若不正起。所生眼识。必不得生。要眼不坏。色现在前。能生作意。正复现起。所生眼识。方乃得生。如是眼识。乃至身识应知亦尔。</p><p>　　△次斥异解。</p><p>　　有说令心回趣异境(至)应非遍行不异定故。</p><p>　　音义　先叙回趣异境者。正缘此境时。引转向余故。持心令住者。专注一境故。彼俱下次斥。回趣异境。应非遍行。持心一境。何异于定。故俱非理。</p><p>　　△二释受(二)初明正义。</p><p>　　受谓领纳顺违俱非(至)能起合离非二欲故。</p><p>　　音义　合离非二欲者。于顺希合。于违望离。于非顺非违。虽不欲合。亦不欲离。故于三境皆有爱起。</p><p>　　△次斥异解(二)初叙执。</p><p>　　有作是说受有二种(至)以境界受共余相故。</p><p>　　音义　所缘谓顺等三境。自性受领。俱触者。谓受从触生。即反领俱生触为所缘境。名自性受。于二受中。唯自性受。是受之自相。以境界受。通余心所。共缘之相。故非自性受。</p><p>　　△次斥破(二)初破领俱触(三)初正破。</p><p>　　彼说非理受定不缘俱生触故。</p><p>　　音义　受于所缘自有其境。决不以俱生触。而为所缘也。</p><p>　　△次遮救(三)初破受似触生。</p><p>　　若似触生名领触者(至)应名因受何名自性。</p><p>　　音义　先牒救词。似因下破。谓触生受。触是受因。受即触果。<a href=\"/remen/yinguo.html\" class=\"keylink\" target=\"_blank\">因果</a>相似。名为领触者。则诸世间。凡是似因之果。亦应领因。领故名受。应皆受性。又触是受因。受既领因。应名因受。何名自性受。</p><p>　　△次破受领受体。</p><p>　　若谓如王食诸国邑(至)违自所执不自证故。</p><p>　　音义　先牒计。王喻于受。国邑喻触。意谓。受从触生。而领触所生受。义同王自国邑生。而食国邑物。是则受领受自体。名自性受。非谓领因。名自性受。理亦下破违。自所执者。前云领俱生触。今受领受体。则违自所执。不自证者。凡为证者。必须他法。如人指不自触。刀不自割。今言受领受。即是自证于自矣。</p><p>　　△三破不舍自性。</p><p>　　若不舍自性名自性受应一切法皆是自性受。</p><p>　　音义　若言受不舍自性。名自性受者。应一切法皆受自性。何者。以一切法。皆不舍自性故。</p><p>　　△三结责。</p><p>　　故彼所说但诱婴儿。</p><p>　　△次破共余相。</p><p>　　然境界受非共余相(至)名境界受不共余故。</p><p>　　补遗　受领顺等三境。随受一相。定属于己。名境界受。如领顺境时。不领违舍。若领违舍。不领顺境。夫触唯触对。作意唯警心。想唯取像。思唯造作。受唯领纳。故不共余相也。</p><p>　　△四释想。</p><p>　　想谓于境取像为性(至)方能随起种种名言。</p><p>　　合响　宗镜第四十七卷云。此中安立取像异名。谓此是青非青等。作分齐而取其相。名为安立。由此取像。便起名言。此是青等。性类众多。故言种种。瑜伽第五十五卷云。想云何。谓三和合故。施设所缘假合而取。此复二种。一随觉想。二言说随眠想。随觉想者。谓善言说人天等想。言说随眠想者。谓不善言说。婴儿等类。乃至禽兽等想(文)。此想心所遍于诸识。故于名言有起不起。今总言能起者。且对诸识释耳。若唯属第<a href=\"/remen/bashi.html\" class=\"keylink\" target=\"_blank\">八识</a>想。于二种名言。皆不能起。应准瑜伽第二种想。思之。又前受中起爱为业。及后思中役心等言皆例知。</p><p>　　补遗　显扬论云。想者谓名句文身熏习为缘。从阿赖识种子所生。依心所起与心俱转相应取相为体。发言议为业(文)。分齐相者。谓高下方圆等像。依此像状方起种种名言。此瓶此依等。</p><p>　　△五释思。</p><p>　　思谓令心造作为性(至)驱役自心令造善等。</p><p>　　音义　善品等者。谓善品不善品俱非品。正因等者。谓正因邪因俱非因。正因相即有义事。邪因相即无义事。俱非可知。令造善等者。行有义等事也。</p><p>　　补遗　作意思惟二种别相。转识论云。心恒动作。名为作意。筹量可行不可行。令心成正成邪。名为思惟。作意如马行。思惟如骑者。马但直行。不能避就是非。由骑者故。令其离非就是。思惟亦尔。令作意离漫行也。</p><p>　　△三结相应义。</p><p>　　此五既是遍行所摄(至)所缘事等故名相应。</p><p>　　音义　遍行相广释者。文在第五卷末。此触下。释相应义。行相异者。问识以了别为行相。受等以领纳等为行相。行相既异。云何相应。而时下答。正明相应义。时同者。谓王所同一<a href=\"/remen/shana.html\" class=\"keylink\" target=\"_blank\">刹那</a>故。依同者。谓所依根王所。皆以末那为俱有依故。所缘等者。影像相分为所缘。谓王所俱作青等解故。自体名事等者。相似义。体虽各一。境相相似故。所缘及事。皆名为等。由二同二等。故名相应。如单己一人。与谁为同。<a href=\"/remen/wuxiang.html\" class=\"keylink\" target=\"_blank\">无相</a>应义。</p><p>　　△四受俱门(二)初明唯舍受相应(二)初正释(三)初约识行相明。</p><p>　　此识行相极不明了(至)是故唯与舍受相应。</p><p>　　音义　宗镜释云。此有五义。一极不明了。是舍受相。若苦乐受。必明了故。二不能分别顺违境相。取中容境。是舍受相。若是余受。取违顺境故。三由微细。若是余受。行相必粗。四由一类。若是余受。必是易脱。此行相定。故成一类。五相续而转。若是余受。必有间断。此恒相续。故惟舍受。由此五义。必其有故。便能受熏持种相续。</p><p>　　△次约俱生受明。</p><p>　　又此相应受唯是异熟(至)待现缘故非此相应。</p><p>　　音义　谓此识相应受。唯真异熟。但随先引业力转。不待现缘。是俱生受故。是此识相应。若苦乐受。是异熟生。属前六识。要待现缘方转故。非此识相应。</p><p>　　补遗　瑜伽第六十三卷云。阿赖耶识相应受。于一切时。唯是不苦不乐。唯是真异熟。此于一切识流转时。或乐俱行。或苦俱行。或非苦非乐俱行位中。恒相续流。乃至命终无有断绝。所余三受(即余一切识相应三受也)。当知思惟之所引发。非是俱生时时作意。引发现前。彼俱生受极微细故。难可分别。</p><p>　　△三约执藏义明。</p><p>　　又由此识常无转变(至)故此但与舍受相应。</p><p>　　△次释妨(二)初难。</p><p>　　若尔如何此识亦是恶业异熟。</p><p>　　音义　难意云。既唯舍受相应。如何此识亦是恶业异熟。恶业所招宁无苦受。</p><p>　　△次释。</p><p>　　既许善业能招舍受(至)如无记法<a href=\"/remen/shane.html\" class=\"keylink\" target=\"_blank\">善恶</a>俱招。</p><p>　　合响　先例明善可招。舍恶亦应然。舍受下立量明。舍受是有法。善恶俱招宗。不违苦乐品故因。如无记法喻。宗镜第四十七卷云。无记既寂静。何为恶业果。舍虽寂静。不违二故。得为恶果。不同<a href=\"/remen/chanding.html\" class=\"keylink\" target=\"_blank\">禅定</a>寂静。此无所能为。故通恶业感。余七转识。设起苦乐。此识皆俱。以舍不违苦乐品故。若或苦乐不俱。于人天中。应不受苦果。以相违故。三恶趣中。应不受乐果。亦相违故。此中苦乐皆是别招。故舍不违(文)。</p><p>　　△次简非余所相应(二)初征答。</p><p>　　如何此识非别境等心所相应互相违故。</p><p>　　△次释明(二)初明非别境俱。</p><p>　　谓欲希望所乐事转(至)故此不与别境相应。</p><p>　　音义　谓欲下。文并易了。定能令心专注一境。此识任运刹那别缘者。宗镜释云。定虽影像相分。刹那新起。至加行时。所观本质前后相总。但专注境。此识任运不作加行。专注本质。恒缘现在。影像所缘。但新新起。且定行相。一一刹那。深取专注。趣向所缘。此识浮疏。行相不尔。故非定俱。言任运者。是随业转(文)。余可意得。末句结答。</p><p>　　△次明非善等俱。</p><p>　　此识唯是异熟性故(至)有间断故定非异熟。</p><p>　　音义　善谓信等<a href=\"/remen/shanxin.html\" class=\"keylink\" target=\"_blank\">善心</a>所。染污谓贪等忿等<a href=\"/remen/fannao.html\" class=\"keylink\" target=\"_blank\">烦恼</a>。此识是异熟无记故。不与善染二位俱。恶作下释。非四不定俱。恶作等四。虽通无记。是异熟生。非真异熟。非一切时恒相续故。非此相应。</p><p>　　△五三性门(三)初问。</p><p>　　法有四种谓善不善(至)阿赖耶识何法摄耶。</p><p>　　△次答。</p><p>　　此识唯是无覆无记异熟性故。</p><p>　　△三释(二)初释无覆无记义。</p><p>　　异熟若是善染污者(至)故此唯是无覆无记。</p><p>　　补遗　宗镜第四十九卷释云。异熟若是善染性者。流转还灭。应不得成。善趣既是善。应不生不善。恒生善故。即无流转恶趣之义。由业故生死流。由苦故生死转。恶趣翻亦然。既恒生恶。应无还灭。由道故还。由灭故灭。又此识是善染依故者。此识既是<a href=\"/remen/guobao.html\" class=\"keylink\" target=\"_blank\">果报</a>之主。既恒是善。应不为恶依。恒是恶。应不为善依。互相违故。又若善染者。如极香臭。应不受熏。此识唯无记性。可受熏习。既无熏习。即无种子。种子若无。即是无因。因既无故。其果亦无(文)。初约异熟性显无记。次约善染依显无记。三约所熏性显无记。故此下结。</p><p>　　△次释无覆无记名。</p><p>　　覆谓染法障圣道故(至)此非善恶故名无记。</p><p>　　音义　先以覆释无覆。染法谓贪等。圣道谓无漏智。净心谓清净理。贪等烦恼能障蔽之。故名为覆。此识非染。故名无覆。记谓下。以记释无记。善恶谓能感业因。爱非爱谓所招趣果。因果皆有胜体。可记别故。是名记法。此非善恶。故名无记。</p><p>　　△六心所例王门(二)初正释(二)初例三性门。</p><p>　　触等亦如是者(至)诸相应法必同性故。</p><p>　　合响　初句牒颂文。谓如下例。</p><p>　　△次例余诸门。</p><p>　　又触等五如阿赖耶(至)故说触等亦如是言。</p><p>　　合响　谓阿赖耶。既是异熟。所缘行相。俱不可知。缘三种境。此触等五。亦是异熟不可知。缘三种境。赖耶相应受。一向是舍。无记性摄。此五<a href=\"/remen/faxiang.html\" class=\"keylink\" target=\"_blank\">法相</a>应。亦是舍受。无记性摄。如是五门。皆可例同。故说触等亦如是言。瑜伽第五十一卷云。云何建立相应转相。谓阿赖耶识。与五遍行心相应法。恒共相应。谓作意触受想思。如是五法。亦唯异熟所摄。是极微细。世聪慧者。亦难了故。亦常一类缘境而转。又阿赖耶识相应受。一向不苦不乐。无记性摄。当知余心所行相亦尔。</p><p>　　△次斥谬(二)初叙执。</p><p>　　有义触等如阿赖耶(至)亦如是言无简别故。</p><p>　　音义　此师意谓。触等五法。例同赖耶。亦是异熟。及一切种。乃至无覆无记。何者。亦如是言。无简别故。</p><p>　　△次斥破(二)初破一切种(二)初正破(二)初约不能受熏持种破。</p><p>　　彼说非理所以者何(至)如何同识能持种子。</p><p>　　音义　谓触等依识而有。故不自在。不能受熏。何能持种。故不可例同于识。如贪信等。量云。触等是有法。何能持种宗。因云依识不自在故。不能受熏故。喻如贪信等。</p><p>　　△次纵受熏以种多难破。</p><p>　　又若触等亦能受熏(至)六眼识等俱时生故。</p><p>　　音义　谓若触等设能受熏。于一有情。随熏□法。应有六种。一王五所。合有六故。种既有六。果从何生。不应一果从六种起。多种一芽。曾未有故。若说下。遮计从一种生。亦不下。遮计次第生。又不下。遮计顿生。</p><p>　　△次破救(二)初叙执。</p><p>　　谁言触等亦能受熏(至)亦如似火无能烧用。</p><p>　　音义　初外人申救。不尔下。论主复诘。谓若不言触等受熏持种。如何前云触等同识。名一切种。谓触等下。重申救意。谓触等五。缘境之时。要托第八所缘。三境为质。方乃自变相分影像。而为所缘。即以所变似种。名一切种。非谓受熏持种。名一切种也。触等下。复以三因。成立似种。初谓触等。与识所缘相等。识既缘种。触等亦有似种。为所缘故。又谓触等但缘似根身等。不缘种子。生<a href=\"/remen/wusejie.html\" class=\"keylink\" target=\"_blank\">无色界</a>有情。既无色托。应无所缘。然必有所缘。即似种也。且亲所缘缘。定应有故。谓心王据种。触等虽亦缘种。然但是疏缘。若亲所缘缘者。必以内所虑托。即触等自证体上。变起似种相分。为亲所缘缘也。由此三义。故知定应有似相种。此似下。释无前过。此似种相。只成所缘缘。不为<a href=\"/remen/yinyuan1.html\" class=\"keylink\" target=\"_blank\">因缘</a>。生现行法。故无受熏持种之义。如触等所变似根。非眼等识所依。亦如所变似火无能烧用。那言从种生果。或一或多。若顿若渐耶。</p><p>　　△次破斥。</p><p>　　彼救非理触等所缘(至)不尔本颂有重言失。</p><p>　　音义　谓触等所缘。似种等相应。于次后执受及处。方与本识例同。何得于前一切种中。即言似种相耶。由此故。颂说一切种言。定目受熏持种义。不说所缘种相。若不尔者。则本颂有重言之失。以前说所缘种。后执受中。复说所缘种故。</p><p>　　△次破无简别。</p><p>　　又彼所说亦如是言(至)随所应说非谓一切。</p><p>　　音义　初牒前所执。定不下破。若谓无简别。咸可相例。勿触等如识。亦应了别如识。亦与触等相应。若不尔者。非无简别。由此故知。亦如是言。随其所应。例而例之。非谓一切也。故前六句颂。唯一切种。及了与触等相应。三义有殊。余可例同。故云随应。</p><p>　　△七因果譬喻门(二)初明正义(二)初正释颂文(三)初征答总标。</p><p>　　阿赖耶识为断为常非断非常以恒转故。</p><p>　　合响　初问。非断下答。宗镜。问阿赖耶识若常。则无转变。若断则不相续。如何会通。得合正理。答不一不异。非断非常。方契因缘<a href=\"/remen/weishi.html\" class=\"keylink\" target=\"_blank\">唯识</a>正理。</p><p>　　△次法喻别释(二)初释恒转义。</p><p>　　恒谓此识无始时来(至)犹如暴流因果法尔。</p><p>　　补遗　先释恒义。宗镜第四十九卷释云。一类者。常无记义。相续者。未曾断义。界趣生本者。即是依此识故。施设<a href=\"/remen/sanjie.html\" class=\"keylink\" target=\"_blank\">三界</a>五趣四生。是引果故。识是界趣生之本(文)。体性坚住。持诸种子。令不失故。转谓下释转义。宗镜云。因果性故。简一非我也。有生灭故。简常非自性也。常一之法无因果。若无因果。即是断常。以是常故。如<a href=\"/remen/xukong.html\" class=\"keylink\" target=\"_blank\">虚空</a>等。应不受熏。若不受熏。即无生死<a href=\"/remen/niepan.html\" class=\"keylink\" target=\"_blank\">涅槃</a>差别(文)。是知由恒故能持种。由转故能受熏。恒以遮断灭之见。转以表法体非常。犹如瀑流。因果法尔相续。量云。阿赖耶识是有法。非断非常宗。恒随转故因。同喻如瀑流。</p><p>　　△次释如瀑流。</p><p>　　如瀑流水非断非常(至)外触等法恒相随转。</p><p>　　音义　初明非断常故。漂溺有情。令不出离。由有此识有诸趣故。<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>云。一切<a href=\"/remen/zhongsheng.html\" class=\"keylink\" target=\"_blank\">众生</a>。为大瀑水波浪所没。又如下。明虽遇众缘起眼等识。而恒相续。如楞伽云。藏识海<a href=\"/remen/changzhu.html\" class=\"keylink\" target=\"_blank\">常住</a>。境界风所动。种种诸识浪。腾跃而<a href=\"/remen/zhuansheng.html\" class=\"keylink\" target=\"_blank\">转生</a>。次又如下。明与习气触等恒转。谓内持习气。如水下鱼。外与触等相应。如水上草。意明此识随业流转诸趣。此内外法。恒相随转而不舍也。</p><p>　　△三结示缘起。</p><p>　　如是法喻意显此识(至)故说此识恒转如流。</p><p>　　补遗　初标。谓此下释。玄谈钞第五卷云。若因不灭。迁至于果。则名为常。若果不续。因无所生。则随断灭。今常相续。故无断常。又云。非断非常。因灭果生者。于二谛门中。曲开此义。此则于俗谛中。明非断常。不同法性宗二谛互融。明非断常。以法相宗。真俗二谛。超然不同。不同法性宗二谛相即故(文)。缘起者。广百论第三卷云。诸法展转。从无始来。依同类因。生等流果。起后后果。续前前因。于中无间。所以不断。若前因灭。后果不生。于中有间。可名为断。由对治生。前因力灭。后果不续。所以非常。若法凝然。不舍前相。其体无变。可名为常。又前因灭。所以非常。后果续生。所以非断。又念念灭。所以非常。相似相续。所以非断。又法非有。所以非常。亦复非无。所以非断。有即为常。无便断故。如是<a href=\"/remen/fozi.html\" class=\"keylink\" target=\"_blank\">佛子</a>。远离二边。悟入缘起处中妙理。</p><p>　　△次通妨显理(二)初释过未既假不成非断难(二)初外难。</p><p>　　过去未来既非实有(至)断岂得成缘起正理。</p><p>　　合响　此即玄谈所明。法有我无宗中。一切有部来难。彼意谓。过去未来。并皆实有故。得成缘起正理。汝大乘宗。既云过未非实。非常可尔。非断之义。如何可成。既唯断灭。岂成缘起。</p><p>　　△次答释(二)初对斥。</p><p>　　过去未来若是实有(至)常亦不成缘起正理。</p><p>　　音义　若谓过未定是实有。可许非断。既曰非断。便为定常。岂是非常。既唯常法。亦不成缘起正理。</p><p>　　△次显理。</p><p>　　岂斥他过己义便成(至)何假去来方成非断。</p><p>　　音义　将申正理。先示意云。岂谓斥他之过。便成己所立义。若不摧破邪宗。难以显其正理。前之辩析。意在于斯。前因下。正申缘起。两头喻因果。低昂喻生灭。非异刹那。故云时等。因果体殊。生灭事异。同在一时。更非前后。如是因果。刹那生灭。相续不断。何假去来二世实有。方成非断。</p><p>　　△次释无因无果谁离断常难(二)初外难。</p><p>　　因现有位后果未生(至)既无因果谁离断常。</p><p>　　音义　谓大乘既云。前因灭位。后果方生。则因现有时。后果犹未生。后果既未生。此因是谁因。如不生子。未可名父。此难无因也。后果现有时。前因既已灭。既无有因。果是谁果。如无有父。宁得有子。此难无果也。既无下结难。</p><p>　　△次答释(二)初对破。</p><p>　　若有因时已有后果(至)无因无果岂离断常。</p><p>　　音义　若谓因现有时。已有后果。是则本有果矣。果既本有。何待前因。然因本为办果。果为酬因。因义既无。果义宁有。有因有果。离断离常。既无因果。岂离断常。</p><p>　　△次显理(二)初略明。</p><p>　　因果义成依法作用(至)应信大乘缘起正理。</p><p>　　音义　前既对破外难已靖。故此中略示缘起正理。以劝其信。谓大乘言因果者。依前灭后生。法体作用。非同情执。故前所诘难。于汝有失。非预我宗。何者。若谓果体本有。用亦应然。所待因缘。亦本有故。若此则体用。皆本来有。何待前因。故云由斯汝义。因果定无。应信大乘缘起正理。</p><p>　　△次广显(三)初标义。</p><p>　　谓此正理深妙离言因果等言皆假施设。</p><p>　　音义　谓此正理假智。及诠所不能到。故云深妙离言。今言因果离断常等义。皆依增益似相假施设耳。</p><p>　　补遗　宗镜第四十九卷。问此阿赖耶识。既为一切法因。又称引果。只如因果之法。为真实有。为假施设。答皆从识变。是假施设。</p><p>　　△次释成。</p><p>　　观现在法有引后用(至)假谓现识似彼相现。</p><p>　　音义　宗镜第四十九卷释云。今明诸法自相离言。谓观三世唯有现法。观此现法。有能引生当果之用。当果虽无。而现在法。有引彼用。用者功能。<a href=\"/remen/xingzhe.html\" class=\"keylink\" target=\"_blank\">行者</a>寻见。现法之上。有此功用。观此法果。遂心变作未来之此。相似未来。实是现在。即假说此所变未来。名为当果。对此假当有之果。而说现在法为因。此未来果。即观现在法功能。而假变也。其因亦尔。观此现法。有酬前之相。即异熟变相等。观此所从生处。而能变为过去。实非过去而是现在。假说所变为现法。即对此假。曾有过去因。而说现在为果。而实所观。非因非不因。非果非不果。且如于因性离言故。非实是因。有功能故。非定不因。果亦如是(文)。所言假者。谓现在识。似彼当果。曾因相现。此是增益非真实有。</p><p>　　△三结劝。</p><p>　　如是因果理趣显然(至)诸有智者应顺修学。</p><p>　　补遗　开蒙。问因果二字如何能离断常二边。答有因故非常。有果故非断(文)。此即缘起中道。如是妙理。非智莫契。应顺修学。</p><p>　　△次斥异说(二)初正斥(二)初斥余部(二)初叙计(三)初标。</p><p>　　有余部说虽无去来而有因果恒相续义。</p><p>　　合响　此即玄谈所明。法无去来宗中。大众说转等。八部所执也。彼计实有现在法。及<a href=\"/remen/wuweifa.html\" class=\"keylink\" target=\"_blank\">无为法</a>。其过未法。体用俱无。故云无去来。意谓不假设设曾因当果。唯依现法而立因果。恒相续义。</p><p>　　△次释。</p><p>　　谓现在法极迅速者(至)体相虽殊而俱是有。</p><p>　　音义　先明因果义。谓现在法。如击石火。极速一念。犹有初生后灭二时。况稍缓者。即此一念法初生时。酬能引因。即名为果。奚必曾因对说现果。后变灭时。引所生果。即名为因。何藉当果。对说现因。虽有初后生灭二时。此之因果。法体唯一。前因下。显相续义。谓前引果之因正灭。此后酬因之果正生。此之因果。体相虽殊。即灭即生。而俱是有前后相续。成缘起理。</p><p>　　△三结。</p><p>　　如是因果非假施设（至）谁有智者舍此信余。</p><p>　　△次斥非（三）初总斥。</p><p>　　彼有虚言都无实义。</p><p>　　△次别破（三）初破一念二时。</p><p>　　何容一念而有二时（至）生既现有灭应现无。</p><p>　　音义　谓极迅速者。唯在一念。岂有刹那一念。而容生灭二时。况生灭二相。义极乖反。宁得同居一现在法。灭若下。明三世不同义。谓灭本过去。生是现在。若言灭居现在。生应合是未来。宁执同世。若谓生是现有。灭是过去。设谓有故名生。既是现在。无故名灭。宁非过去。何俱执同现在耶。又谓灭若非无。而居现在。生应非有。必在未来。生既是有。而居现在。灭应现无。宁非过去。由斯理趣。生灭定非同世。故前所执。于此唐捐。</p><p>　　△次破生灭体一。</p><p>　　又二相违如何体一非苦乐等见有是事。</p><p>　　音义　生灭二法。决定相违。犹如苦乐。如何体一。故斥云非苦乐等。见有是事。</p><p>　　△三时体互破。</p><p>　　生灭若一时应无二生灭若异宁说体同。</p><p>　　音义　若执生灭体一。则不应言时虽有二。若执生灭时异。宁说生灭体同。则汝所执。自语相违。</p><p>　　△三结非。</p><p>　　故生灭时俱现在有同依一体理必不成。</p><p>　　合响　问大乘言。前因灭位。后果即生。余部亦言。前因正灭。后果正生。二说是同。何故大乘斥之。彼有虚言无实义耶。答言虽似同。义实迥别。大乘因果。是假施设。如称两头低昂时等。余部因果。计为实有。虽约现在。犹有生灭初后二时。有此之异。是故斥之。</p><p>　　△次斥经部。</p><p>　　经部师等因果相续（至）阿赖耶识能持种故。</p><p>　　音义　广百论释第九卷出彼执云。我经部等。因缘和合。无间果生。果起酬因。复能生后。如是展转。无始时来。因果连绵。相续不绝。无有生灭断常等过。今破斥之。意谓由有赖耶。受熏持种。得有因果相续。若不许有。斯义不成。</p><p>　　△次结劝。</p><p>　　由此应信大乘所说因果相续缘起正理。</p><p>　　△八伏断位次门（二）初徴答总标。</p><p>　　此识无始恒转如流（至）阿罗汉位方究竟舍。</p><p>　　△次广释颂义（二）初正明舍阿赖耶（二）初总明。</p><p>　　谓诸圣者断烦恼障（至）永远离故说之为舍。</p><p>　　音义　谓三乘无学。<a href=\"/remen/shengren.html\" class=\"keylink\" target=\"_blank\">圣人</a>于烦恼障中分别。皆断俱生。或永断或永伏。皆名阿罗汉。尔时第八识中烦恼障摄现起等。粗重究竟远离故。说为舍。</p><p>　　合响　大钞云。言粗重者。违细轻故。粗重有三。一现起粗重贪等。令心无堪任故。二种子粗重。烦恼种子障诸智。故三粗。重粗重实非烦恼。似烦恼故。如身子嗔习。毕陵慢习等（文）。今论文粗重。即初二两重也。</p><p>　　△次别释（二）初明能舍诸位（二）初明正义（二）初正释（二）初释义。</p><p>　　此中所说阿罗汉者（至）永不复受分段生故。</p><p>　　音义　颂中所说阿罗汉者。非局声闻之第。四果通指三乘无学果位。何者阿罗汉义。含杀贼应供无生。以三乘无学果人。皆具此三义故。得阿罗汉名清凉云。大乘第八地菩萨。同于罗汉。以舍分段。出三界故。</p><p>　　△次引证。</p><p>　　云何知然决择分说（至）成阿罗汉及如来故。</p><p>　　音义　初徴辞意。谓三乘无学永舍赖耶。皆名阿罗汉者。由何教理。而知其然耶。决择下答。先引瑜伽决择分。证三乘无学。舍赖耶名。诸阿罗汉者。有时<a href=\"/remen/jietuo.html\" class=\"keylink\" target=\"_blank\">解脱</a>。慧解脱。俱解脱等不同。次引集论。证成诸菩萨名阿罗汉。</p><p>　　△次释妨（二）初难。</p><p>　　若尔菩萨烦恼种子（至）亦不成就阿赖耶识。</p><p>　　音义　此蹑前意难问。谓汝引决择分说诸阿罗汉独觉如来。皆不成就阿赖耶。以彼皆永远离烦恼粗重故。若尔菩萨未尽烦恼障种。皆应成就赖耶。何故即彼决择分说。不退菩萨。亦不成就阿赖耶识耶。</p><p>　　△次答（二）初约回心向大释。</p><p>　　彼说二乘无学果位（至）故彼论文不违此义。</p><p>　　补遗　谓彼决择所言。不退者是。二乘无学回心向大之人。彼已永断烦恼障。惑即回小向大之时。不复退位。起惑故名不退。因其趣大<a href=\"/remen/puti.html\" class=\"keylink\" target=\"_blank\">菩提</a>。复名菩萨。彼自无学来已不成就阿赖耶识。即摄入此诸阿罗汉中故。论前云。阿罗汉。此云不退菩萨。名异义同。故不相违。</p><p>　　△次约直修大乘释。</p><p>　　又不动地以上菩萨（至）此亦说彼名阿罗汉。</p><p>　　音义　不动地已上。谓八九十之三地菩萨。一切烦恼。即<a href=\"/remen/xiudao.html\" class=\"keylink\" target=\"_blank\">修道</a>所断。俱生障永不行者。已永远离诸现缠故。法驶流即所知。法执漂溺有情。受变易死。如瀑流水。任运转者。能于驶流。得自在故。能诸行中。起诸行者。如于<a href=\"/remen/bushi.html\" class=\"keylink\" target=\"_blank\">布施</a>一行。能起诸波罗蜜。刹那刹那转增进者。念念流入萨婆若海。以此诸义。证成不动等地。名为不退。然此下。释成舍赖耶名我见爱等。即末那相应四惑。即俱生<a href=\"/remen/wozhi.html\" class=\"keylink\" target=\"_blank\">我执</a>。八地已上。生空智果。相续现前。不复执藏为我。舍赖耶名故。此颂中。亦说彼名阿罗汉。</p><p>　　△次斥异解（二）初正破（二）初叙。</p><p>　　有义初地以上菩萨（至）故亦说彼名阿罗汉。</p><p>　　音义　此师意明不。唯八地已上。名为不退。七地已前菩萨。亦名不退。已证生法二空真如。已得生法二智。已断分别烦恼所知<a href=\"/remen/erzhang.html\" class=\"keylink\" target=\"_blank\">二障</a>。随修一行。诸行<a href=\"/remen/zhuangyan.html\" class=\"keylink\" target=\"_blank\">庄严</a>。虽为利益众生。现起俱生烦恼。终不为失。有此诸义故。初地等亦名不退然此下。释舍赖耶名。谓初地等。虽不断尽俱生惑障。此识分别我见爱等。不复执藏。为自内我。由此义故。亦舍赖耶名。亦说彼名阿罗汉。故集下。引证不起烦恼过失。烦恼如诸毒。正智如咒药。烦恼虽起。以正智调伏故。不为过。虽伏未断。犹如已断。亦名阿罗汉。</p><p>　　△次破。</p><p>　　彼说非理七地已前（至）许便违害诸论所说。</p><p>　　音义　谓七地已前。第七识中俱生我执。犹未永断故。不应舍阿赖耶名。若彼下举例。破若言唯断分别我见爱等。名舍赖耶。则预流等亦应名舍许。则违于诸论所说。以诸论中。曾不见说预流等。舍赖耶故。</p><p>　　△次破救（二）初叙。</p><p>　　地上菩萨所起烦恼（至）宁可以彼例此菩萨。</p><p>　　音义　救云。地上菩萨。为利生故。示起烦恼。由正知故不为过失。预流不尔。宁可例同。</p><p>　　△次破。</p><p>　　彼六识中所起烦恼（至）由此故知彼说非理。</p><p>　　音义　谓俱生烦恼。通前七识。前六识中有间俱生。可如上说。而第七识中。无间俱生于有漏心位。任运执藏。宁不同彼。有漏位者。谓诸菩萨于见道位已永远离分别二障。俱生二障。犹未伏灭故。于地上漏与无漏。相间而起。无漏心时。则第七识我见爱等不。复执藏若。出无漏任运恒尔故未舍藏。由此下结斥。</p><p>　　△次简所舍唯名。</p><p>　　然阿罗汉断此识中（至）尔时便入无余涅槃。</p><p>　　补遗　宗镜第五十卷云。八地已上无阿赖耶名。唯有异熟识。第七恒执异熟识为法。又第八识本无阿赖耶名由第七。执第八见。分为我。令第八得阿赖耶名。若不执时。但名异熟识（文）。故阿罗汉。但舍赖耶名。非舍一切。第八识体以彼异熟。未空尚持俱生法。执种子故。第八名多故云。一切若舍识体。诸阿罗汉才证无学。应便入无余依涅槃。何者以无异熟。识体持种。最后身智。无能任持故。反显未有不断尽异熟种子。而能舍异熟识者。故云勿也。</p><p>　　△次通明第八异名（二）初广释诸名（二）初释名义（二）初总标。</p><p>　　然第八识虽诸有情皆悉成就而随义别立种种名。</p><p>　　音义　第八识。通圣凡一切位故。虽诸异生有学无学皆悉成就。然随积集执持等义。立七种名。</p><p>　　补遗　义别立名者。小钞云。于有情有成就此名者。有不成就此名故也。</p><p>　　△次别释（四）初释心等四名。</p><p>　　谓或名心由种种法（至）此等诸名通一切位。</p><p>　　音义　宗镜释云。积集义是心义。集起义是心义。以能集生多种子故。或能熏种于此识中。既能积集。复起诸法故。说此识名为心义。阿陀那。此云执持执。持诸种有色根故。所知依者。依谓第八。所知即杂染清净三性。种现与彼为依。名所知依无性摄论云。所应可知故。名所知。依谓所依。此所依言简取能依。杂染清净诸有为法。不取无为。由彼无有所依义故。所依即阿赖耶识。或名种子识。能持世间出世间种者。持有漏种。名为世间。持无漏种。名为出世间。问种子识。与心义何别。答即取第八识现行。亦名种子故。但是种能生现行故。名种子识此识现行。能生法种。功能义边。第八识。名种子识。前言心者。但是积集集起义名心。此等下结上四名。通圣凡位。</p><p>　　△次释阿赖耶名。</p><p>　　或名阿赖耶摄藏一切（至）有杂染法执藏义故。</p><p>　　音义　此名通二。非无学下正显阿赖耶名。唯在异生与有学二类也。</p><p>　　△三释异熟识名。</p><p>　　或名异熟识能引生死（至）犹有异熟无记法故。</p><p>　　音义　此异熟识名。通异生二乘无学。十地菩萨。唯除如来。以如来纯是无漏善性。而无有漏异熟。无记法故。</p><p>　　△四释无垢识名。</p><p>　　或名无垢识最极清净（至）圆镜智相应。</p><p>　　音义　非烦恼依故。名无垢。最极清净无漏法者。谓佛地所有诸<a href=\"/remen/gongde.html\" class=\"keylink\" target=\"_blank\">功德</a>也。此无垢识。名唯如来。有三乘异生。皆未得善净第八故。如契经下。引如来功德庄严经证成。</p><p>　　补遗　宗镜第五十卷云。异熟识至金刚心末。一刹那间永舍。解脱道中。即成无垢识。名阿摩罗即果中第八识。纯一无漏。不摄一切染法种子故。不与杂染种。现为所依故。唯镜智相应。名无垢识。</p><p>　　△次简所舍。</p><p>　　阿赖耶名过失重故（至）心等通故随义应说。</p><p>　　音义　问第八识。既有诸名。通凡圣位。云何本颂。唯说阿赖耶。释云过失重故。谓与杂染法。互相摄藏。亦为有情执藏为我。是有漏生死根本。余名不尔。故云过重。又最初舍故。谓不动地。前才舍藏。未舍余名。先舍此故。有斯二义。故颂偏说。将得菩提时。指金刚道后心也。所谓金刚道后。异熟空入。无余依涅槃时舍者。谓二乘灰身泯智时也。无垢无舍。以能出生力<a href=\"/remen/wuwei.html\" class=\"keylink\" target=\"_blank\">无畏</a>等。无漏善法穷未来际。利乐有情心等四名。通一切位。依染净义随应说之。</p><p>　　补遗　声闻独觉。入无余依涅槃时。舍异熟识体者。是就小乘当教论也。若以大乘望之。实未曾舍。必要断尽。异熟种子。在菩萨金刚道后。方空其体。今就小乘。灰身泯智边。权云舍体实。则亦是舍名而已。阿赖耶曰舍名异熟。识曰舍体。良由赖耶因<a href=\"/remen/sanzang.html\" class=\"keylink\" target=\"_blank\">三藏</a>义得名。于三藏中。执藏过重第七。不执即舍藏。名异熟识。以异熟果得名。兼有劣无漏法。说不全空其体。不名菩提。故曰舍体。</p><p>　　△次结归二位。</p><p>　　然第八识总有二位（至）镜智遍缘一切法故。</p><p>　　音义　初句总标。一有下。别明有漏位中。唯是无覆无记性摄。相应心所唯触等五所缘。唯执受处三境。无漏位中。唯善性摄。与二下明相应。先标列。次与一下释成。初句释遍行五所。常乐下五句。如次释别境五所。极净一句。释性等善十一。无染下简不相应无染污故。不与根随烦恼相应。无散动故。不与不定四法相应。此亦下释相应受名。同有漏此唯属善。以一下明所缘。若不遍缘非圆镜智故。已上释颂竟。</p><p>　　△次证有本识（三）。初徴答总标。</p><p>　　云何应知此第八识（至）圣教正理为定量故。</p><p>　　音义　小乘向来唯知有眼等识。今闻论主广明。第八缘起作用。乃至立种种名。虽知如是然。云何知离眼等识。别有自性。圣教下答。宗镜释云。此第八非是世间。<a href=\"/remen/xianliang.html\" class=\"keylink\" target=\"_blank\">现量</a>所见之境。唯凭圣言量及真正道理。而知有之。</p><p>　　△次教理别明（二）初引教（二）初引大乘（二）初引契经证有第八（二）初三经四颂（四）初引阿毗达摩颂（二）初引颂。</p><p>　　谓有大乘阿毗达摩（至）有诸趣及涅槃<a href=\"/remen/zhengde.html\" class=\"keylink\" target=\"_blank\">证得</a>。</p><p>　　音义　阿毗达摩。此云无比法。摄论释云。无始时者初际无故。界者因义。即种子是谁因种。谓一切法。一切法等依者（第八识自证分）。能任持故。非因性故。能任持义是所依义。非因性义。所依（无覆无记）能依（三性）。性各异故。由此有诸趣及涅槃证得者。谓生杂染等那落迦等。若离阿赖耶识。皆不可有生等。杂染毕竟止息。名为涅槃。若离阿赖耶识。不应证得。</p><p>　　△次释义（二）初正释（三）初约二用释（二）初略判颂文。</p><p>　　此第八识自性微细（至）流转还灭作依持用。</p><p>　　音义　初二句总彰颂意。颂中下。别判初后作用不同。</p><p>　　△次广释颂义（二）初因缘用（二）初释（二）初正释因缘。</p><p>　　果是因义即种子识（至）一切法等为依止故名为缘。</p><p>　　音义　宗镜第四十七卷释云。言界者是因义。谓第八识。从无始至今能持一切漏无漏。色心等诸法种子。又能与漏无漏种子。力令生现行。即第八与一切种子为依持。生起二因依是缘义者。谓第八识能变为身器作。有情依与一切漏无漏现行法。而为所依。以能执受五色根身。与前七识现行。为俱有依故。即第八识。能以一切现行色心等法。为增此缘依也。</p><p>　　△次转释缘用。</p><p>　　谓能执持诸种子故（至）亦以第七为俱有依。</p><p>　　音义　谓第八能持种故。与现法为所依故。即变为彼器。界根身及为彼。七转识所依以能下别释所依。初明为前五识依止。又与下。为六七二识依止。瑜伽云。由有阿赖耶识。得有末那。由此末那为依止故。<a href=\"/remen/yishi.html\" class=\"keylink\" target=\"_blank\">意识</a>得转。譬如依止眼等。五根五识身转。非无五根。意识亦尔。非无意根（文）。末那下。复立比量明六七有俱有依。末那意识。是有法。依俱有根。宗。转识摄故。因如眼等识。喻第八复依。第七第八是有法。亦以第七为俱有依宗。是识性故因。如第七识喻。</p><p>　　△次结。</p><p>　　是谓此识为因缘用。</p><p>　　△次依持用（二）初明流转依持（三）初标。</p><p>　　由此有者由有此识有诸趣者有善恶趣。</p><p>　　△次释。</p><p>　　谓由有此第八识故（至）诸趣资具亦得趣名。</p><p>　　音义　顺流转法。谓惑业苦种。流转生死。谓五趣现。果惑业种望生死。为增上缘。苦种与生死。能作因缘。第八能持三种习气故。令有情生死相续。虽惑下释疑。有疑云。惑业苦三。皆流转法。何故颂中。唯言诸趣生。即是苦。释有二义。初约果胜释。次通因果释。能趣谓惑业。所趣谓苦。生资具即是惑业。能作诸趣资粮具度故。</p><p>　　△三结。</p><p>　　诸惑业生皆依此识是与流转作依持用。</p><p>　　△次明还灭依持（三）初标。</p><p>　　及涅槃证得者由有此识故有涅槃证得。</p><p>　　△次释。</p><p>　　谓由有此第八识故（至）究竟尽位证得涅槃。</p><p>　　音义　顺还灭法。谓本有无漏种子。由此识持。于见道前后。展转熏生。乃至究竟。证得涅槃。故云令<a href=\"/remen/xiuxing.html\" class=\"keylink\" target=\"_blank\">修行</a>者证得。宗镜云。谓第八识。不唯独与有漏流转。法为依持用。兼能与一切无漏。顺还灭法。为依持用（文）。此中下简释。谓此颂中。言证得涅槃者。唯说能证道。不言涅槃以涅槃。是清净法界了因。所了不依此识有故。此唯约能证释也。或此下。约所证释。或此但说所证涅槃。以<a href=\"/remen/faxin.html\" class=\"keylink\" target=\"_blank\">发心</a>修行正所求者。唯涅槃故。谓证得言目所证得。或双说灭道。道即能还灭。灭即所还灭故。二皆是还灭品摄。谓涅槃下。出双说之义。能得即解脱道。能断即无间道。</p><p>　　△三结。</p><p>　　能所证断皆依此识是与还灭作依持用。</p><p>　　音义　能所断。谓能断道。所断惑也。能所证。谓能证道。所证灭也。</p><p>　　△次约染净释。</p><p>　　又此颂中初句显示（至）依转识等理不成故。</p><p>　　音义　初句言无始时来界者。界是性义。即识自性无始。恒有次句一切法等。依者显与染净法为依止故。由此有诸趣即染依止。及涅槃证得。即净依止杂染下转释。集谛即是能趣。惑业苦谛是所趣生。此二世间因果也。道谛能证得道灭谛。所证涅槃此二出世因果也。彼二下结意。明此第八识。唯无记性故。与染净法为所依止。前七转识通善染性。不能与。二俱作所依也。</p><p>　　△三约三性释。</p><p>　　或复初句显此识体（至）圆成实性如次应知。</p><p>　　补遗　三自性义如后。第八卷中释后。三显与三种自性为所依止者。第二句与依他起性。为所依止。诸法皆依缘所生故。第三句与遍计性为所止依。由遍计执有诸趣。趣生体是第八故。第四句与圆成实。为所依止。二种圆成皆依第八而证得故。</p><p>　　△次结证。</p><p>　　今此颂中诸所说义离第八识皆不得有。</p><p>　　△次重引前经中颂（二）初引颂。</p><p>　　即彼经中复作是说（至）故名阿赖耶胜者我开示。</p><p>　　△次释义（二）初正释（二）初释前三句（二）初约含藏义释。</p><p>　　由此本识具诸种子（至）能依所依俱生灭故。</p><p>　　音义　颂中文倒故。长行回文解释。谓第八识自证分持诸种子故。能摄藏诸杂染法。依此能含藏义。立阿赖耶名。非如下。简异数论。谓胜性转为大等。因果虽殊。而体是一。果虽生灭而因是常。今则不尔故云。非如何者能生种子。与现行果体非一故。能依诸法与所依。识俱生灭故。是故异于邪执能显正理。</p><p>　　△次约三藏义释。</p><p>　　与杂染法互相摄藏（至）故说此识名阿赖耶。</p><p>　　△次释第四句（二）初约地上释。</p><p>　　已入见道诸菩萨众（至）故我<a href=\"/remen/shizun.html\" class=\"keylink\" target=\"_blank\">世尊</a>正为开示。</p><p>　　音义　现观有六。后第九卷中。释真者。谓地前相似现观犹未断惑。不名为真证解者。地上菩萨。已得二种殊胜智故。如实了知。此微细识。虽未穷源。已能分觉。是故世尊正为开示。</p><p>　　△次通地前释。</p><p>　　或诸菩萨皆名胜者（至）求彼转依故亦为说。</p><p>　　音义　信解者未能证悟。凭教而生信解转依者。谓此识能持染净法。种与染净法俱为所依。圣道转令舍染得净。谓资粮位等诸菩萨。虽未实证此识而能依教信解。于唯识义发大勇猛。求彼转依之果故。我世尊亦为彼说。</p><p>　　△次结证。</p><p>　　非诸转识有如是义。</p><p>　　△三引<a href=\"/fojing/jieshenmijing/yuanwen.html\" class=\"keylink\" target=\"_blank\">解深密经</a>颂（二）初引颂。</p><p>　　解深密经亦作是说（至）恐彼分别执为我。</p><p>　　音义　摄论释云。甚深者。世聪睿者所有觉慧。难穷底故。甚细者诸声闻等。难了知故。是故不为声闻等。开示此识彼不求微细。一切智智故。一切种子如瀑流者。刹那展转相续不断。如水瀑流。我于凡愚不开演者。怀我见者。不为开示。恐彼分别计为我故。</p><p>　　△次释义（二）初正释（三）初释第一句。</p><p>　　以能执持诸法种子（至）不能通达故名甚细。</p><p>　　合响　阿陀那此云执持。宗镜第五十卷云执持有三。一执持根身令不烂坏。二执持种子令不散失。三执取结生相续者。即有情于中有身临末位。第八识初一念。受生时。有执取结生相续义。结者系也属也。于父母腹中。一念受生。便系属彼。亦如磁毛石吸铁。铁如父母精血二点。第八识如磁毛石。一刹那间。便揽而住。同时根尘等种。从自识中。亦生现行。名为执取结生（文）。如世尊言。阿陀那识若不入母胎者。不应和合。成羯逻蓝等。无性者。谓一阐提。不信第八识。为诸法自性。若无第八。即无<a href=\"/remen/foxing.html\" class=\"keylink\" target=\"_blank\">佛性</a>故。名无性阐提。外道由不信此识。为诸法本。或执冥性。或执大有性。执断执常。为此漂溺。令不出离。故不能穷底趣寂者。谓诸声闻亦不信有第八。唯知六识三毒。为染净根本。沉空滞寂。而不觉知故。不能通达。</p><p>　　△次释第二句。</p><p>　　是一切法真实种子（至）恒无间断犹如瀑流。</p><p>　　音义　真实种子者。亲生现行法故。如瀑流者。第八识中。一切种子。虽遇众缘。鼓击起眼等识。而此识体恒无间断。犹如瀑流。或种子生住异灭。不停似瀑流故。</p><p>　　△三释后二句。</p><p>　　凡即无性愚即趣寂（至）故我世尊不为开演。</p><p>　　音义　闻甚深妙理。不能证解。更起邪执。妄计为我。由昔未闻圣教。恒起俱生。今听法音。复增分别。此分别执是恶趣因。障碍圣道。令不得生。故我世尊不为开演。</p><p>　　△次结证。</p><p>　　唯第八识有如是相。</p><p>　　△四引入<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>颂（二）初引颂。</p><p>　　入楞伽经亦作是说（至）恒起诸识浪现前作用转。</p><p>　　音义　此八句颂。前四句唯喻。后四句法喻合说。藏识如海。境界缘如风。恒字合上无有间断。起诸识如波浪。波浪即海之作用。诸识即藏识之作用。</p><p>　　△次释义。</p><p>　　眼等诸识无如大海（至）故知别有第八识性。</p><p>　　音义　意明眼等诸识。转间易脱。无如大海。恒相续转起识浪。义反显第八有如是义。故知下结证。</p><p>　　△次指广证有。</p><p>　　此等无量大乘经中皆别说有比第八识。</p><p>　　△次显大乘是至教量（二）初立比量证。</p><p>　　诸大乘经皆顺<a href=\"/remen/wuwo.html\" class=\"keylink\" target=\"_blank\">无我</a>（至）如增壹等至教量摄。</p><p>　　音义　谓声闻等一向信小乘。增一阿含等经。是至教量。不信诸大乘经。若不以彼所信。小乘经为同喻。证成大乘经。是至教量。直饶广引千经。彼若不信。徒施无益。所以欲扶大乘先须证有。然后令彼无疑。而深信也。文中先明大乘所证之义皆顺无我等二句。明人空弃背等二句。明<a href=\"/remen/sidi.html\" class=\"keylink\" target=\"_blank\">四谛</a>。赞<a href=\"/remen/fofa.html\" class=\"keylink\" target=\"_blank\">佛法</a>等二句。明赞内毁外表蕴等二句。明表正遮邪。乐大乘下。结上所诠理。非颠倒乐。大乘者。许为开示。立量云。诸大乘经是有法。至教量摄宗。皆顺无我。乃至契经摄故。因同喻如增一等。</p><p>　　△次引七因证（二）初引圣慈氏七因（二）初总标。</p><p>　　又圣慈氏以七种因证大乘经真是佛说。</p><p>　　补遗　如上既引现在释迦。今又引未来<a href=\"/remen/mile.html\" class=\"keylink\" target=\"_blank\">弥勒</a>。以证大乘是佛所说。</p><p>　　△次别明（七）一先不记。</p><p>　　一先不记故若大乘经（至）诸可怖事先预记别。</p><p>　　音义　若未来当起坏<a href=\"/remen/zhengfa.html\" class=\"keylink\" target=\"_blank\">正法</a>。可怖畏事。如来在时。皆预记别。如佛说。末法世时。有诸魔王。入我法中。着我<a href=\"/remen/jiasha.html\" class=\"keylink\" target=\"_blank\">袈裟</a>。破我正法。法必灭尽。诸如是等佛先授记。若大乘经。非佛所说。佛何故不同灭后为坏正法者。诸可怖畏事。先预记别。量云。大乘经是有法。真是佛说宗。因云先不记故。喻如小乘经。下六因比量准知。</p><p>　　△二本俱行。</p><p>　　二本俱行故大小乘教（至）宁知大乘独非佛说。</p><p>　　△三非余境。</p><p>　　三非余境故大乘所说（至）故大乘经非非佛说。</p><p>　　音义　大乘经所说甚深难思。具大根者。方堪领受。非彼邪外思量境界故。彼教中曾所未说。说亦不信。况是彼说。故知大乘。真是佛说。非是非佛所说。</p><p>　　△四应极成。</p><p>　　四应极成故若谓大乘（至）是佛所说其理极成。</p><p>　　音义　今佛余佛。同是佛故。若谓大乘是他佛说。非今释迦佛说。既佛佛道同。应信大乘经。是佛所说。其理极成。无容异议。</p><p>　　△五有无有。</p><p>　　五有无有故若有大乘（至）非大乘教不应正理。</p><p>　　音义　若许有大乘。应信此大乘教。是佛所说离此教外别求大乘不可得故。若无大乘声闻乘教。亦应非有何者。以离大乘无<a href=\"/remen/chengfo.html\" class=\"keylink\" target=\"_blank\">成佛</a>义。谁出于世说声闻乘故。许声闻乘。是佛所说。而非毁大乘。不是佛说。不应正理。</p><p>　　△六能对治。</p><p>　　六能对治故依大乘经（至）故应信此是佛所说。</p><p>　　音义　谓小乘修行。能引真智。对治烦恼。信是佛说。若依大乘勤修行者。皆能引得无分别智。能正对治一切烦恼故。应信此是佛所说。</p><p>　　△七义异文。</p><p>　　七义异文故大乘所说（至）是故大乘真是佛说。</p><p>　　音义　大乘所说理趣甚深。闻者宜应默识心通。忘言契理。不可但取文。而略其义。谤非佛语。如此甚深之教。非至圣莫能宣示故。知大乘真是佛说。</p><p>　　△次引庄严论颂义。</p><p>　　如庄严论颂此义言（至）极成有无有对治异文故。</p><p>　　△次引余部（二）初总标。</p><p>　　余部经中亦密意说阿赖耶识有别自性。</p><p>　　补遗　此引小乘四部密意说者。恐彼分别起执故。暗指而不显言。今论主。于下文中。标出皆指此第八识。</p><p>　　△次别引（四）初大众部。</p><p>　　谓大众部阿笈摩中（至）非眼等识有如是义。</p><p>　　音义　<a href=\"/remen/fanyin.html\" class=\"keylink\" target=\"_blank\">梵音</a>摩诃僧伽。此云大众。即老少同会共集律部也。并下之上座部。会玄十三。引南山戒疏云。根本二部如四分中。初结集时。选五百人。即是窟内<a href=\"/remen/jiaye.html\" class=\"keylink\" target=\"_blank\">迦叶</a>上座部。余不在数名。大众即窟外部。阿笈摩。此云契经。即律部中经。谓彼经中。密意说此第八。名根本识。是眼等识所依止故。譬如树根茎等。所依是茎根本。非眼等识有如是义者。反显唯第八识。有此根本义故。</p><p>　　△次上座部。</p><p>　　上座部经分别论者（至）唯此恒遍为三有因。</p><p>　　音义　梵音体毗履。此云老宿。秦言上座。唯迦叶等。老宿同会。共出律部经。即是此部中经。分别论者。即造论释经之人。谓彼经及论皆密意说。此第八名有分识。唯此下。显唯此第八识。常无间断。周遍三界。方能为三有之因。</p><p>　　△三化地部。</p><p>　　化地部说此名穷生死蕴（至）唯此识名穷生死蕴。</p><p>　　音义　准宗轮论此部。即一切有部分出。会玄云。言化地部者。部主昔作国王。化治地上庶人。后舍位<a href=\"/remen/chujia.html\" class=\"keylink\" target=\"_blank\">出家</a>修道从本为名。曰化地部无性。释云。于彼部中。有三种蕴。一者一念顷蕴。谓一刹那有生灭法。二者一期生蕴。谓乃至死恒随转法。三者穷生死蕴。谓乃得金刚定。恒随转法。说此名穷生死者。宗镜释云。缘此第八遍三界九地。恒常有故。但有生死处。即常遍为依。直至大乘金刚心。末烦恼尽时方舍故。名穷生死蕴。离第八下。明彼穷生死蕴。即是第八。若离此识。彼穷生死蕴。不可得故。谓无下。简余蕴。非穷生死蕴。谓无<a href=\"/remen/sejie.html\" class=\"keylink\" target=\"_blank\">色界</a>诸色间断。此简色蕴无想天等余心等。灭此简受想行。并识蕴中前七识。不相应行。无别自体。此简不相应行故。唯此第八识。名穷生死蕴。</p><p>　　△四说一切有部（二）初引文。</p><p>　　说一切有部增一经中（至）欣阿赖耶喜阿赖耶。</p><p>　　音义　此即上座部分出。初总标。谓爱下别立四名。</p><p>　　△次论释（二）初释义（三）初明正义。</p><p>　　谓阿赖耶识是贪总别（至）不应执余五取蕴等。</p><p>　　音义　初略示立四名。所以谓第七末那贪。彼第八总别缘。彼三世为境。立此四名。宗镜释云。爱是总句。总缘三世为境。余三是别句。别缘三世。乐是现世。欣是过去。喜是未来。有情下。明贪爱义。即此第八是诸有情。第七时时执此第八识见分。为自内我故。唯赖耶是真爱着处。余法不尔。故不应执。余五取蕴等。为爱着处。</p><p>　　补遗　言不应执余等者。会玄第九卷云。此中五取蕴说。名阿赖耶。有余复谓贪俱乐受。名阿赖耶。有余复谓萨迦耶见。名阿赖耶。此等诸师。由教反证愚于阿赖耶识故。作此执如是安立阿赖耶名。随声闻乘。安立道理。亦不相应（文）。故下文一一简释。</p><p>　　△次别简释（七）初简余蕴。</p><p>　　谓生一向苦受处者（至）令我自在受快乐故。</p><p>　　音义　一向苦受处者。谓三恶趣。余取蕴者。对此赖耶故云余。即前七识。并余四蕴。俱是第八识之余。谓诸苦趣有情。彼恒厌逆。余五取蕴。苦受身心。唯求内我。得自在乐。是则所厌在蕴。所爱在我故唯赖耶是真爱着处。</p><p>　　△次简五欲。</p><p>　　五欲亦非真爱着处（至）虽不贪着而爱我故。</p><p>　　音义　离欲者。谓不还果人。已断欲界烦恼。即于色界妙五欲。虽不生着。而俱生我执。犹未断尽故。于赖耶犹生我爱。</p><p>　　△三简乐受。</p><p>　　乐受亦非真爱着处（至）虽厌乐受而爱我故。</p><p>　　音义　离第三静虑染者。谓第四静虑已上。由彼苦乐二心。俱时顿舍。虽厌乐受。而恒爱我。</p><p>　　补遗　会玄第九卷云。若贪俱乐受。名阿赖耶。生第四静虑以上。无有具彼有情。常有厌逆。于中执藏亦不应理。</p><p>　　△四简身见。</p><p>　　身见亦非真爱着处（至）而于内我犹生爱我。</p><p>　　音义　依身执我。名为身见。非无学者。谓有学圣人。即初二三果。能于正法信解无我。虽于外身不执为我。而于内我。犹生爱故。</p><p>　　△五简转识。</p><p>　　转识等亦非真爱着处（至）虽厌转识等而爱我故。</p><p>　　音义　谓有学圣人。求灭尽定。虽厌转识。而于内我。犹生爱着故。转识等非爱着处。</p><p>　　△六简色身。</p><p>　　色身亦非真爱着处离色染者虽厌色身而爱我故。</p><p>　　音义　离色染者。谓生无色界。人厌离有色求生无色。虽厌色身。而爱我故。</p><p>　　△七简不相应行。</p><p>　　不相应行离色心等无别自体是故亦非真爱着处。</p><p>　　△三总结示。</p><p>　　异生有学起我爱时（至）故唯此是真爱着处。</p><p>　　音义　意明一切异生。及诸有学起我爱时。于前所简余蕴法中。虽有爱与非爱。而于此识我爱定生故。唯第八是真爱着处。</p><p>　　,</p><p>　　补遗　异生有学所起我爱。此是<a href=\"/remen/diliushi.html\" class=\"keylink\" target=\"_blank\">第六识</a>中。分别我。而于此识。我爱定生。是第七识中。俱生我。</p><p>　　△次结证。</p><p>　　由是彼说阿赖耶名定唯显此阿赖耶识。</p><p>　　补遗　由是彼增一经中所说。阿赖耶名定。唯显此阿赖耶识义。已上引教竟。</p><p>　　△次显理（三）初结前起后。</p><p>　　已引圣教当显正理。</p><p>　　△次依经广显（十）初持种心（三）初引经证有。</p><p>　　谓契经说杂染清净（至）彼持种心不应有故。</p><p>　　合响　此引理证有。即引经中明着道理。而为凭据。论主推显非离经外别有道理。宗镜第五十卷云。集起名心。唯属第八。集诸种子起现行故。集诸种子者。即色心人天。三界有漏无漏。一切诸法种子。皆是第八识能集。犹如世间库藏。起现行者。谓三界五趣。有漏无漏。一切色心等现行。皆从第八识生起。第八识是能集起。一切色心等种子。是所集起。今取能集起名心。正取第八心王自证分。名集起心。相分是色。见分是用。证自证分。落后边故。为自证分。能集诸法种子。令不散失。复能起诸种现行功能。从无始来。更不间断故。独有集起义。即知第八自证分。与识中种子。为二因。便是此中集起二义。一为依持因。即是集义。二与力令生起因。即是起义（文）。若无下。据理证有第八。</p><p>　　△次依义广释（二）初明正义（二）初正释（二）初简转识非持种心。</p><p>　　谓诸转识在灭定等（至）非染净种所集起心。</p><p>　　补遗　宗镜第五十卷云。前七名转识。转谓改转。是不定义。即三性三量三境。易脱不定（文）。灭定等者。等取五位<a href=\"/remen/wuxin.html\" class=\"keylink\" target=\"_blank\">无心</a>。此诸转识。有间断故。在有心位中。以根境作意等。生识之缘各别。又善恶等三性类别。更易转脱。犹如电光。性不坚住。非可受熏。不能持种。故诸转识非彼经所说染净种所集起心也。量云。诸转识是有法。不能持种。非染净种所集起心宗。因云在灭定等。有间断故。根境作意善等类别。易脱起故。不坚住故。喻如电光等。此中前后十科。虽引经为证。专在显理。既欲显理。若非比量。则不能定是非。核邪正。故比量申。而外人结舌。不容其不生信矣。故破简文中。每用三支。比度楷定。使无混淆。则大乘正理自显也。</p><p>　　△次明第八是持种心（二）初正释（二）初顺明。</p><p>　　此识一类恒无间断（至）契当彼当所说心义。</p><p>　　补遗　对上转识简别。一类者。唯是无记。简三性类别。恒简易脱。无间断简有间断。坚住简不坚住。此识具此等义。故能持种。是故第八。方契彼经所说。集起心义。量云。此第八识是有法。坚住可熏宗。一类恒无间断故因。喻如苣蕂等。</p><p>　　△次反显。</p><p>　　若不许有能持种心（至）应同外道执自然生。</p><p>　　音义　初略示。谓若不许有持种心者。非但违于集起等经。亦违熏习正理。谓诸下。转释有两种违理。初明现行不熏成种失。谓若无第八。则所起染净转识。虽是能熏。无受熏之识。不熏成种。则所起能熏现识。虚丧其功。染净下。显无因应同外道失。谓前七现行之功虚弃。不熏成种。则后时染净法起。是无因种。应同外道自然生矣。既尔受熏持种二义俱无。宁不违理。是以许有第八能持种心。则无是过。</p><p>　　△次简非（二）初简色不相应。</p><p>　　色不相应非心性故（至）宁可执为内种依止。</p><p>　　补遗　非心性者。第八自证分。体是心性。能持种色。及不相应。非心性故。不是所熏。岂能持种。如声光等。声是实法。喻色。光乃虚假。喻不相应。又彼二法。色是识所变。不相应依色心分位假立。无实自体。非内种依。岂能持种。量云。色不相应是有法。理非所熏。岂能持种宗。因云非心性故。喻如声光等。</p><p>　　△次简转识心所。</p><p>　　转识相应诸心所法（至）不能持种亦不受熏。</p><p>　　补遗　转识间断易脱起故。已如前简。相应心所如王亦尔。且更阙自在之义。又非心之体性。岂能受熏持种。量云。转识相应心所是有法。不能受熏持种宗。间断易脱起故因。喻如识。即以心王为同喻。秪可分取间断易脱起之因。以王自在。是心性故。</p><p>　　△次结示。</p><p>　　故持种心理应别有。</p><p>　　△次斥异解（五）初破识类受熏持种（二）初叙。</p><p>　　有说六识无始时来（至）何要执有第八识性。</p><p>　　补遗　此是小乘所执。彼宗止许唯一心王。其用有六。名为六识。依根境等前后分位者。谓唯一心王。随六根六境作意。及与善等三性。前后分位转变。成于六识。事虽转变而类无别者。事即识体。类者似也。是识之类。意谓前念识体。带起后念识类。如谷声之响。声虽已灭。余响犹存。是声之类。识之事类亦尔。谓识体虽依根境等。前后分位。改转变换。而类无善恶等殊。唯是一味无别。即前念转变之事。熏后念一味。无别之类。是所熏习。能持种子。因果义成。何要执有第八自证体性。能受薰持种耶。</p><p>　　△次破（六）初约假实破。</p><p>　　彼言无义所以者何（至）应不能持内法实种。</p><p>　　音义　若执识类是实。即同数论执冥性是实非假。许类是假。便无胜用。岂能持实种子。</p><p>　　△次约三性破。</p><p>　　又执识类何性所摄（至）别类必同别事性故。</p><p>　　音义　初句总徴。若是下别破。先破善恶。量云。类若是善恶。应不受熏。许有记故。犹如择灭。以择灭是慧性。是有记善法。故以为喻。若是下。次破无记。谓类若是无记。六识起善恶心时。无记心断。类亦应尔。如何受熏。又事若善恶。类亦必同。勿使事是善恶。类是无记。何者。事既有三性之别。类亦应然。别类必同别事性故。</p><p>　　△三约无心位破。</p><p>　　又无心位此类定无（至）如何可执持种受熏。</p><p>　　音义　无心位中。既无六识。此类定无。无则间断非坚。何能受熏持种。</p><p>　　△四约凡圣类同破。</p><p>　　又阿罗汉或异生心（至）无漏法熏许便有失。</p><p>　　音义　圣凡之别。由藏识有舍不舍之殊。故熏习亦有差别。若不许有第八识。唯执圣凡识类。同是无记。是所熏性。则圣者识类。应为染法所熏。异生识类。应为无漏法熏。若许异生受无漏熏。则异生应名圣者。罗汉受染法熏。则圣者应名异生。故云许便有失。量云。阿罗汉是有法。应为诸染法熏宗。因云识类同故。喻如异生。异生准知。</p><p>　　△五约根法类同破。</p><p>　　又眼等根或所余法（至）故不应执识类受熏。</p><p>　　合响　所余法即色声等。谓识既有类。即根与法亦应有类。识类既许受熏。即根类法类亦应受熏。然汝不许。故不应执识类受熏。</p><p>　　△六约事类不俱破。</p><p>　　又六识身若事若类（至）能熏所熏必俱时故。</p><p>　　合响　汝执六识事类。前后二念。既不俱有。则非互熏。以前后二念故。何故前后二念。便不相熏。能熏所熏。必同时故。量云。六识事类是有法。非互相熏宗。前后二念不俱故因。喻如隔念者。</p><p>　　△次破六识俱转受熏持种。</p><p>　　执唯六识俱时转者（至）故彼亦无能持种义。</p><p>　　音义　由上破前后二念不俱时故。非互相熏。复有余部说。眼等六识俱时而转。前五是能熏。第六是所熏。俱时而有熏习义成。能持种子。由前下破。由前理趣者。谓第六识无心位无。既有间断。性非坚住。无所熏义。岂能持种。</p><p>　　△三破色心自类前为后种（二）初叙。</p><p>　　有执色心自类无间（至）故先所说为证不成。</p><p>　　音义　经部师执言。从前刹那色。后刹那色无间而生。从前刹那心。后刹那心及相应法。无间而生。此中因果道理成就。何用复计阿赖耶识。是诸法因。故先所说第八持种。为证不成。</p><p>　　△次破（二）初正破（二）初约无熏习义破。</p><p>　　彼执非理无熏习故（至）如何可执前为后种。</p><p>　　音义　谓种必由熏习生长。色心自类。既无熏习。如何可执前为后种。</p><p>　　△次约间断不生破。</p><p>　　又间断者应不更生（至）死位色心为后种故。</p><p>　　音义　若无种子。则间断者。应不更生。梁摄论破云。谓从无色界退没。或从无想天退没。及从灭尽定起。此色心等久灭。云何得为后色心生因。二乘无学无后蕴者。谓既间断不生。则二乘无学。身智俱泯。入无余依。无色心故。应无后蕴。由彼不以第八识为后种。而以死后色心。为后种故。既二乘入无余依。则死位已无色心。复以何种生后蕴耶。故摄论破竟结云。色心前后相生。但应容有等无间缘。及所缘缘。无因缘义。</p><p>　　△次遮救。</p><p>　　亦不应执色心展转（至）非所熏习前已说故。</p><p>　　音义　经部师救云。无色虽无有身。以有心在。无想灭定。虽无有心。非无身存。即以色心互为种生。是故退没定起。非无色心。故遮云。亦不应执互为种生。以转识与色。非所熏习。前已说故。</p><p>　　△四破三世实有能成因果（二）初叙。</p><p>　　有说三世诸法皆有（至）起染净法势用强故。</p><p>　　音义　准宗轮论。此一切有部所执。谓三世法皆是实有。以过去为因。现在为果。现在为因。未来为果。因果感赴。无不皆成。何劳执有第八持种。若尔云何经说。杂染清净诸法种子之所集起。故名为心。然经说心为种子者。能起染净现法。心之势用强故。</p><p>　　△次破。</p><p>　　彼说非理过去未来（至）一切因果皆不得成。</p><p>　　音义　初立量破过未非实。又无下。次明过未无作用。故非因缘。若无下。显有第八持种。因果方成。</p><p>　　△五破执遣相空拨无本识（二）初叙执斥违经。</p><p>　　有执大乘遣相空理（至）彼特遣害前所引经。</p><p>　　合响　宗镜第五十卷云。不达真异熟。证唯识人。多执俗有真无。强生异见。不知诸佛密意。执遣相空理。以为究竟。此乃破遍计情执。是护过遮诠。便拨依他圆成。悉作空华之相。若无依圆。本识及一切法。皆应无体。既非实有。成大邪见。</p><p>　　△次约法斥违理（二）初斥成邪见。</p><p>　　智断证修染净因果（至）亦不谓全无但执非实故。</p><p>　　音义　谓起智断惑。修因<a href=\"/remen/zhengguo.html\" class=\"keylink\" target=\"_blank\">证果</a>。染净诸法。皆执非实。成大邪见。何者。外道亦不谓染净等皆无。但执非实。谓染因不招恶果。净因不感善果。如空华等。因果皆虚。</p><p>　　△次斥反正智。</p><p>　　若一切法皆非实有（至）求石女儿用为军旅。</p><p>　　音义　若染净等一切诸法。皆非实有。菩萨不应为舍不实生死。精修不实菩提资粮。谁有智者（云云）。幻敌喻不实生死。石女儿军旅。喻不实资粮。</p><p>　　△三总结证成。</p><p>　　故应信有能持种心（至）彼心即是此第八识。</p><p>　　△二异熟心（三）初引经证有。</p><p>　　又契经说有异熟心（至）彼异熟心不应有故。</p><p>　　合响　宗镜第四十七卷云。谓前世中。以善不善业为因。招感得今生第八异熟心是果。若无下证成。</p><p>　　△次依义广释（二）初简转识非真异熟。</p><p>　　谓眼等识有间断故（至）是异熟生非真异熟。</p><p>　　音义　非一切时是业果者。谓眼等识通三性。于中唯无记性。是满业所感之果。若起善恶时。则非业果。故云非一切时是业果故。异熟下。转释间断非异熟心。谓彼命根。依第八识立。由先业所引。住时决定。无有断已更续之义。言等者。等众同分。眼等下。简六识中满业果。非真异熟。量云。眼等识是有法。非异熟心宗。因云。有间断故。非一切时是业果故。喻如电光等。</p><p>　　△次明第八是真异熟（三）初约有情身器显有真异熟。</p><p>　　定应许有真异熟心（至）复依何法恒立有情。</p><p>　　音义　初依理顺明。由上理故。决定应许有真异熟。是酬引业果。能变身器。为有情依。次身器下。反显。简非根身器界。离心理非有故。不相应法。指命根及众同分。转识等非恒有故。若无此心。身器谁变。又依何法。恒立有情。</p><p>　　△次约身受怡劳显有真异熟。</p><p>　　又在定中或不在定（至）彼位如何有此身受。</p><p>　　音义　谓在定时无思虑。不在定时有思虑。无思虑。则后时身有怡适。乐受生起。有思虑。则后时身有劳损。苦受生起。此等身受现行。皆由真异熟有。此若无者。无如是事。</p><p>　　△三约非佛有情显有真异熟。</p><p>　　非佛起余善心等位（至）如许起彼时非佛有情故。</p><p>　　补遗　非佛者。谓十界中除佛。显余之九界有情位中。起余善等心时。必应现起真异熟心。对<a href=\"/remen/foguo.html\" class=\"keylink\" target=\"_blank\">佛果</a>极善。故称余善。等者。等于不善无记。即等觉位菩萨。犹有一分俱生法执未尽。而异熟尚在。究竟空时。必在菩萨金刚道后故。唯佛无异熟。如许起彼。余善心等。则定有异熟。非佛是有情故。量云。非佛起余善心等位是有法。必应现起真异熟心宗。因云。非佛有情故。同喻如许起彼时。</p><p>　　△三总结证成。</p><p>　　由是恒有真异熟心彼心即是此第八识。</p><p>　　△三界趣生体（三）初引经证有。</p><p>　　又契经说有情流转（至）彼趣生体不应有故。</p><p>　　合响　初引经。若无下证成。宗镜第四十七卷云。须信有第八识。为三界九地五趣四生之体。若无此识。即一切有情。不应得有。</p><p>　　△次依义广释（二）初标义。</p><p>　　谓要实有恒遍无杂彼法可立正实趣生。</p><p>　　补遗　具足四义。方是趣生之体。</p><p>　　△次释成（二）初简转识等非趣生体。</p><p>　　非异熟法趣生杂乱（至）皆不可立正实趣生。</p><p>　　音义　谓前六识善染二性。待现缘起。非业所感故。非异熟法。若以此为趣生体。则趣生杂乱。何者住此趣生中。起余趣生法故。如于人中。若起上品善心。则属诸天。若起上品恶心。则属<a href=\"/remen/diyu.html\" class=\"keylink\" target=\"_blank\">地狱</a>。中下善恶准知。是善染心。既杂乱故。非正实趣生之体。诸异熟色者。谓五色根。与香味触。及色声中一分五识业所感者。即前五识异熟生无记。此等诸无记法。虽不杂乱。不遍无色界故。非趣生体。生得善者。善有修得报得。此即报得善心。谓先修习为因缘故。后于此中。生便即得。名俱生善。意识中业所感者。即第六识异熟生无记。此二虽遍三界。起不杂乱。然于无心位中。间断不生。不恒有故。非趣生体。不相应行。指命根众同分。此二虽遍。恒有无杂。然依此识假立。无实体故。亦非趣生。故总简皆不可也。</p><p>　　△次明第八心品是趣生体（三）初约实等四义顺明。</p><p>　　唯异熟心及彼心所实恒遍无杂是真实趣生。</p><p>　　音义　唯第八现行心品。反上所简。是四义故。是趣生体。</p><p>　　△次约无色第六反释。</p><p>　　此心若无生无色界（至）故唯异熟法是正实趣生。</p><p>　　音义　谓若不许有异熟心。生无色界有情。既无有色与前五识。唯有意识。起善等心时。应非趣生。以无异熟趣生体故。设许下。彼谓无色有情。未断惑故。所起善等。是有漏摄。犹名趣生故。纵云设许趣生摄诸有漏。那含圣者。生无色界。已断惑故。所起善等。或是无漏。应非趣生。许便违理。何者。理应有界。必是趣生。如四果圣人。未入无余。犹是趣生摄故。勿有下结示。勿有前起善等。非趣生过。及后无漏。非趣生摄失。故应许有唯异熟法。是正实趣生。</p><p>　　补遗　摄论云。生无色界。若离异熟。染污善心。应无种子。染污善心。应无依持（染污善心者。谓无色界天。起爱味着。名为染污。有等至故。名为善心）。又即于彼（无色界）。若出世心（谓无漏心）。正现在前。余世间心（有漏心）。皆灭尽故。尔时便应灭离彼趣（尔时便应灭离彼趣者。彼趣所摄。异熟无故。不由功用自然应得无余涅槃。能治现前一切所治。皆永断故）。</p><p>　　△三约佛非趣生反证。</p><p>　　由是如来非趣生摄（至）诸戏论种已永断故。</p><p>　　音义　由上理故。佛非趣生。异熟已空故。亦非三界摄。诸漏永尽故。苦集二谛。是三界因果。如来已舍故。界是因义。即有漏种。诸戏论种。已永断故。</p><p>　　△三总结证成。</p><p>　　正实趣生既唯异熟（至）故知别有此第八识。</p><p>　　△四有执受（三）初引经证有。</p><p>　　又契经说有色根身（至）彼能执受不应有故。</p><p>　　合响　初引经。若无下证有。宗镜第四十七卷云。有色界中有情。有五色根。及内五尘。是第八亲相分。唯第八识能执受。若是余识。即无此能。</p><p>　　△次依义广释（二）初明第八是能执受（二）初显有能执受心。</p><p>　　谓五色根及彼依处（至）彼定由有能执受心。</p><p>　　音义　眼等五根（胜义根）。及彼依处（浮尘根）。过去已灭。未来未生。唯现在世。是有执受故。决定应有能执受心。</p><p>　　△次立第八是能执受（二）初正立。</p><p>　　唯异熟心先业所引（至）眼等转识无如是义。</p><p>　　△次简别。</p><p>　　此言意显眼等转识（至）唯异熟心故作是说。</p><p>　　音义　此眼等转识无如是义之言。非显能执受。唯异熟心。何者。若谓唯以异熟为能执受。则诸佛异熟已空。应无执受耶。然无垢识。亦能执受诸佛色身。是故此言非显能执受。唯异熟心。若尔何故前云唯异熟心能执受。然能执受有漏色身。唯异熟心。故作是说。</p><p>　　△次简转识等非能执受（三）初简诸转识。</p><p>　　谓诸转识现缘起故（至）不能执受有漏色身。</p><p>　　音义　此中有三比量。皆以末句不能执受有漏色身为宗。初量总明转识。次二量。别约三性现缘起。简非引业。非引业者。简非一类。谓善染二性。是自力招。非业所引。正如非择灭无为。是自性清净。非由智力断惑所显。非遍依简非能遍。不相续简非相续。是故转识。不能执受有漏色身。</p><p>　　补遗　现缘起者。假现在缘。而得生起。谓眼识九缘生等。瑜伽第五十一卷云。谓阿赖耶识。先世所造业行为因。眼等转识。于现在世众缘为因。如说眼及境界作意力故。诸转识生。</p><p>　　△次简诸心所。</p><p>　　诸<a href=\"/remen/xinshi.html%09\" class=\"keylink\" target=\"_blank\">心识</a>言亦摄心所定相应故如唯识言。</p><p>　　补遗　量云。转识心所是有法。不能执受宗。与诸转识定相应故。喻如唯识。言恐有谓转识不能执受。或彼心所可能执受。故又简之。</p><p>　　△三简色根命根。</p><p>　　非诸色根不相应行（至）无所缘故如虚空等。</p><p>　　合响　五色根。是所执受。无能执受义。不相应行中。命根等。无实自体。根虽有照境之用。而无能缘之义故。同不相应行。并无所缘。量云。诸色根不相应行是有法。非可能执受有色根身宗。无所缘故因。如虚空等喻。</p><p>　　△三总结证成。</p><p>　　故应别有能执受心彼心即是此第八识。</p><p>　　△五持寿暖识（三）初引经证有。</p><p>　　又契经说寿暖识三（至）令久住识不应有故。</p><p>　　合响　初引经。若无下证有。</p><p>　　△次依义广释（二）。初简转识非持寿暖识。</p><p>　　谓诸转识有间有转（至）不可立为持寿暖识。</p><p>　　音义　诸转识是有法。不可立为持寿暖识宗。因云有间有转无恒持用故。喻如声风等。</p><p>　　△次明第八是持寿暖识（二）初正立。</p><p>　　唯异熟识无间无转（至）故可立为持寿暖识。</p><p>　　音义　异熟识。反上诸义故。可立为持寿暖识。寿暖如初卷中释。此二住时。决定亦无间转。故为同喻。立量可知。</p><p>　　△次释成（二）初正释。</p><p>　　经说三法更互依持（至）唯识不然岂符正理。</p><p>　　音义　恐有谓曰。经说识言。或诠转识。何理定知是第八识耶。故释云。经说三法更互依持。而寿与暖。一类无间。识独不然。如何同彼。有恒持用故。有间转识。与无间寿暖。更互依持。岂符正理。</p><p>　　△次通妨（二）初难。</p><p>　　虽说三法更互依持（至）何不许识独有间转。</p><p>　　音义　大乘宗。许暖不遍三界。以无色无身故。无暖相故。小乘引暖为例。难云。三法相依。既许暖法不遍三界。何不许识亦有间转耶。</p><p>　　△次释（二）初约三法具处释。</p><p>　　此于前理非为过难（至）故前所说其理极成。</p><p>　　音义　谓难之不得其当。故云非为过难也。前准经立第八。是持寿暖识者。正约是处具有三法。俱无间转。可恒相持。若无色不具暖法。此暖法更无恒相持用。前以此三法俱无间转之理。显示经说识言。非诠转识。正明异熟识有恒持用。今援暖法不遍为难。岂坏前所立理。何者。以舍暖时。余二不舍故。我以前所说持寿暖者。为无间异熟。其理极成。</p><p>　　△次约暖不遍处释。</p><p>　　又三法中寿暖二种（至）尔时何识能持彼寿。</p><p>　　音义　暖是第八相分色法。寿是命根。即依亲生第八现行种子。假立自异生。乃至未空异熟。此二恒属有漏。故知彼识定非无漏。此则立理。显示三法定俱有漏。生无下。正约暖不遍义折难。谓那含圣者。生无色界。第六起无漏心时。此识若无。尔时何识能持彼寿。勿无漏心。持有漏种。</p><p>　　△三总结证成。</p><p>　　由此故知有异熟识（至）彼识即是此第八识。</p><p>　　△六生死时心（三）初引经证有。</p><p>　　又契经说诸有情类（至）生死时心不应有故。</p><p>　　音义　初引经。谓有情类。于受生时。及命终时。眼等转识。定不现起。必住散心。有心非无心。亦非定心。若无下。反显证有。</p><p>　　△次依义广释（二）初正明生死时心（二）初明正义（二）初简转识非生死时心。</p><p>　　谓生死时身心惛昧（至）有必可知如余时故。</p><p>　　音义　初约身心惛昧。显无转识。量云。谓生死时。明了转识。必不现起。身心惛昧故。如睡无梦极闷绝时。又此下。约行相所缘不可知。显无转识。量云。此位中。六种转识。必不现行。行相所缘不可知故。如无心位。六种下反显。有必可知。如寻常非生死时故。</p><p>　　△次明第八是生死时心。</p><p>　　真异熟识极微细故（至）名生死心不违正理。</p><p>　　合响　问生死位。六识行相所缘。既不可了。名为无者。生死位异熟。行相所缘。亦不可了。云何非无。答真异熟识。极微细故。行相所缘。俱不可了。非谓无心。名不可了。以此异熟。是酬引业。为总报主。一期相续不断。恒无转变。即此是散心有心。非无心定心。以此名为生死时心。</p><p>　　△次斥异说（二）初异说（二）初叙。</p><p>　　有说五识此位定无（至）故受生位意识亦无。</p><p>　　音义　初谓受生位中。定无五识。意识下。谓无第六因五识者。谓因与五识。同缘现五尘境。此即同时意识。因他教者。谓因他人之教。起邪正思惟。此即散位。独头意识定为因者。谓即诸禅<a href=\"/remen/sanmei.html\" class=\"keylink\" target=\"_blank\">三昧</a>中定位。独头意识。谓第六意识生起。由此三因。今生位三因。既不可得。故受生位。意识亦无。云何说言受<a href=\"/remen/shengming.html\" class=\"keylink\" target=\"_blank\">生命</a>终必住散心。</p><p>　　补遗　受生位无意识。原同正论。但妄谓由三因之不可得。故无意识。则成异说。以其不信有第八识中种子为因。而别以五识等三因为因。故被大乘破斥。</p><p>　　△次破（二）初正破。</p><p>　　若尔有情生无色界（至）必无引定散心无由起故。</p><p>　　音义　若尔牒前所执。谓若受生位中。诸因无故。意识不起。有情若生无色界中。后时意识。应永不生。何者。定心必由散意加行。引起散意。必由五识他教。引起五识他教。彼界必无。引定散心。无由而起。既无三因。故永不生。</p><p>　　△次遮救。</p><p>　　若谓彼定由串习力（至）此即前因何劳别说。</p><p>　　音义　先牒救词。彼救云。彼界虽无引定散心。然由宿昔串习力故。后时彼定率尔现前。彼初下破。若由串习。彼初生时。宁不现起。何待后时。又欲下例破。谓无色界。既许定心。由串习力率尔现起。于欲色界初受生时。串习意识。亦应现起。何独不然。若谓初受生时。由惛昧故。意识未即现前。此即前云身心惛昧。转识不现。何劳别说。</p><p>　　△次余部。</p><p>　　有余部执生死等位（至）极成意识不如是故。</p><p>　　音义　先叙。应知下通。</p><p>　　△次别明将死时心（二）初立义。</p><p>　　又将死时由善恶业（至）转识不能执受身故。</p><p>　　音义　瑜伽论云。又将终时作恶业者。识于所依。从上分舍。即从上分冷触随起。于是渐舍。乃至心处造善业者。识于所依。从下分舍。即从下分冷触渐起。如是渐舍。乃至心处。当知后识<a href=\"/remen/weixin.html\" class=\"keylink\" target=\"_blank\">唯心</a>处舍。从此冷触。遍满所依。</p><p>　　补遗　瑜伽第五十一卷云。何故若无阿赖耶识。命终时识。不应道理。谓<a href=\"/remen/linzhong.html\" class=\"keylink\" target=\"_blank\">临终</a>时。或从上身分。识渐舍离。冷触渐起。或从下身分。识渐舍离。冷触渐起。非彼意识有时不转。故知唯有阿赖耶识。能执受身。此若舍离。即于身分冷触便生。身无觉受。意识不尔。是故若无阿赖耶识。不应道理。</p><p>　　△次释成（二）初简转识不生冷触。</p><p>　　眼等五识各别依故（至）不应冷触由彼渐生。</p><p>　　音义　各别依者。简非遍依。谓眼识依眼根。乃至身识依身根故。或不行者。或时缘缺。不现起故。不住身者。谓第六识。不依五色根。唯依心根故。境不定者。或色或心。或过现未来等境。遍缘一切故。遍寄身中恒相续者。如经云。其心在在常处诸根。随逐诸尘。无有暂舍。以眼等六识。有此诸义。不应冷触由彼渐生。</p><p>　　△次明第八能生冷触。</p><p>　　唯异熟心由先业力（至）虽变亦缘而不执受。</p><p>　　音义　唯异熟心。是能执受。舍执受处。冷触便生。何者。寿暖识三。不相离故。无识之处。便无暖故。冷触起处。如外器界。即是非情。此识虽变。亦缘为境。而不执受。</p><p>　　△三总结证成。</p><p>　　故知定有此第八识。</p><p>　　△七缘起依（三）初引经证有。</p><p>　　又契经说识缘名色（至）彼识自体不应有故。</p><p>　　音义　先引经。瑜伽论。问何故建立名色与识。互为缘耶。答识于现法中。用名色为缘。名色复于后法中。用识为缘。所以者何。以于母腹中。有相续时。说互为缘故。由识为缘。于母腹中诸精血等。名色所摄受。和合共成羯逻蓝性。此即名色为缘。复令彼识。于此得住。斯即二法相依。俱时转义。若无下证成。</p><p>　　△次依义广释（二）初引经释。</p><p>　　谓彼经中自作是释（至）恒俱时转不相舍离。</p><p>　　音义　非色四蕴。谓受想行识。羯逻蓝。此云杂秽。父母赤白不净。为杂秽。此即初位。等余四位。俱舍颂云。最初羯逻蓝。此云薄酪。次生额部昙。此云胞。从此生闭尸。此云软肉。闭尸生健南。此云坚肉。五钵罗奢佉。此云肢节。此之五位。皆名色支。此第五位。亦六处摄。下有三位。皆六处支。六发毛爪位。七根位。八形位。若取一生。皆名色摄。则六处触受。皆属名色。故云等也。如束芦者。如立二束芦。两头相依。方得安住。去东西倒。去西东倒。名色与识相依亦然。</p><p>　　△次明论释（二）初明第八是名色缘（二）初正明。</p><p>　　眼等转识摄在名中此识若无说谁为识。</p><p>　　音义　宗镜第四十七卷中。引小乘云。我将六识为名色依。何要第八。论主云。眼等六识。已摄在名中。为识蕴故。须得第八为名。外识支。与名色为依。第八若无。说谁为识。</p><p>　　合响　华严钞云。若言四蕴曰名。羯逻蓝等为色。则所依现行之识。亦唯赖耶。又云。以非色四蕴为名。则名支之中。已有识竟。故以第八为识支也。</p><p>　　△次遮救。</p><p>　　亦不可说名中识蕴（至）第六羯逻蓝时无五识故。</p><p>　　音义　清凉曰。恐复救云。名中识蕴。是眼等五。所谓识支。即是第六。故遮破云。亦不可说等。意显初七日内羯逻蓝时。根未具足。境未现前。大小乘教。共许无前五识故。大乘以第六。为名中识蕴也。</p><p>　　△次简转识非名色缘。</p><p>　　又诸转识有间转故（至）宁说恒与名色为缘。</p><p>　　△三总结证成。</p><p>　　故彼识言显第八识。</p><p>　　成唯识论音响补遗卷第三</p><p>　　音释</p><p>　　婴</p><p>　　（音英）。</p><p>　　筹</p><p>　　（音酬算也）。</p><p>　　瞢</p><p>　　（音蒙。目不明也）。</p><p>　　驶</p><p>　　（音使。马行疾也）。</p><p>　　深</p><p>　　（沈平声。水聚而？？。浅之对也）。</p><p>　　睿</p><p>　　（音锐。深明通达也）。</p><p>　　惛</p><p>　　（呼昆切。音昏。心不明也）。</p><p>　　串</p><p>　　（枢绢切。音钏。穿也贯也）。</p><p>　　逻</p><p>　　（郎佐切。罗去声。巡也遮也）。</p></div>"
},{
    "title": "成唯识论音响补遗卷第四",
    "author": "清音义合响智素",
    "html": "<div class=\"B1_text\"><p>　　<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>音响补遗卷第四［龙躬］</p><p>　　清武林莲居　绍觉大师　音义</p><p>　　新伊大师　合响</p><p>　　法嗣智素　补遗</p><p>　　△<a href=\"/remen/bashi.html\" class=\"keylink\" target=\"_blank\">八识</a>食体（三）初引经证有。</p><p>　　又契经说一切有情（至）彼识食体不应有故。</p><p>　　音义　初引经。食者资益义。任持义。由此食故。能持<a href=\"/remen/sanjie.html\" class=\"keylink\" target=\"_blank\">三界</a>有情身命。故云皆依食住。若无下。证有第八。</p><p>　　△次依义广释（二）初通明四食相（二）初总标。</p><p>　　谓契经说食有四种。</p><p>　　补遗　瑜伽第二卷云。六种依持。第六食依持。谓四食。一段食。二触食。三意思食。四识食。为诸有情任持身故。是名依持。又第五十七卷云。经言有四种食。皆能长养诸根大种。谓由此四食。长养五色根。及意根。并根所依所有大种。</p><p>　　△次别释（四）初段食。</p><p>　　一者段食变坏为相（至）以变坏时色无用故。</p><p>　　合响　段谓分段。一分一段可饮啜故。变坏为相者。谓此段食。必假吞咽后变坏已。方为食相。谓欲下转释。欲界系者。谓段食唯欲界有。香谓馨香之气。味谓甘辛等味。触谓冷热等触。大论云。是故段食三处所摄。变坏时能为食事者。瑜伽第六十六卷云。由香味触。若正消变。便能长养。不正消变。乃为损减。若诸段物。于吞咽时。令心<a href=\"/remen/huanxi.html\" class=\"keylink\" target=\"_blank\">欢喜</a>诸根悦豫。当于尔时。不名段食。但名触食。若受用已。安隐消变。增长喜乐。于消变时。乃名段食（文）。由此下简非。又瑜伽云。不立色处。由彼要至味势熟等变坏之位。方损益故。食色虽美。以变坏时。色无用故。开蒙。问此段食以何为体。答谓香味触三尘为体。问色声二尘何不为体。答眼耳二识。离中取境。色声二尘。不与根合。不能资得诸根大种。故不为体。鼻舌身三。合中取境。境与根合。故能资得诸根大种。所以三尘偏为食体。问段食以何为相。答变坏为相。谓香味触变坏之时。方能资长诸根大种（文）。清凉问。食为对身根。亦对余根。答先资身根为资养已。后资养余根。以发识明利。</p><p>　　补遗　瑜伽卷第五云。复次饮食受用者。谓三界将生已生有情<a href=\"/remen/shouming.html\" class=\"keylink\" target=\"_blank\">寿命</a>安住。此中当知触意思识三种食故。一切三界有情寿命安住。段食一种。唯令欲界有情寿命安住。复于那落迦有情。有微细段食。谓腑脏中有微动风。由此<a href=\"/remen/yinyuan1.html\" class=\"keylink\" target=\"_blank\">因缘</a>。彼得久住。饿鬼傍生人中。有粗段食。为作分段。而啖食之。复有微细食。谓住羯逻蓝等位有情。及欲界诸天。由彼食已。所有段食。流入一切身分支节。寻即消化。无有便秽。</p><p>　　△二触食。</p><p>　　二者触食触境为相（至）及顺益舍资养胜故。</p><p>　　音义　触即遍行心所。能令心等触境为相。谓有下转释。有漏触者。简非无漏识相应触。摄受喜等能为食事者。瑜伽第五十七卷云。触能摄受若喜若乐若舍一分（舍通违顺。此与喜乐俱顺益一分）。由此复能摄益诸识。由摄益故。复能长养诸根大种（文）。此触下简别。宗镜第五十卷云。此触食体。皆通八识。虽通与诸识相应。属六识者。食义偏胜。以所触之境。相粗显故。别能摄受喜乐受故。能生顺益身之舍故。是偏胜义。七八俱触。境微细故。全不能生喜乐受故。虽生舍受。但不为损而非益故。由此义显触生忧苦。非顺益舍。即非食体。不资养故（文）。如见色爱著名食。观戏剧等终日不食而不饥。皆触食义也。</p><p>　　△三思食。</p><p>　　三意思食希望为相（至）<a href=\"/remen/yishi.html\" class=\"keylink\" target=\"_blank\">意识</a>于境希望胜故。</p><p>　　补遗　意思者。谓有漏意会思。若在意地。能会境思。此遍行中思。别境中欲。二数俱转。能希望彼可爱境故。由希望故。便能长养诸根大种。虽思与欲俱转。唯云思食者何也。开蒙。问欲何非食。答思虑益根。非欲能故。问请举思虑为食之事。答如悬砂疗饥。望梅止渴。此皆由思资益根大。即其事也。问思亦遍行。八识皆具。何识思是。答第六偏胜。</p><p>　　△四识食。</p><p>　　四者识食执持为相（至）一类相续执持胜故。</p><p>　　补遗　瑜伽第九十四卷云。四者识食。能执受诸根大种识。由能执受诸根大种识故。令彼诸根大种并寿及暖与识。不离身为因而住。是故说识名彼住因（文）。开蒙云。由前三食势分力故。识能资养诸根大种。方为食事（文）。此识下简自体。即自证分。问一言其识。必通诸识自体。识义既同。何独第八名为识食。答唯第八识一类相续。执持偏胜故。</p><p>　　△三结判（二）初约三科判。</p><p>　　由是集论说此四食（至）令不坏断故名为食。</p><p>　　音义　三蕴五处十一界摄者。清凉钞云。段食是色蕴。触思是行蕴。识食如名。段是香味触三处。触思是法处。识是意处。段摄三界。触思法界。识七心界（六识界。及意根界）。此四下结。</p><p>　　△次约三界判。</p><p>　　段食唯于欲界有用（至）而依识转随识有无。</p><p>　　音义　所言欲界者。谓有饮食睡眠淫欲。色<a href=\"/remen/wusejie.html\" class=\"keylink\" target=\"_blank\">无色界</a>。无此三故。故段食唯欲界有用。触思二法是遍行摄。虽通三界。<a href=\"/remen/wuxiang.html\" class=\"keylink\" target=\"_blank\">无相</a>应之识。此二亦无。故随六识而为有无。识食遍故。略不言之。</p><p>　　补遗　随识有无者。如初禅。无鼻舌二识。则无鼻舌二识相应触思二食。唯有眼耳身及与意识相应触思二食。二禅以去。无前五识。但有意识相应触思二食。无想天。无<a href=\"/remen/diliushi.html\" class=\"keylink\" target=\"_blank\">第六识</a>。则无相应之食。虽有七八二识相应触思。而食义不胜。但有识食也。</p><p>　　△次别明识食体（二）初简转识非识食体（二）初正简。</p><p>　　眼等转识有间有转（至）一切有情皆依食住。</p><p>　　音义　先标。谓无下释。先明<a href=\"/remen/wuxin.html\" class=\"keylink\" target=\"_blank\">无心</a>位有间。设有下。次明有心位有转。谓所依之根不同。所缘之境不一。性有<a href=\"/remen/shane.html\" class=\"keylink\" target=\"_blank\">善恶</a>。界有三界。地有九地。如此种种有转易故。诸有下。结难小乘。</p><p>　　△次斥异（四）初破过未识等为食。</p><p>　　非无心位过去未来（至）如<a href=\"/remen/xukong.html\" class=\"keylink\" target=\"_blank\">虚空</a>等非食性故。</p><p>　　音义　彼计云。无心位中虽现无识。由过去未来有识。及有心所。即以此为食。亦何不可。奚必用第八为识食耶。故立量破云。过去未来识等是有法。非无心位为食宗。因云彼非现常无体用故。喻如空华。设有下纵破。谓过未识。设有体用。而非现在。亦非食性。为食事者。必现在故。</p><p>　　△二破入定心等为食。</p><p>　　亦不可说入定心等（至）过去非食已极成故。</p><p>　　音义　入定心等者。谓定前加行心及心所。恐彼转计加行心等。为无心位有情之食。故破云。亦不可说（云云）。</p><p>　　△三破不相应行为食。</p><p>　　又不可说无想定等（至）不相应法非实有故。</p><p>　　音义　恐彼复计云。以经言禅悦为食。无想灭尽二定。是不相应行故。可即为彼入二定者之食。故破云。又不可说等。何者。不相应行。段等四食所不摄故。又不相应行。依色心分位假立。离于色心。非实有体故。</p><p>　　△四破第六意识为食（二）初叙。</p><p>　　有执灭定等犹有第六识于彼有情能为食事。</p><p>　　△次破（三）初总斥指广。</p><p>　　彼执非理后当广破。</p><p>　　合响　后广破中。只破灭定中有第六识。</p><p>　　△次约义别破（三）初破无漏识为食。</p><p>　　又彼应说生上二界（至）于彼身命不可为食。</p><p>　　音义　彼应说者。反诘。彼谓灭定有第六识为食。若灭定<a href=\"/remen/rensheng.html\" class=\"keylink\" target=\"_blank\">人生</a>上二界。第六意识。起无漏心时。有漏第六已无。尔时应说以何为食。恐彼计云。即以无漏意识为食。故破云。无漏识等（云云）。应知未证转依。所有身命。尽属有漏。设以无漏意识。持彼身命。则障治相违。故云破坏有故。</p><p>　　△次破有漏种为食。</p><p>　　亦不可执无漏识中（至）不能执持有漏种故。</p><p>　　音义　恐彼救云。无漏识中。有有漏种。即此漏种能为彼食。所以不坏有漏身命。破云。亦不可执等。无漏下出意。谓无漏识。犹如<a href=\"/remen/niepan.html\" class=\"keylink\" target=\"_blank\">涅槃</a>。清净无染。不能持彼有漏杂染种故。漏种尚无。以何为食。</p><p>　　△三破身命互为食。</p><p>　　复不可说上界有情（至）众同分等无实体故。</p><p>　　音义　复恐救云。上界有情。以身持命。以命持身。即互为食。破云。四食不摄彼身食命食故。又无<a href=\"/remen/sejie.html\" class=\"keylink\" target=\"_blank\">色界</a>现无色身。彼有情命无能持故。以何为食。众同分等。如彼命根。无实体故。亦不能持身。</p><p>　　△次明异熟是识食体（二）初正释。</p><p>　　由此定知异诸转识（至）一切有情皆依食住。</p><p>　　△次通妨。</p><p>　　唯依取蕴建立有情（至）当知皆依示现而说。</p><p>　　音义　问一切有情。皆依食住。佛亦依食。应是有情。释云。唯依有漏。建立有情。佛无有漏。非有情摄。又问。经云<a href=\"/remen/zhongsheng.html\" class=\"keylink\" target=\"_blank\">众生</a>无上者佛是。岂非有情。释云。说为有情依食住者。应知皆依示现说故。</p><p>　　△三总结证成。</p><p>　　既异熟识是胜食性彼识即是此第八识。</p><p>　　△九灭定有心（三）初引经证有。</p><p>　　又契经说住灭定者（至）不离身识不应有故。</p><p>　　音义　初引经。宗镜第四十七卷释云。入灭定<a href=\"/remen/shengren.html\" class=\"keylink\" target=\"_blank\">圣人</a>。身语心行。无不皆灭。出入息是身加行。受想是心加行。寻伺是语加行。此三加行。与第六识相应。在灭定中皆悉灭故。而寿不灭者。即第八识种上。有连持一报色心不断功能名寿。亦不离暖者。暖触是第八相分。即此二法。皆不离第八识。既在灭定中。六识身语心行。皆悉不行。而有寿暖在者。明知即是第八识。与寿暖为依。若无下。证有第八。</p><p>　　△次依义广释（二）初明灭定有第八识（三）初依义明灭定有识（二）初明定中第八为不离身识。</p><p>　　谓眼等识行相粗动（至）依何而说识不离身。</p><p>　　音义　先顺明。住灭定者。转识必灭。若不下反显。不离身识。定是第八。若不许者。彼契经中。依何义说识不离身。</p><p>　　△次破后时还起名不离身识。</p><p>　　若谓后时彼识还起（至）如寿暖等实不离身。</p><p>　　音义　先牒计。恐救云。灭定者。初入定时。灭彼六识。后出定时六识还起。如隔日疟。疟虽暂愈。病根仍在。名不离身。彼识亦尔。是则下破。若后还起。名不离身。契经不应说心行灭。何者。识与想等。起灭必同。若谓识灭后时还起。名不离身。心行虽灭。后亦还起。宁不同识名不离身耶。寿暖诸根。应亦如识。灭已还起。若尔正入定时。竟同死尸。便成大过。曾见有人。寿暖与诸根既灭。复得生乎。故应许有第八。实不离身。则无是过。</p><p>　　△次据理破灭定无识（三）初破全无识。</p><p>　　又此位中若全无识（至）岂得说为住灭定者。</p><p>　　音义　谓此位中。彼识皆灭。不许第八。则全无识。若全无识。应如瓦砾之非情。经中何得说为住灭定有情耶。</p><p>　　△次破无异熟识。</p><p>　　又异熟识此位若无（至）离托余身无重生故。</p><p>　　合响　彼何所属者。灭定位中。既不许有能持之识。住灭定者。诸根寿暖悉皆败坏。契经所说不离身识。竟何属耶。何者。识离此身投托他身。无复重来生此身故。</p><p>　　补遗　前执无识则诸识全无。故以瓦砾为破。此执无识但无异熟。显有第六出定还起。故以无识执持诸根寿暖为破。</p><p>　　△三破无持种识。</p><p>　　又若此位无持种识（至）受熏持种亦已遮故。</p><p>　　合响　初直以后识无种破。过去下。展转遮破。</p><p>　　△三立量显灭定有识。</p><p>　　然灭定等无心位中（至）决定有识实不离身。</p><p>　　音义　量云。住灭定等无心位中。定实有识。具根寿暖。有情摄故。如有心位。由斯下结显。</p><p>　　△次破灭定有第六识（二）初约名位破（二）初约名（二）初正破。</p><p>　　若谓此位有第六识（至）此定亦名无心定故。</p><p>　　音义　初牒计。亦不下破。意明若有第六。不名无心定。所谓无心者。是无第六。既有第六。何名无心。前云后当广破。即指此下之文。</p><p>　　△次破救。</p><p>　　若无五识名无心者（至）如五识身灭定非有。</p><p>　　音义　谓彼救云。名无心者。唯无前五。非无第六。应一下。破云。应一切定。皆名无心。何者。九次第定。皆无五识。非唯灭尽定也。意识下。立量例破。谓无五识。意识亦无。以第六同五转识摄故。量云第六意识灭定非有。摄在六转识中故。如五识身。</p><p>　　△次约位。</p><p>　　或此位识行相所缘（至）可了知识入此定故。</p><p>　　音义　初立量顺明。非第六识。若此下反显。此位若有可知识者。则同余位。非灭定位摄。本为下。出其所以。</p><p>　　△次约心所破（二）初总徴。</p><p>　　又若此位有第六识彼心所法为有为无。</p><p>　　△次别破（二）初约有心所破（三）初标违教名。</p><p>　　若有心所经不应言（至）又不应名灭受想定。</p><p>　　音义　若有心所。违经所说。心行皆灭。有心所故。则有受想。亦违此名灭受想定。</p><p>　　△次释违教名（三）初破唯灭受想（二）初救。</p><p>　　此定加行但厌受想（至）说心行灭何所相违。</p><p>　　音义　初救无违名失。意谓。此定在加行前。但厌受想粗动。故在定中。唯受想灭。而得名为灭受想定。受想下。救无违教失。谓受想二法。资助心强。诸心所中。独名心行。说心行灭。有余心所。宁得违经。</p><p>　　△次破。</p><p>　　无想定中应唯想灭（至）此二灭时心亦应灭。</p><p>　　音义　举例破云。若汝谓灭定加行。但厌受想。故此定中唯灭受想。是则无想定前。但厌想故。应唯灭想。不灭余所。然汝不许无想定中唯想灭者。此亦应然。故受想灭。余亦应灭。既唯下。例破无识。受想二法。既助心强。此二灭时。心亦应灭。何执此位有第六识。</p><p>　　△次破心不同行亦灭（二）初救。</p><p>　　如身行灭而身犹在宁要责心令同行灭。</p><p>　　音义　救者意谓。如身之加行虽灭。而身不灭。心亦如是。虽心行灭。而心不灭。宁要责心令同行灭。</p><p>　　△次破（二）初以语行对破。</p><p>　　若尔语行寻伺灭时语应不灭而非所许。</p><p>　　音义　若如汝谓。身行灭时。而身犹在。例心行灭。而心不灭。亦应语行寻伺灭时。语亦不灭。然灭定有语。汝非所许。以此推之。故不应将心行。例同身行也。</p><p>　　△次明行有遍不遍。</p><p>　　然行于法有遍非遍（至）许如思等大地法故。</p><p>　　补遗　初泛明行有遍不遍。法有灭不灭故。不可一概例同也。法者通指身语心法。非遍行下次转释。先释非遍行灭。法或犹在。谓出入息是身法行。以非遍行所摄故。行虽灭而身法犹存也。次释遍行灭时法定随灭。谓寻伺是语法加行。受想是心法加行。然皆遍行所摄故。寻伺若灭。语法定无。受想灭时。心法宁存。许如思等大地法者。此且就小乘意。义引余部所许思等大地法。证成受想是遍行摄。俱舍颂云。受想思触欲。慧念与作意。胜解三摩地。遍于一切心。俱舍疏云。此言大地者。目受想等十心所也。以受想等。通三性等一切心品故。名为大地者。行处即目心王。是诸心所行处。故名为地。法之一字。还目心所。是大地之法（文）。此中引证之意。以受想是大地法故。是遍行所摄。又以受想例同寻伺。寻伺于语。是遍行摄。彼若灭时。语定无故。前云寻伺灭时语应不灭。而非所许。如何受想灭时。独许心在。同是遍行法故。彼既不尔。此云何然。</p><p>　　△三结。</p><p>　　受想灭时心定随灭如何可说彼灭心在。</p><p>　　△三受想与思等互破（二）初以受想例思等亦应灭。</p><p>　　又许思等是大地法（至）如何可言有余心所。</p><p>　　音义　此例同展转皆无。以破有余心所。谓汝宗既许思等是大地法。受想灭时。思等亦应皆灭。以同是大地法故。大地法既灭。则信等善法。贪等不善法。此位亦无。何者。非遍行灭。余可在故。如何可说唯灭受想有余心所。</p><p>　　△次以思等例受想应不灭（三）初例难。</p><p>　　既许思等此位非无（至）想亦应生不相离故。</p><p>　　音义　此以有则俱有为难。故以思等例破受想。不应独无。同是大地法故。又此下。复约依缘展转。明有受想。意谓。既有思等。必应有触。以触是诸心所之生缘故。既有其触。受想非无。如何可言受想独灭。有余心所。</p><p>　　△次转救。</p><p>　　如受缘爱非一切受（至）由斯所难其理不成。</p><p>　　音义　先举例云。如受缘爱。有受起爱。有受不起爱。非一切受皆能生爱。故触缘受。例亦应然。</p><p>　　△三复破。</p><p>　　彼救不然有差别故（至）受与想俱其理决定。</p><p>　　音义　彼救不然者。谓触缘受。受缘爱。不可为例。何者。有差别故。谓佛下。出差别所以。言无明触者。谓与无明相应触也。谓有经中佛自简别。诸受生起有二种缘。有依无明触生。有依明触生。唯无明触所生诸受为缘。能生爱支。非明触也。故云。非一切受皆能起爱。曾无有处简触生受。何触生受。何触不生受。是故不可为例。故若下。结成前难。</p><p>　　△三结违教名。</p><p>　　或应如余位受想亦不灭（至）亦不得成灭受想定。</p><p>　　音义　量云。受想是有法。此位亦不灭宗。因云。执此位中有思等故。喻如余位。若不许灭。仍违教名。</p><p>　　△次约无心所破（二）初正破（二）初约王所例破（二）初正例无所亦应无王。</p><p>　　若无心所识亦应无（至）如色等法亦非心故。</p><p>　　音义　若无心所。意识应无。不见下。以四因证成。余心。谓第六之余。指眼等五识。此且就小乘言也。余遍行。谓余识相应遍行等。心与心所不相离故。遍行心所灭。心法必灭故。此与诸识例同意识应无也。受等应非大地法者。谓若有心而无心所者。受等应非大地法摄。以不能遍一切心故。此识应非相应法者。如心所引起心王时。心王是相应法。今若心所灭而心王独存。此识应非相应法故。若许此识非相应法。则此意识应无心所。同所依根。同所缘境。同时。同事。便如色等亦非心故。量云。此识应无所依。缘等亦非心故。如色等法。</p><p>　　△次反例有王亦应有所（二）初正例。</p><p>　　又契经说意法为缘（至）如何有识而无心所。</p><p>　　音义　先引经。若此下。以经义责破非理。</p><p>　　△次遮救（二）初遮定位三和不生触等（二）初牒救词。</p><p>　　若谓余时三和有力（至）不成生触亦无受等。</p><p>　　音义　余时简非定时。谓余时根境识三。更相随顺有力故。能成触生触能起受等。由此定前加行之时。厌患心所。故于定位。三和无力。无如是事。</p><p>　　△次破斥。</p><p>　　若尔应名灭心所定如何但说灭受想耶。</p><p>　　音义　谓既由定前厌患心所。故在定位三事无能。不生触等。是则应名灭心所定。如何但说灭受想耶。</p><p>　　△次遮依前所厌不违定名（二）初牒救词。</p><p>　　若谓厌时唯厌受想（至）依前所厌以立定名。</p><p>　　音义　意谓。受想若灭。余之心所皆灭。今但依定前所厌。唯是受想。故唯名为灭受想定。</p><p>　　△次破斥。</p><p>　　既尔此中心亦应灭（至）不尔如何名无心定。</p><p>　　音义　若谓既厌受想。此二灭故。余所随灭。则心亦应灭。何者。所厌俱故。如余心所。若言唯灭心所而心不灭者。如何名此为无心定耶。</p><p>　　△次约三性推破（二）初徴。</p><p>　　又此定位意识是何。</p><p>　　△次破（二）初正破（二）初破染无记。</p><p>　　不应是染或无记性（至）非救寂静翻起散故。</p><p>　　音义　此定位中。若有意识。于三性中。为是何性。此意识不应是染。或无记性。何者。凡诸善定位中。无此染与无记事故。若此定心是染无记。余时意识染无记心必有心所。此位既尔。应亦有心所。则违汝执无心所义。又在定前。本为厌染而修善定。不应厌善起染等故。本厌劳虑而住灭定。非求寂静。翻起散故。</p><p>　　补遗　染通二性。谓不善与有覆无记。又云。或无记性者。无记有四。谓威仪。工巧。变化。<a href=\"/remen/guobao.html\" class=\"keylink\" target=\"_blank\">果报</a>也。此中或无记性者。指威仪等三种。下文出其因曰。诸善定中无此事故。不曰性而曰事者。正以事义。则该摄不善有覆。及余三种无记。不该果报无记者。如摄论云。果报无记。即是阿黎耶识。以小乘不信故。</p><p>　　△次破善性（三）初破相应善。</p><p>　　若谓是善相应善故应无贪等善根相应。</p><p>　　合响　<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>第十三卷云。相应善者。谓彼相应。以心心所。要与惭愧善根相应。方成善性。若不与惭等相应。善性不成。如杂药水（文）。谓若定位意识。是相应善。应与无贪等善根相应。则违汝执无心所义。摄论云。应有善根相应过故。</p><p>　　△次破<a href=\"/remen/zixing.html\" class=\"keylink\" target=\"_blank\">自性</a>胜义善。</p><p>　　此心不应是自性善（至）非善根等及涅槃故。</p><p>　　合响　俱舍论云。自性善者。谓惭愧根。以有为中。唯惭与愧及无贪等三种善根。不待相应。及余等起。体性是善。犹如良药。胜义善者。谓真<a href=\"/remen/jietuo.html\" class=\"keylink\" target=\"_blank\">解脱</a>。以涅槃中最极安隐。众苦永寂。犹如无病（文）。违自宗者。谓小乘亦立意识。是相应善。非自性善根等。亦非涅槃胜义善。故云违自宗。</p><p>　　△三破等起善。</p><p>　　若谓此心是等起善（至）如何<a href=\"/remen/shanxin.html\" class=\"keylink\" target=\"_blank\">善心</a>由前等起。</p><p>　　合响　俱舍论云。等起善者。谓身语业不相应行（三业中。意业。名相应行。身语二业。名不相应行。行即业也。三业皆以思为体。然思与意相应。名相应行。身语是思游履处。名不相应行）以是自性。及相应善。所等起故。如良药汁所引生乳（文）。文中初牒计。理亦下破。违自宗者。谓若定心是等起善。由加<a href=\"/remen/xingshan.html\" class=\"keylink\" target=\"_blank\">行善</a>根所引发故者。则与汝宗所说相应力故心得成善相违。如余善心。不名等起。善心无间等者。谓善心无间必灭。或起善心。或起染无记心。如何可由前念等起。故集论云。谓从善无间不善性生。不善无间善性复生。从二无间无记性生。乃至云出世无间<a href=\"/remen/shijian.html\" class=\"keylink\" target=\"_blank\">世间</a>生等。</p><p>　　△次结斥。</p><p>　　故心是善由相应力（至）宁说此心独无心所。</p><p>　　音义　谓此心是善。既非自性胜义。及等起善。必由相应力故。而得成善。是故定有相应信等善根。宁说有心而无心所。</p><p>　　△次结破。</p><p>　　故无心所心亦应无。</p><p>　　△三总结证成。</p><p>　　如是推徴眼等转识（至）无想等位类此应知。</p><p>　　合响　先证结问。既有第八。何名无心定耶。答宗镜第五十卷云。灭定等位。称无心者。未必全无。成业论云。心有二种。一集起心。无量种子集起处故。二种种心。所缘行相。差别转故。灭定等位。第二心阙。故名无心。如一足床。阙余足故。亦名无足（文）。无想下。例余四位。摄论第三卷云。如<a href=\"/remen/shizun.html\" class=\"keylink\" target=\"_blank\">世尊</a>说。识不离身。此说果报识。何以故。由有种子故。后出定时。生起识。从此而生。此能依所依。一切时。如是而生。虽加功用。不能令其相离。何以故。比于世间中。从生至终。更互不相离。一切共生。无有能拔其能依。令离所依。譬如四大及四大所造。心法亦尔。无有道理令其相离。留心独在。若言从所依。拔除能依不可得。但以想受。是过患故。唯此二法不现非余。此亦不成。何以故。非一切处<a href=\"/remen/xingzhe.html\" class=\"keylink\" target=\"_blank\">行者</a>。此中不有故。经说灭尽定中识不离身者。即是成就阿赖耶识是有。以世尊说。识不离身故。若离果报识。余识不成。何以故。由灭尽定。对治生起识故。以是寂静故。</p><p>　　△十染净心（三）初引经证有。</p><p>　　又契经说心杂染故（至）彼染净心不应有故。</p><p>　　合响　初引经。宗镜第七十五卷。引神锴和尚解云。心者是第八识。由其识内持染净种子。种子遇缘。即能招苦乐两果。果起由心。此是总报主真异熟识。识中能含藏善不善业种子。然识体因中。唯无覆无记性。为含藏染净业种故。若无下。证有第八。</p><p>　　△次依义广释（二）初总释。</p><p>　　谓染净法以心为本（至）心受彼熏持彼种故。</p><p>　　合响　宗镜第四十七卷云。以心为本者。即一切染净。有为<a href=\"/remen/wuweifa.html\" class=\"keylink\" target=\"_blank\">无为法</a>。皆以第八识为根本。依心而住者。即前七现行。皆依第八识而住。受彼熏者。即第八识。受彼前七识熏。持彼种者。即第八识。能持前七三性染净种子。</p><p>　　△次别释（二）初约杂染释（二）初标。</p><p>　　然杂染法略有三种<a href=\"/remen/fannao.html\" class=\"keylink\" target=\"_blank\">烦恼</a>业果种类别故。</p><p>　　合响　宗镜第七十六卷云。一烦恼杂染。即是见修烦恼。二业杂染。一切善不善总报业。三果杂染。即三界总别。报异熟果。</p><p>　　△次释（二）初明无第八烦恼无因。</p><p>　　若无此识持烦恼种（至）诸已断者皆应起故。</p><p>　　音义　界地往还者。界谓三界。地谓九地。往者谓离下染而生上界。还者谓报尽还来散入诸趣。若无此识持烦恼种。善心后起。诸烦恼。皆应无因。何者余法不能持彼种故。过未心等。无实体故。若诸烦恼。无因而生。则无三乘圣果。何者已断烦恼。复应起故。</p><p>　　△次明无第八业果无因（二）初正明业果无因失。</p><p>　　若无此识持业果种（至）烦恼亦应无因生故。</p><p>　　音义　异类法者。上下界地。业果相望。染净不同故。名异类法。即<a href=\"/remen/liudao.html\" class=\"keylink\" target=\"_blank\">六道</a>善恶业果也。诸业果者。下界下地之业果也。如郁头蓝。弗久受非想之报。若无此识持欲界业果种子。后则不应受飞狸之身。此且约上界起下。下界起上准知。余种余因前已遮故者。谓或执异因生异性果。或执色心。互为因缘或执余法。能持种子。前诸文中已自遮故。若诸下以世例出世。烦恼亦应无因生者。恐谓业果必由烦恼而生。入无依圣人已无烦恼业果。云何复生。故云烦恼亦应无因而生。</p><p>　　△次兼明有支不成失。</p><p>　　又行缘识应不得成（至）此不成故后亦不成。</p><p>　　音义　行谓正感后世善恶之业识。谓本识内亲生当来异熟果。摄异熟识种。既无第八。则无受熏法。第六造引业时。不熏当来异熟识种故。行缘识不得成。若言转识受熏能持种子。前已遮故。若言结生染识为行缘识。结生染识非行感故。结生染识者。依中有位。托母胎时。有爱恚。俱染污。第六名染识。一念染心。即系属彼名结生。应说下。谓行缘识既不成。应说行缘名色。设尔何失。时分悬隔。<a href=\"/remen/wuyuan.html\" class=\"keylink\" target=\"_blank\">无缘</a>义故（行缘识约现在。第六造业熏种时。说名色依。当来胎中现起次第故。云时分悬隔）。谓行缘识既不得成。后诸有支。亦不得成故。云此不成故。后亦不成。</p><p>　　△次约清净释（二）初标。</p><p>　　诸清净法亦有三种世出世道断果别故。</p><p>　　合响　宗镜第七十五卷云。一世间净。即是伏惑道。二出世间净。谓无漏。三所断果清净。即所证理。</p><p>　　补遗　一切所修。事戒事禅及有漏<a href=\"/remen/wensixiu.html\" class=\"keylink\" target=\"_blank\">闻思修</a>。资粮加行位中。是世间清净道圣位。所修无漏根。后二智。是出世清净道。择灭无为。有余无余涅槃。是所证断果。前杂染法中。烦恼及业。是集谛。果即苦谛。此中二道。即道谛。断果即灭谛。世出世间。一切<a href=\"/remen/yinguo.html\" class=\"keylink\" target=\"_blank\">因果</a>。皆不离第八识也。</p><p>　　△次释（二）初明无第八净道无因（二）初总明清净道无因失。</p><p>　　若无此识持世出世（至）所依亦应无因生故。</p><p>　　音义　异类心者。以世间道。望出世间道。出世间道。望世间道。名异类心。起彼净法。皆应无因者。且如须陀洹等已见道竟。复起<a href=\"/remen/xiudao.html\" class=\"keylink\" target=\"_blank\">修道</a>。或时出观。则起世间道心。后入观时。则起出世间道心。此由第八识。执持出世心等种子故。后时还起。若无此识起则无因。余法持种前已遮故。若二下例。无余依圣人。亦应还生二道所依。谓身智恐谓净道。必依身智而起。彼无余依圣人。已无所依身智。云何复起二道。若二道既可无因而生。则所依身智。独不可无因生乎。故曰。所依亦应无因生故。</p><p>　　△次别明出世道无因失。</p><p>　　又出世道初不应生（至）是则应无三乘<a href=\"/remen/daoguo.html\" class=\"keylink\" target=\"_blank\">道果</a>。</p><p>　　音义　谓初果见道。出世净心。由本有无漏种子生。若无第八持彼法尔无漏种子。出世道心。初不应生。若谓从闻熏习生。出世道何必法尔种子。理亦不然。其闻熏习。犹属有漏。其类定别。只可作出世净道增上缘。非彼净道正因故。若出世净。道无因而生。便同外道自然生。非识中种子所生故。故前文云。诸有情有无漏种。不由熏习法尔成就。后胜进位熏令生长。无漏法起。以此为因。无漏起时。复熏成种。若但闻熏所成。非净种生者。则非无始依附本识法尔种故。初不下结过。三乘道果。谓三乘<a href=\"/remen/puti.html\" class=\"keylink\" target=\"_blank\">菩提</a>也。</p><p>　　△次明无第八断果不成（二）初正释。</p><p>　　若无此识持烦恼种（至）依谁由谁而立断果。</p><p>　　音义　断果谓涅槃由能断道断。此第八识中。烦恼种子。由斯<a href=\"/remen/zhengde.html\" class=\"keylink\" target=\"_blank\">证得</a>转依断果。若无此识。持烦恼种涅槃断果。亦不得成。谓道下出其所以。谓圣道起时。所有烦恼种。现俱非有故。云何现行。非有染净二心。不俱起故。云何种子非有道相应心。不持彼种故。何者。自性相违如涅槃故。若言去来识等及圣道得。或复余法。能持彼种。理不成故。既无下结过。所断谓烦恼。能断谓观智。二皆叵得。谓依谁所断。由谁能断。而立转依断果。</p><p>　　补遗　二种净道是智德。是所生得。故有种子。灭谛涅槃是断德。是所显得故。唯约烦恼种子有无。以立断德差别。不可谓。断德亦自有种子也。故云所断能断并无。依谁由谁而立断果耶。</p><p>　　△次破救。</p><p>　　若由道力后惑不生（至）皆已无因永不生故。</p><p>　　补遗　先牒救词。则初下破初道。谓初入圣位见道时。后诸烦恼谓修道所断俱生惑。初见道时。唯断分别现起。才入圣流。直至八地已后。俱生断尽。方成无学。若由道力。后惑不生即立断果。是则才得初果。即证无学。何者。以无第八含藏杂染种子。后诸烦恼皆已无因。永不生故。</p><p>　　△三总结证成。</p><p>　　许有此识一切皆成唯此能持染净种故。</p><p>　　△三指广结略。</p><p>　　证有此识理趣无边恐厌繁文略述刚要。</p><p>　　音义　此结显。正理十章。</p><p>　　△三总结劝信。</p><p>　　别有此识教理显然诸有智者应深信受。</p><p>　　补遗　此结应前文。证有本识。初徴答总标。云何应知此第八识离眼识等。有别自体。圣教正理为定量故。中间引教。显理广释已竟故。此结云别有此识教理显然。释初能变竟。</p><p>　　△次第二能变（三）初结前问后。</p><p>　　如是已说初能变相第二能变其相云何。</p><p>　　△次举本颂答。</p><p>　　颂曰次第二能变（至）阿罗汉灭定出世道无有。</p><p>　　开蒙问解二能变有几门义。答有十门。一释名门（次第至末那）。二所依门（依彼转）。三所缘门（缘彼）。四体性门（思量为性）。五行相门（思量为相）。六染俱门（四烦恼至爱）。七余相应门（及余触等俱）。八三性门（有覆无记摄）。九界系门（随所生所系）。十伏断门（阿罗至无记摄有）。</p><p>　　△三末论释成（二）初正释颂文（九）初释名门（二）初正释。</p><p>　　论曰次初异熟能变识（至）恒审思量胜余识故。</p><p>　　合响　末那。具云讫利瑟吒耶。末那此云染污意。开蒙云。第七相应立号。由与四惑相应。号曰末那（末那二字。通漏无漏）。</p><p>　　补遗　宗镜第五十二卷云。恒审思量者。此简第八前六识。恒者不间断。审者。决定执我法故。问第八亦无间断。第六决定有思量。何不名意。答有四句。一恒而非审第八恒无间断。不审思量我法故。二审而非恒即第六。虽审思量而非恒故。不名意也。前五俱非非恒非审。第七俱摄而恒审故。独名意也（文）。</p><p>　　△次简异（二）初徴。</p><p>　　此名何异第六意识。</p><p>　　△次释（二）初约离合释唯异第六。</p><p>　　此持业释如藏识名（至）故于第七但立意名。</p><p>　　补遗　此谓第七持业释者。六离合释云。如说藏识藏取含藏用。识取了别用。此二同一所依（二用同。依一自证分体）藏即识故。名为藏识同依。持业释。第七亦然。思量名意识。亦思量识即意故。持业释也。量云。此末那意识。是有法。持业释宗。识即意故。因喻如藏识。彼谓第六依主释者。又六离合释云。谓所依为主如说眼识。识依眼起。即眼之识。故名眼识。举眼之主。以表于识。故名依主。第六亦然。识依意起。即意之识。识异意故。依主释也。量云。彼第六意识。是有法。依主释宗。识异意故。因喻如眼识等。然诸下明圣教立名。无相滥义。</p><p>　　△次以标意名总异余七。</p><p>　　又标意名为简<a href=\"/remen/xinshi.html%09\" class=\"keylink\" target=\"_blank\">心识</a>（至）为近所依故但名意。</p><p>　　音义　初约心识简。谓第八名心积集。义胜前六名识。了别义胜第七。二义既劣。是故不名心识。但目为意。或欲下约所依简。谓眼识近所依。既名为眼。乃至身识近所依既名为身。此与第六意识。为近所依故。但名意。</p><p>　　△二所依门（三）初正释此识所依（二）初标。</p><p>　　依彼转者显此所依。</p><p>　　△次释（二）初释依彼（二）初总明依藏识。</p><p>　　彼谓即前初能变识圣说此识依藏识故。</p><p>　　音义　谓此第七所依。即第八识。以圣慈氏说。此末那。依藏识故。</p><p>　　△次别明依种现（二）初解唯依种。</p><p>　　有义此意以彼识种（至）为俱有依方得生故。</p><p>　　音义　此师。谓此第七。唯以第八识种为所依。此无下释出依种。非现之意。</p><p>　　△次解依种现。</p><p>　　有义此意以彼识种（至）为俱有依方得生故。</p><p>　　音义　此师意。明第八种现。俱为第七所依。虽无下出须。依。现之所以。谓第七识体。虽无间断。圣道起时。而因中有转染。易净之义故。必假彼现。为俱有依。方得生起。</p><p>　　△次释转义。</p><p>　　转谓<a href=\"/remen/liuzhuan.html\" class=\"keylink\" target=\"_blank\">流转</a>显示此识恒依彼识取所缘故。</p><p>　　音义　准古疏释云。流是相续义。转是生起义。谓此恒。依第八或种或现相续生起。即取所依而为缘故。</p><p>　　△次傍论诸识所依（二）初略释（三）初释。</p><p>　　诸心心所皆有所依然彼所依总有三种。</p><p>　　△次释（三）初因缘依。</p><p>　　一因缘依谓自种子（至）离自因缘必不生故。</p><p>　　合响　宗镜第七十二卷云。即种子依此因缘者。对果得名。因即是缘。即不取因由之义。此因。是果。之所依故。即现行名果。能生种子。名因缘。又因者。是现行果之因。缘者。即此因。有亲生现行果之用名缘。问因缘依。与因缘何别。答依狭缘宽。若因缘即有三义。一种引种。二种生现。三现熏种。若因缘依。即唯取种生现。一义是真因缘依。若种生种。但名因缘。不得名依。以异念因果故。即前念无体非依。定须同时。问且如现熏种。亦是同念因果。何不为依。答现熏种。虽同念。然阙因沉。隐果。显现义。亦非因缘依。故知唯取真因缘义名依。都具三义。名因缘依。一是主即种是主。二因沉。隐果。显现。即简现熏种。三因果同时。即简种生种。问此种子。为因缘依体者。取何法为能依。答诸有为法。皆托此依。即一切有为缘。生法色之与心。皆须托自种为依。有此种故。一切色心现行。方始得生。离自因缘。必不生故。意云。心现若离自心种。必不生。色法亦尔。</p><p>　　△次增上缘依。</p><p>　　二增上缘依谓内六处（至）离俱有根必不转故。</p><p>　　合响　宗镜云。即俱有依增上缘依者。若增上缘即宽。谓通有无及疏增上者。谓依即狭。唯取有力及亲增上。以五色根并意根处。唯此内六处。为增上依体。即简外六处。望心心所法。但为增上。即不得为依体。又唯取同时八<a href=\"/remen/shixin.html\" class=\"keylink\" target=\"_blank\">识心</a>王。为意根处。以意根处缘得八个识故。若是等无间意。即自为一依故。不取即此增上依。须具三义一有力。二亲。三内。其外六处。以不具三义故。但为缘。非依。若能依法。即诸心心所。皆托此依。诸心心所者。即简色不相应行。无为后三位。皆无增上缘。问其一切心心所法。若无内六处时。亦得转否。若离俱有根必不转故。意云。若无所依根时。其心心所。定不得转。</p><p>　　△三等无间缘依。</p><p>　　三等无间缘依谓前灭意（至）离开导根必不起故。</p><p>　　合响　宗镜云。即开导依。等无间缘依者。等无间依。即狭。唯取心王有主义故。若四缘中。等无间缘。即宽。双通心心所。为前念心王有力。能引生后念。一聚心心所法名等。以力用齐等故。无自类为间隔名无间。问此依以何为体。答以前念八识心王。总名等无间。此是依体。即前念心王。与后念心心所。为依。问前念心法已灭无体。何得为依。答彼先灭时。已于今识为开导故。意云。彼前念心王临欲灭时。有其力用能引后念。令生作此功能了便灭。即现前一念有引后功能。以为法体。非取过去已灭。无体法为依。问其前念心王。有引后力用。名为依者。未审将何法为能依。答诸心心所。皆托此依。即一切心心所法。起定能须托此前灭意。为依方起。问诸心心所。若不依前灭心王。亦得起否。答离开导根。必不起故。意云。心心所。若不得前念心王。为开辟引导。即无因得起（文）清凉云。然此三依。言生转起。别相云何。生约依种。办体而生。转约随顺与力令转。起约由前开路令。后得起。</p><p>　　△三结。</p><p>　　<a href=\"/remen/weixin.html\" class=\"keylink\" target=\"_blank\">唯心</a>心所具三所依名有所依非所余法。</p><p>　　合响　宗镜问。心法四缘生。何故。三缘别立。为依所缘缘不尔。答三缘有常义主义故。亦缘。亦依所缘缘。但有常义阙主义故。但为缘不为依。非所余法者。简色不相应行。无为后。三位皆无三所依也。</p><p>　　△次广释（三）初种子依（二）初标。</p><p>　　初种子依。</p><p>　　△次释（二）初经部种现不俱。</p><p>　　有作是说要种灭已（至）种与芽等不俱有故。</p><p>　　合响　集论第二卷。有四十二种已生。第十二有种已生。第十三无种已生。经部遂取此无种已生。为种灭现生之证。开蒙云。有小乘经部因果异时。何以故种坏芽生故。</p><p>　　△次大乘种现俱时（二）初斥前非。</p><p>　　有义彼说为证不成（至）？？炷同时互为因故。</p><p>　　音义　谓彼经部。虽引集论中无种已生为证。不成正义。何者。彼论所说。无种已生。是引生自类。后种说非依引生现果说。故且种生芽等。乃是外谷麦等。依世俗说。假名种子故。非胜义。现见谷等芽种。俱有种灭芽生。非极成故。谓？？烧炷。炷生？？。因果既可同时。种现因果宁不俱有。</p><p>　　△次申正义（二）初明三因缘因果俱不俱别（二）初正明。</p><p>　　然种自类因果不俱种现相生决定俱有。</p><p>　　合响　因缘有三义。一种引种自类因果。不俱以异时故。二种生现。三现熏种决定。俱有以同时故开蒙云。若大乘正义因果同时。问定同时也。答有少不同。若种生现。现熏种。因果同时。若种引种因果异时。问种引种。凭何得知异时。答瑜伽论说。亦与后念自性为因缘故。知是异时也。问种引种。异时之理。答约细四相念念迁灭。前灭为因。后生为果。问种现相生同时之义。答脚下种子生头上。现如子生茎。现行头上办所熏。种如茎结实。故定同时。</p><p>　　△次引证（二）初引瑜伽通证三类因缘。</p><p>　　故瑜伽说<a href=\"/remen/wuchang.html\" class=\"keylink\" target=\"_blank\">无常</a>法（至）种与现行互为因义。</p><p>　　补遗　先引论文。无常法者。通指诸心心所。种子体是生灭有转变故。名无常种。既无常现行。亦是无常。瑜伽第五卷云。谓无常法是因。无有常法能为法。因又虽无常法。为无常因。然与他性为因。亦与后自性为因。非即此<a href=\"/remen/shana.html\" class=\"keylink\" target=\"_blank\">刹那</a>。又虽与他性为因。及与后自性为因。然已生未灭方能为因。非未生已灭（文）。自性下释义。以种望种名自性。种现相望名他性。虽引自他二义。此中唯取他性。种生现义。证因缘依也。</p><p>　　△次引摄论别证种现因缘。</p><p>　　摄大乘论亦作是说（至）应知皆是随转理门。</p><p>　　补遗　先引论文。初双证种现互为因缘。染法。即前七识与藏识。互为因缘。又说下一句。单证种子为因缘依故。种下一句。结显种子。依决定同时。设有下。通妨谓他处说。种子与果有前后者。应知皆是随转理门之权说。随转理门者。会玄第八云。犹尚随彼小乘宗。转变理门。注云。随顺彼宗。转大乘理。且作是说也。</p><p>　　△次结示诸心心所各有种子依。</p><p>　　如是八识及诸心所定各别有种子所依。</p><p>　　△次俱有依（二）初标。</p><p>　　次俱有依。</p><p>　　补遗　宗镜云。即所依与能依。俱时而有名。俱有依。有四师所解。前三异计。第四<a href=\"/remen/hufa.html\" class=\"keylink\" target=\"_blank\">护法</a>。方为正义。</p><p>　　△次释（四）初家解（二）初前五识（二）初正释。</p><p>　　有作是说眼等五识（至）眼等五根即种子故。</p><p>　　音义　此师。为前五识。以同时第六意识。为俱有依。谓此眼等五识现起之时。必有同时意识故。无别眼等根为彼所依。此计眼等五根。即五识种子故。</p><p>　　△次引证（二）初<a href=\"/remen/weishi.html\" class=\"keylink\" target=\"_blank\">唯识</a>颂。</p><p>　　二十唯识伽他中言（至）故眼等根即五识种。</p><p>　　合响　宗镜第六十三卷。小乘难云。论主若言一切皆是唯识无心外实境者。何故世尊于阿含经中。说有十二处。若一切皆是唯识者。世尊只合说意处法处即不合说有十色处。今世尊既说有十二处者。明知离却意法处外别有十色处。是心外有何言一切皆是唯识。论主答。中分三初假。答二正。答三喻。答初假。答引二十唯识。颂云识从自种生。似境相而转。为成内外处。佛说彼为十。言识从自种生者。即五识自证分现行。各从五识自种而生。将五识自种。便为五根。言似境相而转者。即五识自证分从自种生。已而能变似二分现。其所变见分。说名五识。所变相分。似外境现。说名五境。其实根境十处。皆不离识。亦是唯识此是假。将五识种子为五根。答经部师。以经部许有种子故。问说许有种子。岂不执离识有。答彼计种子。在前六识中。持亦不离识有。论主。云其所。变相分似外五境。亦不离识有。能变五识种。即五根亦不离识有。虽分内外十处。然皆是唯识。言佛说彼为十者。以佛密意为破外道。执有为一合相我故。遂于无言之法。强以言分别说。有根尘十处。有大胜利。此即大乘假。将五识种子。为五根假。答小乘也（文）。此初师不会假答及佛密意故。引此以证五根即种之义。彼颂下。初师谬解之词。余正答喻答之文。后圣教相违难中引。</p><p>　　△次缘论颂。</p><p>　　观所缘论亦作是说（至）能熏与种递为因故。</p><p>　　补遗　观所缘缘论者。盖陈那论主。因小乘昧唯识理。以外色作所缘缘故。论主展转破竟遂明自宗。立内色为所缘缘。显唯识理而小乘。始知五识所缘色等。五尘是内色。然复疑眼等五根。计为心外故。问云。若五识生唯缘内色。如何亦说眼等为缘故论主答。以此颂明眼等根亦非心外。遂自释云。以能发识比知有根。此但功能非外所造故。本识上。五色。功能名眼等根。亦不违理。功能发识理无别故。此根功能与前境色。从无始际展转为因。谓此功能至成熟位。生现识上五内境色。此内境色。复能引起异熟识上五根功能（文）。此明颂意来源及颂正义意。谓异熟识上生眼等。五识之色功能说为五根。即根功能与内境色。更互为增上缘因彼颂下。初师谬解颂意。言眼等色识者。依根名眼识就境名色识。止是眼等五识。彼谓异熟识上。能生眼等色识种子。名色功能说为五根。无别眼等根。此谬。以功能为种子。种子即五根。种与下解后二句颂。又谓此种子与所生眼等色识。更互为亲因缘。现行色识与功能种子。递为因故。如上谬释。两颂皆谓根即识种无别眼等。为俱有依也。故为次师所破。</p><p>　　△次后三识。</p><p>　　第七八识无别此依（至）要托末那而得起故。</p><p>　　补遗　七八谬解。第六虽是。义亦未足。</p><p>　　△第二家解（二）初斥前非（三）初标。</p><p>　　有义彼说理教相违。</p><p>　　△次释（二）初难前五识（二）初正斥破（二）初别破（二）初破识种为色根（九）初约十八界难。</p><p>　　若五色根即五识种（至）诸圣教中处处说故。</p><p>　　音义　谓根尘识三。各别有种。根是色。色有色种。识即心。心有心种。若五色根即五识种。是即根全无种即识种故。翻此亦可言识。亦无种即是根故。若尔十八界种。应成杂乱。便违理。然十八界下明违教。</p><p>　　△二约相见分难。</p><p>　　又五识种各有能生（至）皆是色蕴内处所摄。</p><p>　　音义　初以相见分各别有种为问。若见分下约见相两关。破谓。若执见分种。是根见分属心。则眼等根应识蕴摄。便违理又违圣教。五根皆是色蕴所摄。若执相分种。是根相分属境。则眼等根应外处摄。便违理又违圣教。五根皆是内处所摄。二俱有失。故不可执以五识种。为五根也。</p><p>　　△三约增上缘难。</p><p>　　又若五根即五识种（至）不应说为增上缘摄。</p><p>　　音义　种望眼等现识。是因缘。根望眼等现识。是增上缘。谓五根既是五识自种。则五根应是五识因缘。便违理。诸圣教中。不应说五根为增上缘。又违教。</p><p>　　△四约界地难。</p><p>　　又鼻舌根即二识种（至）二地五地为难亦然。</p><p>　　音义　初约界难。谓教中说。鼻舌二根。通色界系。鼻舌二识。唯欲界系。若谓根即识种。则应鼻舌二根。唯欲界系。或识如根。鼻舌二识。通色界系。许则便与圣教相违。眼耳下约地难。谓眼等<a href=\"/remen/sangen.html\" class=\"keylink\" target=\"_blank\">三根</a>。通于五地（五趣杂居地。并色界四地）。眼等三识。唯二地居（五趣杂居地。离生喜乐地）。若谓三根即三识种。应唯二地。或三识种。如三根。应通五地。故云为难亦然。</p><p>　　△五约三性难。</p><p>　　又五识种既通善恶应五色根非唯无记。</p><p>　　音义　根唯无记。识通三性。若五色根。即五识种。应五色根。亦通善恶。非唯无记。此违理也。</p><p>　　△六约执受难。</p><p>　　又五识种无执受摄五根亦应非有执受。</p><p>　　音义　谓第八缘有漏识种。无执受。于五色根有执受。若以识种为根。则根亦应非有执受。此违理也。</p><p>　　△七约同法难。</p><p>　　又五色根若五识种（至）彼以五根为同法故。</p><p>　　合响　谓五识依五根。意识依末那。若五识种。即五色根。应意识种。即是末那。何者。彼末那。以五根为同法喻故。正量云。意识是有法。末那为俱有依宗。转识摄故。因同喻如五识依五根。反量云。意识种是有法。即是末邪宗。因云。无别意根故。同喻如五识种即五根。若尔便违正理。设谓末那本非意识种。而五识种。又岂是五根耶。</p><p>　　△八约三依不具难。</p><p>　　又瑜伽论说眼等识（至）即五识种依但应二。</p><p>　　音义　谓五识种。是眼等现识因缘依。五根是增上缘依。五识前灭意为等无间缘依。若根即种。是将增上缘依。为因缘依。是无增上。而依唯二。则违理教。</p><p>　　补遗　瑜伽第一卷。五识身相应地文云。眼识彼所依者。俱有依。谓眼四大种所造眼识所依净色。无见有对。等无间依。谓意眼识无间。过去识种子依。谓即一切种子执受所依。异熟所摄阿赖耶识（文）。此眼等识皆具三依。</p><p>　　△九约根通种现难。</p><p>　　又诸圣教说眼等根（至）便与一切圣教相违。</p><p>　　音义　谓五根通于种现。若执识种为根。根应无现。岂唯违理。并违圣教。</p><p>　　补遗　瑜伽论云。皆以现行及种子二法。为眼等根。由本熏时。心变似色。从熏时为名。今执唯是种子。更无能熏现行。岂成根义。</p><p>　　△次破业种为色根（二）初叙。</p><p>　　有避如前所说过难（至）妙符二颂善顺瑜伽。</p><p>　　音义　此叙朋救计执。言增上业种者。即前六识所造满业习气。能感当来异熟生摄无记五识。谓即此业种名五色根。作增上缘。生眼等识。非作因缘。生五识种。既是增上业种。则合唯识识从自种生义。亦契缘论功能名五根义此种但为增上。不为因缘。又顺瑜伽具三依义。岂不妙且善乎。</p><p>　　△次破。</p><p>　　彼有虚言都无实义（至）故彼所言非为善救。</p><p>　　补遗　初二句总斥。应五下。例前难破。但以识种业种有殊。谓业通善染。根唯无记。若以业种为根。根亦应通善恶故。非唯无记。此仍违理。同前第五执。又彼下。彼即五色根。应非二字贯于三句。谓既执业种为色根。业种无执受摄。则五色根。应非唯有执受。此亦违理。同前第六执。若以感五识业种。为色根者。业乃属思。若感见分种。应识蕴摄。而五根应非唯色蕴摄。若感相分种。应外处摄。而五根应非唯内处摄。理教并违。同前第二执。鼻舌等者。业种通三界。鼻舌二识唯欲界系。今随所感识。转鼻舌二根。唯应欲界系。眼等三根。不应五地系。许便俱与圣教相违。同前第四执。若感五识业种。为五根。感意识业。应是末那。彼以五根为同法故。此亦违理。同前第七执。业种不通现行。业既即根故。眼等不应通现种。理教相违。同前第九执。又应眼等非色根者。由业属思。非是色法。若根即业种。眼等应非色根故。业既属思。根仍似识。则与第一十八界杂乱过同。又若五识等者。眼等五识通三性。此约等流习气说。满业所感者。唯无记性。若谓五识皆业所感。则应一向唯无记摄。不通善染。承上无记。五识是业所感。可有眼等。为俱有依。善染五识既非业感。应无眼等为俱有依。若尔依成唯二。则与第八违瑜伽过同。故彼二句结斥。谓彼虽以业种转救。自谓符顺三论。远离前过。孰知仍违理教。岂是善救。</p><p>　　△次总责。</p><p>　　又诸圣教处处皆说（至）如斯迷谬深违教理。</p><p>　　补遗　此中并责计识种业种二家。先责违教。拨无色根者。即彼所执无别眼等。为俱有依也。许眼下责违理。谓汝拨无之意。乃不许有赖耶变似色根耶。故举例云。汝等既许眼等识变似色等。何独不许阿赖耶变似色根。末二句结责。谓既迷色根。不从识变。而又谬执色根即识业种。于教于理一倍相违。故云深也。</p><p>　　△次申颂义。</p><p>　　然伽他说种子功能（至）非谓色根即识业种。</p><p>　　补遗　承上破斥。复申疑问。若尔何故二论中。一说种子为五根。一说功能为五根耶。然两处伽他中。说种子与功能。名五根者。此论主为破余乘计执。离识实有五根故。于本识所变似眼等根。以有发生五识用故。假名种子及色功能。显唯识义。非谓色根。即是识种与业种也。</p><p>　　△次难六七识（二）初难六不以五为依。</p><p>　　又缘五境明了意识（至）彼此相依势力等故。</p><p>　　音义　先顺明。谓明了意识。缘五尘时。既与五识同起。应以五识。为俱有依。若彼下反显。即以前师所明五依。第六之义。而反成之。五六相依。势力等故。</p><p>　　△次难七不以八为依（二）初正难。</p><p>　　又第七识虽无间断（至）此即现行第八识摄。</p><p>　　补遗　此由初家判。第七八识。无别此依。恒相续转。自力胜故。今释云。第七虽无间断。而至见道。无漏初起。修道位中漏与无漏相间而起。既有转染易净之义。应如前有俱有依。不尔者。若谓第七无俱有依。彼应非转识摄。则转识唯六。便违圣教。转识有七。量云。第七识是有法。有俱有依宗。转识摄故。因喻如六识。若无俱有依则违理。非转识摄则违教。故应许有。得免二过。然此所依则现行第八。</p><p>　　△次引证。</p><p>　　如瑜伽说有藏识故（至）有藏识故意识得转。</p><p>　　补遗　先引论文。彼论下释义。非由彼种者。因前释依彼转文中。初家云。此意以彼识种而为所依。非彼现识。次家云。此意以彼识种及彼现识。俱为所依。虽无间断。而有转易。名转识故。必假现识为俱有依。方得生故。今此中引证之意。正以第七见道等既有转易故。定以现行藏识为依。简却彼种也。若谓第七。不依第八现识。只应说有藏识故。意识得转。不应言有藏识故得有末那。</p><p>　　△三结。</p><p>　　由此彼说理教相违。</p><p>　　△次申己义。</p><p>　　是故应言前五转识（至）自能立故无俱有依。</p><p>　　音义　此师辟前解虽是。然于正义犹未尽善。</p><p>　　△第三家解（二）初斥前非（二）初总斥。</p><p>　　有义此说犹未尽理。</p><p>　　△次别斥（三）初斥第八不以第七为依。</p><p>　　第八类余既同识性（至）更互为依斯有何失。</p><p>　　合响　量云。第八是有法。有俱有依宗。因云。同识性故。喻如余识。</p><p>　　△次斥识种不以现识为依。</p><p>　　许现起识以种为依（至）识种离彼不生长住故。</p><p>　　音义　先例明。初句能例。明现识依种。若无自种。现识不转。次句所例。明识种依现。若无现识。识种不得生长而住。能熏下。明须依现义。谓识中种子依能熏。前七现识生长依所熏。异熟现识得住故。离彼能所熏。而种识不得生长住故。</p><p>　　△三斥异熟不以色根为依。</p><p>　　又异熟识有色界中（至）或所立因有不定失。</p><p>　　音义　先立义。如契下。初引契经顺证。次引瑜伽反显。若异下释成。量云。眼等六识是有法。不能执受有色相身宗。因云。各别依故。若异熟识。不遍依止有色诸根。则以六识而为同喻。应如六识。非能执受。此则违教。或所立下。明因亦有过。若异熟识。是能执受。而不遍依有色诸根。则所立因。有不定失。应立量云。异熟识是有法。能执受有色根身宗。因云。不遍依止故。是则能执受。非能执受。皆共此不遍依止故因。为不如眼等六识。不遍依止故。异熟识是能执受。为如眼等六识。不遍依止故。异熟识非能执受。故所立因。犯共不定失。此则违理。</p><p>　　△次申己义。</p><p>　　是故藏识若现起者（至）亦依能熏余如前说。</p><p>　　补遗　承上斥破引证竟故。申明己义。而结成之。藏识至第七识一节。结成前第八类余至斯有何失之义。在有色界亦依色根。结成前又异熟识至依色根之义。若识种子至亦依能熏。结成前识种亦应许依现识至生长住义。</p><p>　　△第四家解（三）初总斥标宗。</p><p>　　有义前说皆不应理未了所依与依别故。</p><p>　　补遗　此护法正义。谓前三家所说。皆未明了。依与所依差别之义。混而言之。故不应理。</p><p>　　△次广示正义（二）初明依所依义（二）初正明（二）初明依义。</p><p>　　依谓一切有生灭法（至）如王与臣互相依等。</p><p>　　音义　言依即宽。谓凡是因缘所生。一切有生灭法。互相仗托。皆说为依。例如王臣互相依等。</p><p>　　△次明所依（二）初正明所依。</p><p>　　若法决定有境为主（至）此但如王非如臣等。</p><p>　　合响　所依即狭。谓要具足决定等四义。乃是所依。宗镜第七十二卷云。此四义各有所简。且第一义者。若法决定。此简将前五识。与第六识。作不定依。夫为所依者。须决定有方得。今有第六时。不决定有前五故。亦简将五色根。与第八为依。亦是不定有。如生无色界。第八即无色根为依。又简将能熏七现。与所熏种子。为生长依等。即此能熏现识。有间断。无决定义。问若有决定义。便是所依者。即如四大种及命根。五尘等及种子。皆有决定义。应是所依。有现行识时。必决定有种子故。答将第二义简云有境。言有境者。即有缘境照境功能。除心心所及五色根识。余法皆非有境。四大五尘命根等。虽有决定义。而阙有境义。故非所依。问若具二义。即名所依者。且如遍行五数。亦具决定有境二义。应与心心所为所依。答将第三义简云为主。今遍行五数。虽具二义。阙主义故。亦非所依。问若具三义便成所依者。且如第八识现行。望识中种子。亦有决定有境为主三义。即此第八识现行。应与种子为俱有依。答将第四义简云。令心心所取自所缘。即令能依心心所缘取自所依家境。方成所依。今第八现行识。不能令种子取自所缘。故非所依。今第八识中种子无缘虑。不能取自所缘故。第八非种子所依。但为依义。问未审何法具此四义。足得名所依。答谓五色根及意处。即此六处具前四义足。独名所依。问内六处为俱有依。与六根体义何别。答俱有依。唯取六处现行。不取种子。阙有境义故。若但言六根。即通种现。又俱有依。取所依义。若言六根取生长义。各据胜以论（文）。此但如王等者。谓依义如王臣互依。所依如王非臣。</p><p>　　△次依圣教简。</p><p>　　故诸圣教唯心心所（至）为心所依彼非主故。</p><p>　　合响　宗镜第七十二卷云。又若心心所生时住时。即具俱有依。若色法生时住时。但有因缘依即得。定无俱有依。以色法无所缘故。自体不是能缘法故（文）。但说下简心所。虽心心所。具俱有依。而诸圣教。但说心所以心为依。心是主故。不说心所为心所依。所非主故。</p><p>　　△次通妨。</p><p>　　然有处说依为所依或所依为依皆随宜假说。</p><p>　　△次明识等所依（二）初明心王所依（四）初前五识。</p><p>　　由此五识俱有所依（至）又必同境近相顺故。</p><p>　　合响　宗镜第七十二卷。问五识所依有几重。答有四重。谓五色根六七八识。即五识各依自根。若后二识。即通与五识为依。问五色根六七八识。四重所依。各有何用。而言随阙一种。即便不转。答谓一同境。二分别。三染净。四根本。所依别故。言同境者。即自五色根是。如眼根照青色境时。眼识亦缘青色境。以青色境同。故名同境。分别者。即第六识。能与前五。为分别依。同缘境时起分别故。此是第六识自体。与五识为分别依。瑜伽云。有分别。无分别。同缘现在境故。即第六名有分别。前五名无分别。<a href=\"/fojing/jieshenmijing/yuanwen.html\" class=\"keylink\" target=\"_blank\">解深密经</a>云。五识起时。定有意识同缘境。染净者。即第七识。第七识能与五识。为染净依。第七若在有漏位中。即与五识为染依。若成无漏时。即与前五为净依。有此染净依。前五方转。若无即不得生。根本者。即第八识。第八识与前五识。为根本依。前五识是枝条。又第八能持前五识种。种方生现。推功归本。皆从第八识中成故。此第八。不唯与前五识为根本依。亦与万法为根本。以能持万法种故。于因果位中。第八皆为根本（文）。圣教下。会通他处。谓对法（即杂集论）第一。但言依色根者。会云。以不共故。不共者。眼根但为眼识所依。非余识依。乃至身根为身识依。非余识依。故言不共。又必同境者。根必与识同缘境故。又近相顺者。六七八识即是远故。非相顺故。是故圣教。略不言依后三识也。</p><p>　　△二第六识。</p><p>　　第六意识俱有所依（至）同转识摄近相顺故。</p><p>　　音义　先明所依唯二。谓七八识。染净。根本。所依别故。虽五下。明六不以五为依。由前第二家云。缘五境明了意识。应以五识为俱有依。以彼必与五识俱故。今遮云。六虽得五取境明了。而不定有。以意识无。五亦能缘故。圣教下。会通他处。对法唯说依第七者。是彼染净依故。六七同是转识摄故。多引第六。起染污执。近相顺故。</p><p>　　△三第七识。</p><p>　　第七意识俱有所依（至）依止心及意余转识得生。</p><p>　　音义　先明所依。唯第八识。开蒙。问七依第八。四分依何。答唯依自证。何以故。是识体故（文）。如伽下。引楞伽偈证成。初二句。证七依八有。次二句。证前六依七八生。然证意专在前二句。</p><p>　　△四第八识（二）初正明所依。</p><p>　　阿赖耶识俱有所依（至）非无第八此亦应尔。</p><p>　　音义　先明所依。唯第七识。论说下证成。而说下通妨。三位者。谓阿罗汉灭定及出世道。四位者。即前初能变中。三乘无学及<a href=\"/remen/foguo.html\" class=\"keylink\" target=\"_blank\">佛果</a>位三位。无末那者。但无染污。故云依有覆说。非无第七识体。如四位中。无赖耶含藏杂染之名。非无第八识体。量云。三位无末那是有法。非无第七净识宗。依有覆说故。因喻如四位无阿赖耶。</p><p>　　△次通前异说。</p><p>　　虽有色界亦依五根（至）可有依义而无所依。</p><p>　　补遗　此由前第三家解。藏识在有色界。亦依色根。故遮云。虽有色界亦依五根。然根或阙。而不定有。于四义中。阙决定义。故非所依。又云。若识种子定有一依。谓异熟识（即现行第八）。故遮云。识种不能现取自境。谓第八识中种子无缘虑故。现行第八。不能令种子取自所依家境。于四义中。阙令心心所取自所缘。依义可有所依则无。开蒙。问八识各有几重所依。答五四六有二。七八一俱依。</p><p>　　△次明心所所依。</p><p>　　心所所依随识应说复各加自相应之心。</p><p>　　音义　各加自相应心者。如眼识心所。随眼识有四种俱有依。更加相应眼识心王为所依。则有五所依也。余可准知。</p><p>　　△三结符理教。</p><p>　　若作是说妙符理教。</p><p>　　△三开导依（二）初标。</p><p>　　后开导依。</p><p>　　合响　宗镜第七十二卷云。开导依者。开者辟也。即开辟处所。导谓导引。导引令生。即前念心王临灭时。开辟处所。引后念心心所。令彼生起。即后念心心所。托前念开导心王所依而生。名开导依（文）。开蒙。问开导依名作何释也。答依字是通。通三依故。谓因缘依。俱有依。开导依。开导二字是别。唯此一依。以别拣通。开导之依。拣非二依。通别依主。又开导是总。总通王所。所亦开导。然非为依。依字是别。唯局心王。总别依主。是开导家之依。拣开导中非依者。即心所也。若开谓开辟。导谓导引。二皆是用。依同一体。亦开亦导。同依持业也。又依体之上。有开导用。以用随体。开导即依。体用持业。难持业云。开导二字。通其王所。依之一字。唯是心王。今作持业者。岂无以宽即狭之过。答即一分故。无此过咎。问开导依有差别否。答有三师。谓难陀。安慧。护法。三师有异。三师不同。大意如后所明。</p><p>　　△次释（三）初难陀立相续与间断者为依。</p><p>　　有义五识自他前后（至）但以自类为开导依。</p><p>　　音义　初明五识开导依。唯第六识。自他者。一识为自。如前念眼识。望后念眼识为自。望余识为他。次明第六开导依。有二种。自相续故。以前念第六。为开导依。亦由五识所引生故。以前念五识。为开导依故。总以前念六识。为开导依。后明七八开导依。各唯自类。</p><p>　　△次安慧立有力与无力者为依（二）初斥前非（三）初总斥。</p><p>　　有义前说未有究理。</p><p>　　△次别破（二）初难破前五识（二）初纵许。</p><p>　　且前五识未<a href=\"/remen/zizai.html\" class=\"keylink\" target=\"_blank\">自在</a>位遇非胜境可如所说。</p><p>　　音义　可如所说者。纵彼所说五识自他。前后不相续等。</p><p>　　△次难破（二）初约自在位难（三）初正难。</p><p>　　若自在位如诸佛等（至）如何不许多念相续。</p><p>　　音义　瑜伽第一卷云。由眼识生三心可得。如其次第。谓率尔心。寻求心。决定心。初是眼识。二在意识。决定心后方有染净。此后乃有等流善不善转（文）。此明余位寻求。而后决定。彼眼等识。容或不有。今自在位。境常决定。不假寻求。彼五识身。宁不相续。等流下。明寻常等流五识。既为决定。染净意识。及作意心所。势力引生。专注所缘之境。未能舍此所缘之顷。此时五识正多念相续。汝如何不许耶率尔等心。即名五轮心。</p><p>　　合响　会玄第十三卷。准法苑云。一率尔心。缘不惯习境生。无欲俱故。二寻求心。与欲俱转。希望境故。三决定心。印解于境。胜解俱故。四染净心。与信等俱。名善为净。与瞋等俱。名恶为染。中容非染净故。五等流心。后似于前。平等流类故（文）。宗镜第四卷。引法苑义林云。辩五心相者。且如眼识。初堕于境。名率尔堕心。同时意识先未缘此。今初同起。亦名率尔。瑜伽论云。意识任运散乱。缘不惯习境时。无欲等生。尔时意识名率尔堕心。有欲生时。寻求等摄故。又解深密经及决择论说。五识同时。必定有一分别意识。俱时而转。故眼俱意。名率尔心。初率堕境故。此既初缘。未知何境为善为恶。为了知故。次起寻求。与欲俱转。希望境故。既寻求已。识知先境（即前创缘率尔之境）。次起决定。印解境故。决定已。识界（畔也）差别。取正因等相。于怨住恶。于亲住善。于中住舍。染净心生。由此染净意识为先。引生眼识同性善染。顺前而起。名等流心。如眼识生。耳等识亦尔。先德问。五心于八识中。各有几心。答前五识有四心。除寻求心。无分别故。第六具五心。第七无率尔寻求二心。有决定染净等流三心。谓第七常缘现境。故无率尔。问第七现有计度分别。何无寻求心。答夫寻求心。皆依率尔。后寻求方生。第七。既无率尔。寻求亦无。问前五既有率尔。何无寻求。答寻求有二缘方生。一即率尔心引。二即计度分别心。前五中。虽有率尔。而无计度分别。第八有三心。率尔决定等流。无染净寻求。问第八同第七常缘现境。何得有率尔。答第七缘境。即无间断。第八缘境。境有间断。第七亦创缘三界第八识。何无率尔心。答第七随所系。常缘当界第八识也。今助一解。第七常内缘一境。即无率尔。第八外缘多境。而有率尔。无分别故。即无寻求。</p><p>　　△次引证。</p><p>　　故瑜伽说决定心后（至）乃至身识应知亦尔。</p><p>　　音义　此引论证成。意识与前五识。未能舍顷相续转义。谓于意识。决定心后。有染净心。染净心后。有等流眼识。善不善转。不由自分别力者。谓等流眼识善不善转。全赖意识决定染净引生。不由自力。乃至此意不趣余境者。谓从引起乃至不趣余声等境。经尔所时。于其中间。眼意二识。常相续转。如眼下。例余四识。</p><p>　　△三结示。</p><p>　　彼意定显经尔所时（至）故非二识互相续生。</p><p>　　音义　谓彼论意。定显眼意二识。自生起来。俱相续转。既眼下。以论意斥难陀执前六识互开导义。识若前后许互引生。论既云。眼识起时非无意识。既必同时。宁互开导。故五识定非第六开导。第六亦非前五引生。</p><p>　　△次约增胜境难（三）初正难。</p><p>　　若增盛境相续现前（至）如热<a href=\"/remen/diyu.html\" class=\"keylink\" target=\"_blank\">地狱</a>戏忘天等。</p><p>　　音义　若五识身。对非胜境。有不相续。若增胜境。宁不相续。如热地狱等。举事验知五识相续。热地狱即苦增胜境。戏忘天即乐增胜境。若遇此等增胜之境。于五根门应接无暇。而五识身。岂有间断不相续耶。</p><p>　　补遗　戏忘天者。瑜伽卷五云。谓有欲界天。名游戏忘念。彼诸天众。或时耽着种种戏乐。久相续住。忘失忆念。</p><p>　　△次引证。</p><p>　　故瑜伽言若此六识（至）即施设此名为意根。</p><p>　　补遗　此引证前五。不用第六引生。此谓前念。彼谓后念。等无间缘有生后义。故名意根。谓此前念六识灭意。为彼后念六识等无间缘。即施设此前灭六识。名为意根。</p><p>　　△三结示。</p><p>　　若五识前后定唯有意识（至）故知五识有相续义。</p><p>　　音义　初句牒前师义。彼谓五识以第六开导。第六亦由五引。故云。若五识前后定唯有意识。彼论下。以论意斥破之。谓若五识前定唯有意识。彼论应言。若此一识。为彼六等无间缘。若五识后定唯有意识。或彼论应言。若此六识。为彼一识等无间缘。彼论既不作如此说。故知五识各自有相续义。</p><p>　　△次难破后三识（三）初难第六（二）初正难。</p><p>　　五识起时必有意识（至）亦应与彼为开导依。</p><p>　　合响　开蒙难第六云。五俱意识自前后引。何假前五。为开导依。又难。无心等位。第六既断。七八恒续。何不用彼为开导依。</p><p>　　△次例难。</p><p>　　若彼用前自类开导（至）此既不然彼云何尔。</p><p>　　音义　彼谓第六。此谓前五。言无心等位。第六起时。用前自类。开导五识自类。何不许然。此前五既不然。彼第六云何尔。</p><p>　　△次难第七。</p><p>　　平等性智相应末那（至）亦应用彼为开导依。</p><p>　　音义　谓平智相应。末那初起时。必由第六修二空观。观成。彼末那乃得转染成净故。亦应用彼第六为开导依。</p><p>　　△三难第八。</p><p>　　圆镜智俱第八净识（至）亦以六七为开导依。</p><p>　　音义　谓圆智相应第八净识。必由六七相应妙平二智引生。未转依时。依染污意。或依悲愿相应第六善心故。应以六七。为开导依。</p><p>　　△三结非。</p><p>　　由此彼言都未究理。</p><p>　　△次申己义。</p><p>　　应说五识前六识内（至）皆不违理由前说故。</p><p>　　合响　开蒙申自义云。应说前六内。随用何识。为开导依。即知前五有六重依也。第六意识。用前自类。或七八识为开导依。明知第六有三重依也。第七末那。用前自类。或第六识为开导依。七有二重。阿陀那识。用前自类及第六七为开导依。八有三重。由前说故者。指上斥初解。前五后三两节文义。</p><p>　　△三护法立八识各唯自类为依（三）初总斥前非。</p><p>　　有义此说亦不应理。</p><p>　　△次立义兴难（二）初立三义。</p><p>　　开导依者谓有缘法（至）此但属心非心所等。</p><p>　　音义　开导依者。要具三义。一有缘法。二为主。三能作等无间缘。具此三义。能于后念心心所。有开导义。名开导依。此但下简别。谓具此三义者。但属心王。非心所等。谓心所虽有缘法。能作等无间缘。阙主义故。非开导依。言等者。亦简色等非开导依。</p><p>　　合响　开蒙。问立三义者。其故何也。答各有所简。问初义简何。答有字简于不相应行。由彼无体。故有字简。缘字简色及无为法。彼非能缘。故缘字简。简彼意者。要有所缘。及有力者。能引生故。问为主简何。答简心所法。彼非主故。要是其主及有力者。方可为依。能作无间。其意简何。答简前二师异类之识。为自识依。及简自类后念之识。不与前念自识为依。等无间缘。即唯自类及自前念。问此中能作等无间缘。与四缘中等无间缘。是同是别。答是别。问请料简之。答有是开导依。必是等无间缘。有是等无间缘。非开导依。此宽彼狭。故云别也。问何类是等无间缘。非开导依者。答谓前念灭自类心所。是前灭后生等。而开导。不自在故。非是所依。</p><p>　　△次难前师（二）初正难（二）初难心不并生。</p><p>　　若此与彼无俱起义（至）便同异部心不并生。</p><p>　　音义　诸识相望互称彼此。先纵云。谓若此识起时。彼识不与此俱起。说此已起。于彼未起。有开导力。可许异类为开导依。次夺云。一身八识既容俱起。则此与彼无开导力。如何异类为开导依。若许下显失。以小乘只许一个意识。而有见闻觉知之用故。</p><p>　　合响　开蒙问。此难何意。答曰。意云八识相望。他现生处。不障我路。何用他识与自开导。又难。若自八识。互为开导。一身八识。应不俱起。前师答云。不俱何失。难云。便同小乘心不并生。</p><p>　　△次难色等应有等无间缘。</p><p>　　又一身中诸识俱起（至）等无间缘唯心心所。</p><p>　　补遗　此承前又生难。谓八识俱起。若许异类为开导依。且诸识俱起。多少不定。亦应异类互作等无间缘。此以宽难狭。夫等无间缘。必须自类前后为开导依。岂容异类互作。色等下举例难。若容诸识互作。色等亦多生俱起不定。亦应异类。互作等无间缘耶。设尔便违圣说（云云）。</p><p>　　△次通妨。</p><p>　　然摄大乘说色亦容（至）异类识作等无间缘。</p><p>　　音义　谓有难云。摄大乘说。色亦容有等无间缘。那违圣说。通曰。谓摄大乘如是说者。是纵夺之言。因小乘执色心前后。互为因缘故。以等无间缘。假纵之夺其因缘故。无性摄论先牒执云。谓经部师执言。从前刹那色。后刹那色。无间而生。从前刹那心。后刹那心。及相应法。无间而生。此中因果道理成就。何用复计阿赖耶识。是诸法因。后遮破竟。结云。是故色心前后相生。但应容有等无间缘及增上缘。无因缘义。不尔下。更以等字义难破。若谓不尔。定互为缘。则此等字应成无用。言等者齐等。具二义故。一遮多少。二表同类。若用异类互为开导。二义全阙。故云应成无用。若谓下。复遮救可思。</p><p>　　△三示正通难（三）初申正义。</p><p>　　是故八识各唯自类（至）心所此依应随识说。</p><p>　　音义　先明八识开导依。各唯前念自类。心所下。次明心所随识。如后念眼识相应心所。以前念眼识心王。为开导依。余则例知。</p><p>　　△次通外难（五）初释诸识相应难。</p><p>　　虽心心所异类并生（至）诸识不然不应为例。</p><p>　　补遗　开蒙难云。此识彼识是异类。俱起相望非开导依。此心彼所亦异类。俱起心非心所依。举论答云。虽心心所异类并生。而互相应。和合似一（同一所缘。同一所依。同一时转。同一性摄）。定俱生灭（王若生灭。所必随之）。事业必同（同一体事。同一缘境业用）。一开导时。余亦开导。具此五义。是故心与心所。心所与心。展转亦得互作等无间缘。诸识不然。不应为例。此释诸识相应难也。</p><p>　　△二释心所成依难。</p><p>　　然诸心所非开导依于所引生无主义故。</p><p>　　合响　开蒙。外又难云。心王心所虽异类。相望互作等无间缘缘义。既无差违。依亦应等。论答之云。然诸心所非开导依。何以故。于所引生无主义故。疏释之云。依是主义。心所非依。缘是由义。心所亦尔。此释心所成依难也。</p><p>　　△三释应各为缘难。</p><p>　　若心心所等无间缘（至）诸心心所皆四缘生。</p><p>　　合响　开蒙。著名<a href=\"/remen/shamen.html\" class=\"keylink\" target=\"_blank\">沙门</a>而来难云。如我所见。前念一法。引后自一。名之为等。汝前一法引后一聚。何得名等。论答之云。若心心所等无间。各唯自类。其七八识初转依时。相应信等。此缘便阙。此释应各为缘难也。问云何便阙。答七八有漏无有信等。无漏信等。谁为此缘。若谓等无间缘心王。自类引生。便执心所。亦唯自类。不许心王引生。则七八识初转依时。相应信等十一心所。此自类缘便阙。以彼因中无信等引生故。难云。设此缘阙。亦何伤理。论答之云。则违圣说。诸心心所皆四缘生。何以故。阙此一缘。唯三缘故。</p><p>　　△四释后起由他难。</p><p>　　无心睡眠闷绝等位（至）何烦异类为开导依。</p><p>　　合响　开蒙。外又难云。六从无心出有心时。何不七八为六依。论答之云。无心睡眠闷绝等位。意识虽断。而后起时。彼开导依即前自类。问何故不用七八为依。论又答云。彼先灭时。已于今识为开导故。何烦异类为开导依。问心既久灭。何得为依。论答云。无自类心于中为隔。名无间故。何得不为。此释后起由他难也。</p><p>　　△五释诸教相违难。</p><p>　　然圣教中说前六识（至）言总意别亦不相违。</p><p>　　补遗　开蒙。前师难云。佛地等论皆云。互相引生。汝何翻解。论答云。然圣教中。说前六识互相引起。或七八依六七生。皆依胜增上缘说。非等无间缘。故不相违。此释诸教相违难也（文）。文中然圣教下。明诸识互相生起。依胜增上缘。假说等无间。非真等无间也。此约诸识自他分此彼。瑜伽下。明诸识自类引生。为等无间缘故。瑜伽第三卷释云。由自性故。立等无间缘。此约自类前后分此彼故。此彼之言。总通自他前后。今此中之意。别局自类前后。故云言总意别。亦不相违。</p><p>　　△三结正义。</p><p>　　故自类依深契教理。</p><p>　　△三结归本颂所依。</p><p>　　傍论已了应辩正论（至）或开导依易了知故。</p><p>　　音义　以上通明诸识所依。故云傍论。今结归第七所依。且显颂中唯诠二种。故云正论。先结前起后。此能下。正明颂文。谓此第七识虽具三依。然颂中依彼转言。但显前二。初因缘依。即种子识。次增上缘依。即第八现识。为显下。出其所以。谓彼颂中但明前二者。为显第七所依所缘。同是第八而开导依。既唯自类。非第八故。是以颂言不显。又前下。复以胜用易了义简。明因缘依有亲生胜用。增上缘依有助生胜用。前灭后生开导之义。人易了知。故从胜从难。但显前二。由劣由易。不言第三也。</p><p>　　△三所缘门（二）初结前问后。</p><p>　　如是已说此识所依所缘云何。</p><p>　　△次正释颂义（二）初正释（二）初明未转依（二）初略明。</p><p>　　谓即缘彼彼谓即前此所依识圣说此识缘藏识故。</p><p>　　△次广辩（四）初难陀缘王所（二）初释义。</p><p>　　有义此意缘彼识体（至）如次执为我及我所。</p><p>　　音义　七缘第八。有四师解。今初难陀。谓此第七。缘第八识体及彼相应五所。次引瑜伽证成。谓缘下会通。谓此末那。缘第八识体。为我缘。第八相应心所。为我所也。</p><p>　　△次通妨。</p><p>　　然诸心所不离识故如唯识言无违教失。</p><p>　　音义　恐有难云。圣说此意缘藏识。不说缘所。汝何云缘相应法耶。故通云。然诸心所（云云）。</p><p>　　△二火辨缘相见。</p><p>　　有义彼说理不应然（至）俱以识为体故不违圣说。</p><p>　　音义　初斥前非。应言下申己义。相见下说通妨。谓既缘相见。何唯云缘。彼通意可知。</p><p>　　△三安慧缘种现（二）初难前师。</p><p>　　有义此说亦不应理（至）厌色生彼不变色故。</p><p>　　音义　先直斥火辨。缘相分不应理。五色根下。出其所以。谓第八识相分。即是五根五境。是色蕴摄。非识蕴故。第七唯内缘。若缘相分。应同五识。亦缘外故。应如第六同前五识。缘共相境故。又缘相分根境。起我所执。生无色有情。应不执我所。何者。厌色生彼。不变色故。</p><p>　　△次申己义。</p><p>　　应说此意但缘藏识（至）非实有物不违圣说。</p><p>　　补遗　应言。此意缘第八现识为我。及缘彼种而为我所。以种下通妨。问教中第七不缘实物。云何缘种。答以种即彼识上一分生识功能。非实有物。故不违教。</p><p>　　△四护法唯缘见（二）初难前师。</p><p>　　有义前说皆不应理（至）此无始来一味转故。</p><p>　　音义　初句总非。色等下。别难安慧。汝说此意缘彼种子。夫种通色心。若色等种子。是色蕴摄。非识蕴故。颂中那言缘彼。瑜伽论说。种子实有。是亲因缘。汝执种是彼识功能。非实有物。假应如无。非因缘故。岂不违教。又此下。总难前三师。萨迦耶。此云积聚。即身见也。谓此七俱身见一类相续。何容别执有我我所。何者。开蒙例难云。莫有一心别执断常。得俱转故。此以第六一心中。无断常二执之义。例明第七我我所执。无俱转义。亦不下。复救云。既不俱转。前后如何。故遮云。亦不应说二执前后。此识无始一味恒转。无前后分位差别故。</p><p>　　△次申正义（三）初正明。</p><p>　　应知此意但缘藏识（至）此唯执彼为自内我。</p><p>　　合响　宗镜第五十二卷释云。此第七识。但缘见分。非余相分。种子心所等。唯缘见分者。谓无始时来。微细一类。似常似一。不断故似常。简境界。彼色等法皆间断故。种子亦然。或被损伏。或时永断。由此遮计余识为我。似一故简心所。心所多法故（文）。开蒙。问护法正义。第八见分。似常一故。七唯缘见。难云。岂八自证不似常一。答内二沉隐。七无分别。所以不缘。问八相非隐。何故不缘。答七不缘外。相属外分。所以不缘（文）。宗镜又云。何故不缘余识我者。有作用相。见分受境。作用相显。似于我故。不缘余识自证等。用细难知。问何不但缘一受等为我。亦常一故。答我者是自在义。万物主义。与一切法而为所依。心所不然。不可为我。唯心王是所依故。此第七识恒执为内我。非色等故。不执为外我。</p><p>　　△次释难。</p><p>　　乘语势故说我所言（至）故于一见义说二言。</p><p>　　合响　开蒙。前师难云。汝说第七不执我所。大论何说第七末那。我我所执恒相应故。护<a href=\"/remen/fahui.html\" class=\"keylink\" target=\"_blank\">法会</a>云。论乘语势。说我所言。问何谓语势。答顺文便故。言稳易故。此是语势。问请示顺易。答如说弟时。便言兄弟。此稳易之谓也（文）。宗镜第五十二卷云。若唯缘识。即唯起我。无有我所。我语势故。论说我所言。非是离我别起我所执。唯执第八是我之我。前<a href=\"/remen/wuyun.html\" class=\"keylink\" target=\"_blank\">五蕴</a>假者。是第六所缘之我。后我第七所计。或前我前念。后我后念。二俱第七所计。或即一念计此即是。此唯第七所计。或前是体。后是识用。于一我之上。亦义说之为我及所。二言实但一我见。</p><p>　　△三结叹。</p><p>　　若作是说善顺教理（至）我我所执不俱起故。</p><p>　　合响　开蒙云。多处唯言有我见故。此是顺教。我我所执不俱起故。此是顺理。问我我所执何为不俱。答我我所执。犹如王臣。我正如王。所正如臣。既执为我。决不是所。如正面南。何却朝北。故知不俱。</p><p>　　△次明已转依（二）初正明。</p><p>　　未转依位唯缘藏识（至）示现种种佛影像故。</p><p>　　音义　谓第七识。于未转依位。唯缘藏识见分。既转依已。亦缘真如。及余俗谛。平等下转释。证得平等性者。释缘真如。知诸有情胜解别者。释缘诸法。谓知下地有情。胜解意乐差别。能起受用身之影像。十种平等性者。佛地经云。一诸相增上喜爱。二一切领受缘起。三远离异相非相。四弘济大慈。五无待大悲。六随诸有情所乐示现。七一切有情我爱所说。八世间寂静皆同一味。九世间诸法苦乐一味。十修植无量<a href=\"/remen/gongde.html\" class=\"keylink\" target=\"_blank\">功德</a>究竟。</p><p>　　合响　开蒙。问无漏第七还证理否。答曰。证理有本智故。得缘外否。答缘外无漏融通故。</p><p>　　△次简异。</p><p>　　此中且说未转依时（至）<a href=\"/remen/wuwo.html\" class=\"keylink\" target=\"_blank\">无我</a>我境遍不遍故。</p><p>　　音义　谓此颂中。但说缘藏识者。依未转依说。问均是第七。转与未转。缘境迥别。答已转依位。悟通无我。乃能遍缘。未转依位。迷局执我。故缘不遍。</p><p>　　△次释妨（二）初问。</p><p>　　如何此识缘自所依。</p><p>　　补遗　意谓如前五识。唯以五色根为俱有依。而不以色根为所缘。如何第七以第八为俱有所依。又即以第八为所缘耶。</p><p>　　△次答。</p><p>　　如有后识即缘前意彼既极成此亦何咎。</p><p>　　音义　谓如后念意识能缘前念灭意。前灭意是等无间缘。得与后念识作所缘缘。彼既极成。此所依识。是增上缘。作所缘缘。亦复何咎。</p><p>　　△四性相门（二）初正释性相。</p><p>　　颂言思量为性相者（至）即复用彼为行相故。</p><p>　　音义　先牒颂文。双显下。正释性相。自性以体言。行相以用言。意以下。准宗镜释云。思量是意。即自证分。前第八识了别是行相。今既言意。故知即是第七行相。即是见分体性难知。以行相显。其实思量。但是行相。其体即是识蕴摄故。</p><p>　　△次兼释别名。</p><p>　　由斯兼释所立别名（至）亦审思量无我相故。</p><p>　　音义　兼释别名者。谓若以等无间立名。八识通名意。思量立名。唯在第七。故称别名。意云。颂中思量二字。不唯释第七性相。亦兼释第七末那之名。何者。恒审思量名末那故。未转下。谓初地以前二乘有学及诸异生。恒审思量我相。是有漏末那。已转依位。亦审思量无我相。即无漏末那。</p><p>　　合响　宗镜第五十二卷。问第七思量何法。答执第八见分。思量有我法故。二乘无学无<a href=\"/remen/wozhi.html\" class=\"keylink\" target=\"_blank\">我执</a>。以思量法我执。故名意。佛果我法二执俱无。恒审思量无我理故。佛果第七亦名意。问为第七自体有思量。为第七相应遍行中思。名思量意否。答取心所思量者。即八识皆有思。何独第七。问若唯取第七有思量者。即何用心所中思耶。答具二义。一有相应思量。二亦自体思量。今取自体有思量名意。问心所与心王一种。常审思量。执第八为我。如何不说心所名意。答言意者依止义。心所虽恒审思量。非主是劣法。非所依止。故不名意。二者自体识有思量。与余识为所依止。唯取心王。即名意也。问若言自体有思量名意者。即第七有四分。何分名思量意。答有二解。第一见分名思量。内二分不名思量。但名意。见分不名意。有思量。以是用故。思量我无我。内二分不能思量我无我。但名意。以是体故。第二见分是思量相。相者。体相相状。内二分是思量性。即内外皆名意。三分皆思量。但除相分。相分是所量境。问何以得知内外三分总是思量。答识论云。思量为性相。内二分是体。名思量性。外见分是思量。相是用。一种是思量。三分皆名意。即不取相分名思量。以无能缘用故。问见分缘执我法。即思量我故。得名思量。自证分不缘于我相分。如何自证分亦名思量。答自证分。证彼见分思量我执故。亦名思量。问见分思量我。是非量摄。自证分。证彼见分思量我。自证亦是非量耶。答见分思量我。见分妄执。故名非量。自证是内证。见分妄执。故自证体是<a href=\"/remen/xianliang.html\" class=\"keylink\" target=\"_blank\">现量</a>。即体用皆是思量。即内二分。亦名意。亦名识。见分亦名意。亦名识。是意之用</p></div>"
},{
    "title": "成唯识论音响补遗卷第五",
    "author": "清音义合响智素",
    "html": "<div class=\"B1_text\"><p>　　<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>音响补遗卷第五［龙躬］</p><p>　　清武林莲居　绍觉大师　音义</p><p>　　新伊大师　合响</p><p>　　法嗣智素　补遗</p><p>　　△次例藏识明受俱（二）初徴。</p><p>　　此染污意何受相应。</p><p>　　补遗　前初能变识。别立受俱门。今不别立。故徴问。</p><p>　　△次释（三）初师喜受俱。</p><p>　　有义此俱唯有喜受恒内执我生喜爱故。</p><p>　　△次师四受俱（二）初斥前非。</p><p>　　有义不然应许喜受乃至有顶违圣言故。</p><p>　　音义　瑜伽论说。喜受只通二禅。第七识遍<a href=\"/remen/sanjie.html\" class=\"keylink\" target=\"_blank\">三界</a>。若喜受俱应许。喜受随第七。通至有顶。则违圣言。</p><p>　　△次申己义。</p><p>　　应说此意四受相应（至）缘唯舍地善业果故。</p><p>　　音义　此师释意。通具四受。谓随所缘界地。<a href=\"/remen/guobao.html\" class=\"keylink\" target=\"_blank\">果报</a>不同故。</p><p>　　△三师舍受俱。</p><p>　　有义彼说亦不应理（至）故此相应唯有舍受。</p><p>　　音义　变异受者。谓忧喜乐三。变易不定故。谓此末那。唯缘内我。恒无转易故。不应与变异受相应。又此下次以颂不别说。显定与藏识。是同唯有舍受。</p><p>　　△次已转依。</p><p>　　未转依位与前所说（至）恒于所缘平等转故。</p><p>　　音义　先明未转依位。与十八心所俱起。已如前说。今次明转依位心所有二十一。如第<a href=\"/remen/bashi.html\" class=\"keylink\" target=\"_blank\">八识</a>已转依者。举例明也。谓第八于未转依位。唯五心所。已转依位。亦有二十一心所俱故。唯舍下次明受俱转依心所既同。第八亦应与彼转依。第八同是舍受。任运而转。以彼<a href=\"/remen/zhengde.html\" class=\"keylink\" target=\"_blank\">证得</a>。十种平等性故。恒于所缘平等转故。</p><p>　　△七三性门（二）初问答总标。</p><p>　　末那心所何性所摄有覆无记所摄非余。</p><p>　　音义　先问有覆下举颂答。谓唯是有覆无记性摄。非余三性也。</p><p>　　△次正释颂义（二）初未转依。</p><p>　　此意相应四<a href=\"/remen/fannao.html\" class=\"keylink\" target=\"_blank\">烦恼</a>等（至）任运转故亦无记摄。</p><p>　　合响　先正释圣道。即圣慧眼自心即真实义。如上下例明根。随烦恼。通染二性。今云唯有覆无记者何也。例云如上二界诸烦恼等。而由<a href=\"/remen/dingli.html\" class=\"keylink\" target=\"_blank\">定力</a>之所摄藏。不起现行。是无记摄。此意相应烦恼。由所依识极微细故。唯是俱生任运转故。故此亦是无记性摄。开蒙问。唯有覆。答有四惑覆故是有覆。有覆义。如三性门。问既四惑俱。何不成恶。答四惑非是唯不善性。第七又无强思计度。所以不成不善性也。</p><p>　　△次已转依。</p><p>　　若已转依唯是善性。</p><p>　　△八界系门（二）初问答总标。</p><p>　　末那心所何地系耶随彼所生彼地所系。</p><p>　　补遗　先问随彼下举颂义答。地谓三界九地。初彼字指藏识。次彼字谓界地。</p><p>　　△次正释颂义（二）初未转依。</p><p>　　谓生欲界现行末那（至）之所系缚名被所系。</p><p>　　补遗　释中有三义。初约自地藏识。明所生所系。谓生欲界有情所有现行末那王所。即欲界系。乃至生于有顶。即有顶系。云何知然。末那王所。任运恒缘自地藏识。执为内我。非缘他地。执为我故。若起下次约彼地藏识。明所生所系。此中异熟藏识二名双举者何也。若约当地异熟果报已具故。唯就末那执藏边说。单举藏识。若言彼地异熟未就约当起彼地边说故。藏识异熟二名双举。谓在欲界有情。若起上界。彼地酬先引业。异熟藏识。现在前者。名生彼地。此染污末那。缘彼藏识。执为内我。即系属彼名彼所系。前二彼字谓界地。后三彼字指藏识。或谓下又一解约彼地烦恼明所系。谓生欲界现行末那相应心所。即为欲界诸烦恼等之所系缚。乃至有顶应知亦然。名彼所系。</p><p>　　△次已转依。</p><p>　　若已转依即非所系。</p><p>　　补遗　转依位中烦恼已灭。亦不执我故。非所系。</p><p>　　△九伏断门（二）初问答总标。</p><p>　　此染污意无始相续（至）阿罗汉灭定出世道无有。</p><p>　　音义　先问阿罗汉下举颂答。</p><p>　　△次正释颂义（二）初别明无染污意（三）初总明。</p><p>　　阿罗汉者总显三乘（至）俱暂伏灭故说无有。</p><p>　　音义　先明三乘无学。此染污意。现种永断名无。次明有学灭定出世道中暂伏名无。灭定出世道。即有学位所<a href=\"/foxue/changshi/153408.html\" class=\"keylink\" target=\"_blank\">修定</a>慧也。</p><p>　　△次别释（二）初明有学暂伏灭（二）初住定道暂伏灭（二）初出世道。</p><p>　　谓染污意无始时来（至）俱无漏故名出世道。</p><p>　　音义　先示末那微细。俱生必无漏道。方能伏灭。真<a href=\"/remen/wuwo.html\" class=\"keylink\" target=\"_blank\">无我</a>解者。见道生空根本智。智能破我。违此染意。是彼等流者。谓后得智是彼真无我解等流。是故亦与染意相违。真无我下。结会颂文此之二智。俱名出世道也。</p><p>　　△次灭尽定。</p><p>　　灭定既是圣道等流极寂静故此亦非有。</p><p>　　补遗　灭尽定由无漏后得智而入故。是圣道等流。染意不行。最极寂静。故亦非有。</p><p>　　△次出定道复现行。</p><p>　　由未永断此种子故（至）此复现行乃至未灭。</p><p>　　音义　谓正在定道。虽暂伏灭。由未断种子故。从二位起。已犹复现行。乃至未灭已还。仍相续转。</p><p>　　△次明无学永断灭（二）初正明无学位。</p><p>　　然此染意相应烦恼（至）故无学位永不复起。</p><p>　　补遗　先明断相。断相有三。一见所断。二修所断三非所断。若分别烦恼。见道所断。无漏善法。不通见修二断。是非所断。此染意相应烦恼。是俱生故是染污故。意显是修所断。非余二断也。极微细下。明断之分齐言。有顶地下下烦恼者。此约六识中俱生烦恼。三界总有九地。每地各九品。合有八十一品烦恼。自粗至细。次第别断。有顶下下品。正当第八十一品。极微细故。直至金刚喻定。现在前时。方断此染意。相应俱生。亦极微细所有种子。与彼有顶地六识。俱生烦恼。一时顿断。何者彼此烦恼。势力齐等故。金刚喻定。现在前时。同彼顿断。此种成阿罗汉故。三乘无学。永不复起。金刚喻定现前者。声闻那含。后心缘觉。将<a href=\"/remen/zhengguo.html\" class=\"keylink\" target=\"_blank\">证果</a>时。菩萨法云地。后心。开蒙云。第七<a href=\"/remen/wozhi.html\" class=\"keylink\" target=\"_blank\">我执</a>三乘见后。或行不行。大乘八地后。永不行我执种子。直至三乘金刚心断。</p><p>　　△次例明回趣者。</p><p>　　二乘无学回趣大乘（至）应义等故不别说之。</p><p>　　音义　问三乘无学。永害染意。已如上说。然有一类二乘。已证无学。回心趣向大<a href=\"/remen/puti.html\" class=\"keylink\" target=\"_blank\">菩提</a>者。实是菩萨。彼已永害此意。何不言之。释云二乘回心。虽是菩萨。以应供等三义同故。亦名阿罗汉。故不别说。</p><p>　　△次通明染净意有无（二）初安慧明三位染净俱无。</p><p>　　此中有义末那唯有（至）又说为识杂染依故。</p><p>　　补遗　此师释意。唯有烦恼障相应染。末那反显。不许有净末那。圣教下证成染净俱无。初一句证成三位无净末那。次二句反证三位无染末那。为识杂染依者。谓此染污末那。为六识杂染依止故摄论云。此识是余烦恼识依止。此烦恼识。由第一依止生。由第二染污。开蒙问。安凭何说无净七。答由说七唯人执对法等说。三位无故。显扬不说净位有故。摄论不说有净依故。凭此教理三位无体。</p><p>　　△次<a href=\"/remen/hufa.html\" class=\"keylink\" target=\"_blank\">护法</a>明三位无染有净（二）初斥前非（二）初标违教理。</p><p>　　有义彼说教理相违（至）定有俱生不共依故。</p><p>　　补遗　此就标章中。略示违教理。初句总斥。出世下别明。先明违教经。即<a href=\"/remen/jietuo.html\" class=\"keylink\" target=\"_blank\">解脱</a>经。宗镜问。如<a href=\"/remen/shizun.html\" class=\"keylink\" target=\"_blank\">世尊</a>言出世末那。云何建立。答有二义。一名不必如义。彼无漏第七。不名末那。名是假故。二能审思量无我相故。亦名末那。显通无漏。即知此名。非唯有漏（文）。执无净意。岂非违教。无染下次明违理。无染<a href=\"/remen/yishi.html\" class=\"keylink\" target=\"_blank\">意识</a>。即净第六也。不共依。谓意根。即净末那为净。第六俱生不共依故。量云无染意识是有法。净末那为俱有依宗。定有俱生不共依故。因如有染时。意识喻执无净。意岂不违理开蒙。问护凭何教却说净七。答解脱经。说出世末那。故知有净。护难安曰。汝说三位无第七识。彼时第六。应无所依。安质曰。对法何说三位无七。护会曰。说无染七名无第七。非无净七。安难曰。教明说无。何理敢违。护例云。如说四位无阿赖耶。非无八体。七亦应尔。</p><p>　　△次释违教理（二）初违圣教（三）初违瑜伽。</p><p>　　论说藏识决定恒与（至）尔时藏识定二俱转。</p><p>　　音义　先引文若住下。次以论意显灭定。圣道二位。有净第七。谓住灭定已灭前六。不恒行心心所。及第七恒行心心所。染污一分。若无出世末那。尔时藏识。应无识俱。便非恒定。一识俱转。如何论说藏识决定一识俱转。谓末那耶。住圣道时必以意识。作无漏观故。起无漏净。第六时。若无净第七尔时藏识。应唯一意识俱。如何论言。意识起时。尔时藏识。则二俱转。所谓意识。及于末那。</p><p>　　△次违显扬。</p><p>　　显扬论说末那恒与（至）故知此意通染不染。</p><p>　　音义　先引文。彼论具云。意者谓从阿赖耶种子所生。还缘彼识。我痴。我爱。我我所执。我慢相应。或翻彼相应。于一切时。恃举为行。或平等行。与彼俱转。了别为性故。知下结示通染净。谓彼论言。四烦恼相应者。即有覆无记。人我见相应。染污末那。或翻相应我慢恃举为行俱转者。即无覆净无记。法我见相应末那。或平等行俱转者。即善净无漏平等智。相应末那。故知此意通染不染。</p><p>　　△三违本论。</p><p>　　若由论说阿罗汉位（至）彼既不尔此云何然。</p><p>　　音义　谓若言本论颂说阿罗汉位。无染意故。便无第七。亦应由颂言。阿罗汉位舍藏识。便无第八净识。彼既不云非无第八无垢识体。此云何言无出世末那。故知颂言三位无者。依染意说。非无净体。</p><p>　　△次违正理（四）初平等智无依。</p><p>　　又诸论言转第七识（至）许佛恒行如镜智故。</p><p>　　音义　先引文。彼如下释。先顺明余智。谓成所作等三智。此识下反难。识是所依。智是能依。不可下遮计。若谓平等智。依六转识。则所依六识。既有间断。能依平智。亦应间断理则不然。何者论许诸佛恒行平等性智。如圆镜智。无间断故。量云。平等智是有法。定有所依相应净识宗。因云非离所依有能依故。喻如余三智。又量云。平等智是有法。不可说依六转宗。因云许佛恒行故。喻如镜智。初量真能立。次量真能破。</p><p>　　△二第八识无依。</p><p>　　又无学位若无第七识（至）然必有此依如余识性故。</p><p>　　音义　量云无学位第八识。有俱有依。是识性故。如余识喻。</p><p>　　△三法我见无依。</p><p>　　又如未证补特伽罗（至）彼未证得法无我故。</p><p>　　音义　先举人我执。亦应下例。有法我执。此识下反显。有第七。谓恒行法我执。所依识者。即是第七。此识若无彼依何识。不可说依第八识。何者法我见即慧。八无慧故。彼非所依。由此下劝信。谓彼但执圣教。皆言三位。无者。唯无烦恼所依末那耳。应信三位不无所知障相应末那。彼未证得法无我故。</p><p>　　△四<a href=\"/remen/diliushi.html\" class=\"keylink\" target=\"_blank\">第六识</a>无依。</p><p>　　又诸论中以五同法（至）五恒有依六亦应尔。</p><p>　　补遗　先顺明意识有依显有第七。五同法者。谓以前五识。为第六识同法喻也。量云第六意识是有法。定有俱生不共依宗。极成六识。随一摄故。因同喻如眼等五识。谓眼识依眼根。乃至身识依身根。此正以五同法证有第七。为第六识依第七。即第六意根也。圣道下次反显。第六无依宗因有失。谓二乘圣道。灭定无学。起观智时。若无净七。为第六依。则宗上有能别。不极成失何者。若圣道起时。但有第六相应。生空观智。而无第七为第六俱有依。则后陈宗法。非极成矣。能别即后陈宗法。正指第七识言。又因中犯共不定过。何者为极成六识。随一摄故因五识定有所依。而第六于无漏位中。不定有依。反被外人出过。云为等六如前五一切时中。定有所依。而成就第六有依之宗乎。为前五如无漏第六。亦无有依。而成就前五无依之宗乎。有依无依。皆共此因。是犯共不定故。若谓五根是第六意根。同法喻者。量云。第六意根。是有法。为第六意识。俱生不共依宗。极成六根随一摄故。因同喻如五根第六意根。即第七末那故。以同法五根。证有第七。为第六依。若无第七宗有所别。不极成失。前陈有法为所别。正指第七。不许有净七。前陈有法。非极成矣。又因中犯所依不成过以前陈无第七为第六所依故。七既非有六。何所依释中同法。虽分根识。二义俱善。不妨并出。或应二句例难。六既无依。五亦应尔。五恒二句。顺成五依。恒有六亦应然。</p><p>　　△次申正义（二）初明无染有净。</p><p>　　是故定有无染污意（至）非无第八此亦应尔。</p><p>　　补遗　言彼无有者。依染意说。此结会颂文之义。如说下举例证有。</p><p>　　△次明染净差别（二）初通明染净末那略有三种（二）初标。</p><p>　　此意差别略有三种（至）三平等性智相应。</p><p>　　△次释（三）初人我见相应末那。</p><p>　　初通一切异生相续（至）识起补特伽罗我见。</p><p>　　音义　人我见相应末那。一切异生。恒时相续。二乘下明间起。一类菩萨。谓渐悟者。二乘有学。及第七地已前。渐悟菩萨。于无漏心位。则不现起。若于有漏心位。彼末那缘藏识。起人我见。开蒙云。人我见相应位。一切有漏。皆是此位转成无漏。便非此位。</p><p>　　△次法我见相应末那。</p><p>　　次通一切异生声闻（至）彼缘异熟识起法我见。</p><p>　　音义　法我见相应末那。一切异生。声闻独觉。彼未证得法无我故。恒时相续一切下明间起。谓大乘八地已上。不分渐顿。一切菩萨。于法空智果现前位。则不现起。若于法空智果。不现前位。彼意缘异熟识。起法我见（八地已上。已舍藏识。故彼第七唯缘异熟）。</p><p>　　△三平等智相应末那。</p><p>　　后通一切如来相续（至）异熟识等起平等性智。</p><p>　　音义　平等性智相应末那。一切如来。永断<a href=\"/remen/erzhang.html\" class=\"keylink\" target=\"_blank\">二障</a>。究竟二空故恒相续。菩萨下明间起。若菩萨于见道及<a href=\"/remen/xiudao.html\" class=\"keylink\" target=\"_blank\">修道</a>中。法空智果。不现前位。则不现起。于法空智现前位。彼意缘无垢异熟识。起平等性智。无垢异熟者。以平智起时。所缘第八。暂有思量。无我相故。观起执亡故。名无垢金刚道。前异熟未空。仍名异熟。故云无垢异熟。</p><p>　　补遗　彼缘无垢异熟识等者。等于何法。宗镜云。第七因中有漏。唯缘我境。无漏缘第八及真如果上。许缘一切法故。</p><p>　　△次别明我法二执相应末那（三）初明见所依（二）初明我见依法执。</p><p>　　补特伽罗我见起位（至）如夜迷杌等方谓人等故。</p><p>　　音义　宗镜云。此显初位必带后位。以初短故。人我起位。必有法我。人我必依法我起故。如人夜行。先迷枝杌。方谓人等。杌喻法执。人喻我执。</p><p>　　合响　开蒙问。何故二执。却得俱起。答我执必依法执起故。所以俱生。问其理如何。答以先执法为实有。后方执有作受等用（宗镜云。法我有<a href=\"/remen/zixing.html\" class=\"keylink\" target=\"_blank\">自性</a>胜用等人我有主宰作者等）。故须同时。又云我法二执。谁宽谁狭。答法宽我狭。问为甚如此。答迷人必迷其法。迷法未必迷人。问何以故。答能持自体。皆名为法。有常一用。方名为人。</p><p>　　△次明二见依一慧。</p><p>　　我法二见用虽有别（至）不相违故此亦应然。</p><p>　　音义　问我法二见。其用各别。云何俱起。不相违耶。答我法二见。用虽有别。其体无殊。同依一慧。故不相违。例如眼识体一。俱时而有了别青黄等多用。乃至身识体一。而有了别。冷暖等多用。同依一识。不相违故。</p><p>　　△次明二执伏断（二）初通明三乘起灭（二）初我执伏位唯起法执。</p><p>　　二乘有学圣道灭定（至）起法执我执已伏故。</p><p>　　音义　我执伏位有三类。文中先分列三类。末后皆唯二句。总收结成。一二乘。于有学位中。圣道灭定。现在前时。唯起法执。我执。已伏。定慧起时。障治相违。二顿悟菩萨。于十地修道位中。唯起法执。我执。已顿伏故。三有学渐悟菩萨。于初地至第七地。有学位中。彼皆生空智果。现在前。亦唯起法执。我执已伏故。</p><p>　　△次我执断位亦起法执。</p><p>　　二乘无学及此渐悟（至）亦唯起法执我执已断故。</p><p>　　音义　此我执断位。唯有二类。谓二乘无学。唯起法执。我执已断故。回心向大。渐悟菩萨。法空智果。不现前时。亦唯起法执我执已断故。</p><p>　　△次别明菩萨起灭（二）初正释。</p><p>　　八地以上一切菩萨（至）犹起法执不相违故。</p><p>　　音义　此别明深位菩萨起法执。一切者。若顿若渐菩萨我执。皆永不行或已下。释不行义。渐则永断不行。顿则永伏不行。若法智不现。法执犹起。问法空智果。虽不现前。生空智现前。智生执尽。云何犹起。释云。生空智与法执。不相主对。故不相违。</p><p>　　△次引证。</p><p>　　如有经说八地以上（至）不尔烦恼亦应在故。</p><p>　　音义　先引文。此所下次释意。所知障即法执。以烦恼障。依所知障起烦恼。虽不现行所知犹在。故云唯有所知障在。然是现非种。此证八地已上所起法执。是现行非种子。不尔者。设谓深位菩萨。是种非现。则烦恼障。亦应说在。何也。以烦恼种。亦未断故。</p><p>　　△三判属法执末那（二）初约大小乘通判二性。</p><p>　　法执俱意于二乘等（至）名无覆不障彼智故。</p><p>　　音义　此法我见相应末那。于二乘人。俱断烦恼。不求法空。所有法执俱意。不障彼生空智故。不名为染。唯是无覆无记所摄。菩萨反是所有法执俱意。障彼法空智故。亦名为染。由此亦名有覆无记。</p><p>　　△次立比量判属异熟生。</p><p>　　是异熟生摄从异熟识（至）余不摄者皆入此摄。</p><p>　　音义　谓此法执俱意。虽随第八所生所系。然是异熟生摄。非异熟果。何者从异熟识。恒时生故。此名下举例明。谓异熟果名局。异熟生名通。如增上缘。余三缘之所不摄者。皆增上摄。此名亦尔。于真异熟果所不摄者。皆异熟生摄故。量云。异熟生是有法。余不摄者。皆入此摄宗。因云此名通。故喻如增上缘。</p><p>　　△次证有第七（三）初问答总标。</p><p>　　云何应知此第七识（至）圣教正理为定量故。</p><p>　　音义　小乘谓但是第六识入过去名意无别七体故为此问。</p><p>　　△次教理别明（二）初引教（二）初正引（四）初泛引大乘证三名（三）初引经。</p><p>　　谓薄伽梵处处经中说（至）了别名识是三别义。</p><p>　　音义　古疏释云。此上总解为小乘。谓未来名心。过去名意。现在是识。种种分别。然无别体。今引经证。</p><p>　　△次释义。</p><p>　　如是三义虽通八识（至）粗动间断了别转故。</p><p>　　音义　清凉释云谓为一切现行所熏。是集诸法种。现法为依。种子为因。能生一切。云起诸法故。缘藏识等者。因中有漏唯缘我境。因中无漏。缘于第八。及缘真如。果上许缘一切故。论云等粗动者。易了名粗转易名动不续名间各有所缘。故得别名又云若集起以解心。第八独名心。若积集以解心。八识皆名心。若思量以解意。第七独名意。若以等无间缘以解意。八识皆名意。若以了别别境以解识。前六独名识。谓了差别六尘境故。若了别以解识。八识皆名识。即别释之义。广如彼释。</p><p>　　△三证成。</p><p>　　如入楞伽伽他中说（至）能了诸境相是说名为识。</p><p>　　△二通引大乘证第七。</p><p>　　又大乘经处处别说有第七识故此别有。</p><p>　　补遗　处处别说有第七识。非谓第六入过去。名为意也。故此别有者。正答前离眼等识有别自体之问。</p><p>　　△三指前比量证至教。</p><p>　　诸大乘经是至教量前已广说故不重成。</p><p>　　音义　谓前初能变中。已引圣教。及立比量。证大乘经极成。此中故不重说。</p><p>　　△四重引解脱证第七。</p><p>　　解脱经中亦别说有（至）过去未来无自性故。</p><p>　　音义　先引颂文。次彼经自释颂言。先释前二句。对治下释第三句。尔时下释第四句。无自性者。此诸烦恼。无实自体。非今现无本来常寂。但于迷时。妄谓有悟。后始知空耳。</p><p>　　△次指广。</p><p>　　如是等教诸部皆有恐厌广文故不繁述。</p><p>　　△次显理（三）初结前起后。</p><p>　　已引圣教当显正理。</p><p>　　△次显示正理（六）初恒行无明（二）初引经证有。</p><p>　　谓契经说不共无明（至）若无此识彼应非有。</p><p>　　补遗　此引经说。不共无明。证有第七无明为能依。第七为所依。此以能依显所依。若无二句。反显经说不共。无明由依第七而有。若无此识所说无明。彼应非有非离所依有能依故。</p><p>　　△次依经释义（三）初正释恒行（二）初释（二）初顺释（三）初正释。</p><p>　　谓诸异生于一切分（至）覆真实义障圣慧眼。</p><p>　　音义　一切分者。谓<a href=\"/remen/shane.html\" class=\"keylink\" target=\"_blank\">善恶</a>升沉定散五趣等位。覆真实义者。谓二空所显真如之理。为此所覆。而不发明障圣慧眼者。真无漏道清净慧眼。为此所障。而不开明。</p><p>　　合响　宗镜第五十二卷云。今说不共者。谓此微细常行行相难知。覆无我理。蔽无漏智。名覆蔽真实。真实有二义。一无我理。二无漏见。义亦有二。一境义。谓见分境。二义理。谓真如理（文）。</p><p>　　△次引证。</p><p>　　如伽他说真义心当生（至）一切分谓不共无明。</p><p>　　音义　此颂即摄大乘本论。彼论释初二句云。谓能障碍真实义见。彼若现有此不生故。意明能照真理无分别智。方当生时。为彼所障。而不生故。释次二句。云是善不善。无记位中。常随转故。意明一切异生。于善等三性位中。此不共无明俱行。而不舍也。</p><p>　　△三结示。</p><p>　　是故契经说异生类（至）惛醉缠心曾无醒觉。</p><p>　　合响　宗镜第五十二卷云。谓无明是闇义。七俱无明。恒行不断。是长闇义。由长闇故。名为长夜。唯此无明。为长夜体。余法皆无长夜之义。唯此独有。故名不共。除此已外余法有一类长相续义。而无闇义。或有一类。虽有闇义。而无长相续义。应作四句分别。一者有是长。而非是夜。如七俱贪等三。二者有是夜而非长。如前六识相应无明。三是长亦是夜。七俱无明是。四者非长非夜。前六识除无明。取余贪等（文）。无明所盲。即障圣慧眼。惛醉缠心。即覆真实义。</p><p>　　△次反显。</p><p>　　若异生位有暂不起（至）有行不行不应理故。</p><p>　　补遗　谓异生位。有暂时一念不起此无明时。便与圣教相违。以此迷理。不共无明念念执。第八识为自内我。无有一息间断。谓此无明。有行与不行。不应理故。</p><p>　　△次结。</p><p>　　此依六识皆不得（至）许有末那便无此失。</p><p>　　音义　若不信有此染污第七。依何识。说恒行不共无明。若言依六转识。皆不得成。何者若以所依六识。言六识间断无明。亦应间断。若以能依无明言无明恒染六识。亦应恒染许有末那。便无二失。</p><p>　　△次料简不共（二）初问。</p><p>　　染意恒与四惑相应此俱无明何名不共。</p><p>　　音义　此染第七恒与四惑相应。无明起时。与三共转。何以无明。独名不共。</p><p>　　△次答（三）初师谓无明是根本名不共。</p><p>　　有义此俱我见慢爱非根本烦恼名不共何失。</p><p>　　音义　此师谓。意俱无明。是根本惑。见慢爱三。非根本摄。虽四俱起。三非同类。是故无明独名不共。</p><p>　　△次师谓无明是主义名不共（二）初斥前非。</p><p>　　有义彼说理教相违（至）与四烦恼恒相应故。</p><p>　　音义　初句总斥。纯随下出所由。谓此三既非根本烦恼。纯随烦恼中。何不说之。此三是十根本摄。故处处皆说染意与四惑俱。何独此三非根本惑。</p><p>　　△次申己义（二）初立义。</p><p>　　应说四中无明是主（至）曾不省察痴增上故。</p><p>　　音义　宗镜第五十二卷云。主是<a href=\"/remen/zizai.html\" class=\"keylink\" target=\"_blank\">自在</a>义。为因依义。与彼为依。故名不共。何故无明名为不共。谓从无始际。显长夜常起。恒内惛迷。明一切时。不了空理。曾不省察。彰恒执我。无循反时。此意总显痴主自在义。</p><p>　　△次释难（二）初难。</p><p>　　此俱见等应名相应。</p><p>　　音义　问意云。痴既增上是主。名为不共。见慢爱三。非增上非主。应名相应烦恼耶。</p><p>　　△次释。</p><p>　　若为主时应名不共如无明故许亦无失。</p><p>　　音义　答意云。此俱见等。若为主时。应亦名不共。谓<a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/shengsi.html\" class=\"keylink\" target=\"_blank\">生死</a>贪爱为主。障于圣道。见慢为主。例如无明。许亦无失。</p><p>　　△三师谓恒行唯七有名不共（二）初立义。</p><p>　　有义此痴名不共者如不共<a href=\"/remen/fofa.html\" class=\"keylink\" target=\"_blank\">佛法</a>唯此识有故。</p><p>　　音义　无明名为不共者。唯此第七识有。余识所无。如十八不共佛法。唯如来有。余人所无。故名不共。</p><p>　　△次释难（二）初释余识应例难（二）初难。</p><p>　　若尔余识相应烦恼此识中无应名不共。</p><p>　　音义　难意云。此俱无明余识所无。名不共者。余识相应之惑。此识中无。亦应名不共耶。</p><p>　　△次释。</p><p>　　依殊胜义立不共名（至）唯此识有故名不共。</p><p>　　音义　先直答。谓此无明名不共者。依殊胜立。非谓此有彼无名不共。谓第下转释。此俱无明。无始恒行。障真实理。及无漏智。如是殊胜业用。此有余无。故名不共。</p><p>　　△次释余三应例难（二）初难。</p><p>　　既尔此俱三亦应名不共。</p><p>　　音义　难意。谓此俱无明。恒障理智。余识所无。名不共者。此俱见慢爱三。胜用亦然。亦应名不共耶。</p><p>　　△次释。</p><p>　　无明是主独得此名（至）对余痴故且说无明。</p><p>　　音义　无明是主者。摄论释。此见慢爱三。皆用无明而为因故。谓由痴是见等三中之主。独得此名。余若为主（耽着高举执我为主之时）。亦名不共。然今为对余识俱痴。显此胜用。且说无明。不言余三耳。</p><p>　　合响　宗镜第五十二卷云。以主是不共义。不共即独一义。此七俱无明。不但不与余识共。兼亦不与自聚贪等三共。谓虽与同聚贪等俱起。而贪等无长夜闇义。贪等以染着等为义。此以长闇为义。与彼不同。故名不共（文）。</p><p>　　△三结判不共（二）初约识判（二）初正判。</p><p>　　不共无明总有二种（至）独行不共此识非有。</p><p>　　合响　宗镜第五十二卷云。一恒行不共者。此识俱是。今此所论余识无也。二独行不共者。不与忿等相应起故。名为独行。或不与余俱起。无明独迷谛理。此识非有。此以第七恒时迷闇名不共。六识中无者。无恒时义。但有独起之义。名为不共。问恒行不共无明相应有几种义。答有四义。古德云。一是主者。谓前六识无明是客。有间断故。第七无明是主。无间断故。二恒<a href=\"/remen/xingzhe.html\" class=\"keylink\" target=\"_blank\">行者</a>。有漏位中常起现行不间断。故名恒行。三不共者。不同第六识独头名不共。第六不共。但不与余九烦恼同起。名为不共。若第七名不共者。障无漏法胜故。又恒行不间断故。四前六识通三性心时。此识无明。皆起现行。谓前六识善性心时。于施等不能忘相者。皆是第七恒行不共。无明内执我。令六识等行施时。不能达三轮体空。</p><p>　　补遗　余识所无。摄论云。谓能障碍真智生愚。此于五识。无容说有。是处无有能对治故。若处有能治。此处有所治。非五识中。有彼能治。于此见道。不生起故。非于不染意识中有。由彼此应成染性故。亦非染污意识中有。与余烦恼共相应时。不共无明。名不成故。若立意识。由彼烦恼成染污者。即应毕竟成染污性。诸施等心。应不成善。彼烦恼相恒相应故。若说<a href=\"/remen/shanxin.html\" class=\"keylink\" target=\"_blank\">善心</a>俱转有彼烦恼。是即一向与彼相应。余不得有此染污意识。引生对治。不应道理。若说染污意。俱有别善心。能引对治。能治生故。所治即灭。应正道理。故曰余识所无。</p><p>　　△次引证。</p><p>　　故瑜伽说无明有二（至）非贪等俱者名独行无明。</p><p>　　音义　瑜伽第五十八卷云。又此无明。总有二种。一者烦恼相应无明。二独行无明。非无愚痴。而起诸惑。是故贪等余惑相应所有无明。名烦恼相应无明。若无贪等诸烦恼缠。但于苦等诸谛境中。由不如理作意力故。钝慧士夫补特伽罗。诸不如实拣择覆障缠褁闇昧等心所性。名独行无明。</p><p>　　△次约断判（二）初约二断别判独行不共。</p><p>　　是主独行唯见所断（至）忿等皆通见所断故。</p><p>　　音义　释独行有是主非主二义。兼判见修二道所断。是主者。力用粗猛。能生余惑。发恶业故。显是分别。故见所断。何以知之。如经言。有学已断不共无明。不造新业。故知是主是见所断。非主者。行相微细。无力引生余惑。不发业故。显是俱生。故修所断。亦修断者。意兼见所断故。忿等皆通见所断者。意明。忿等小随。各自为主故。皆见道所断。今非主独行。既与彼俱起故。亦通见所断。</p><p>　　合响　开蒙问。何名是主独行。答不与忿等小十俱者。名为是主。问何以故。答忿等十法。自类不俱。各自为主。此之无明既然。不与是主者俱。独自行时。自便为主。是故名为是主独行。问何名非主独行。答与忿等俱。名为非主。问此之无明各何时断。答是主独行。唯见所断。非主无明。通见修断。</p><p>　　△次约五部通判二种不共。</p><p>　　恒行不共余部所无独行不共此彼俱有。</p><p>　　合响　准<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>。见修二断。分为五部。见<a href=\"/remen/sidi.html\" class=\"keylink\" target=\"_blank\">四谛</a>所断。各为一部。修唯一部（部者分也类也。根本十惑各由迷于谛理而起故。各有部分。一一谛下。各起多惑故。部类不同）。今云余部。即见四部。此即修部。彼即余部。谓恒行不共。唯修所断。故云余部所无。独行不共。通见修断。故言此彼皆有。</p><p>　　△二意法为缘（二）初引经证有。</p><p>　　又契经说眼色为缘（至）若无此识彼意非有。</p><p>　　音义　宗镜第五十二卷云。眼根色境为二缘。引生眼识。乃至意根法尘为二缘。引生意识。若无第七识者。即应第六识。唯有法尘为缘。应无所依。根缘既有俱有根者。明知即是第七识。与第六识。为俱有根（文）。此证成斥无第七。</p><p>　　△次释成经义（三）初以前五例第六识应有依。</p><p>　　谓如五识必有眼等（至）此识若无彼依宁有。</p><p>　　音义　例如眼等五识。是六转识中摄。必有眼等五根。为增上不共俱有所依。意识既是六识中摄。理应许有如是所依。彼依即是第七识。此识若无。彼依宁有。</p><p>　　补遗　五根为五识依有三义。一者增上。由根发识故。二者不共。眼识自依眼根。不与耳识等共故。三者俱有。眼<a href=\"/remen/zhengjian.html\" class=\"keylink\" target=\"_blank\">正见</a>时。识正了别。同一<a href=\"/remen/shana.html\" class=\"keylink\" target=\"_blank\">刹那</a>。无前后故。余耳等亦然。故云增上不共俱有所依。</p><p>　　△次遮小乘肉团心为第六依。</p><p>　　不可说色为彼所依（至）随念计度二分别故。</p><p>　　音义　宗镜第五十二卷。谓小乘云。我宗取肉团。与第六为依。何要别执有第七识耶。论主破云。亦不可说第六依于色故（肉团是色法故）。第六必依意。有说。意非是色故。又说。第六有三分别。随念计度。自性分别故。若许第六依色而住者。即同前五。无随念计度。二种分别矣。</p><p>　　△三遮小乘根先识后为所依。</p><p>　　亦不可说五识无有（至）如心心所决定俱时。</p><p>　　音义　宗镜。小乘救云我宗五识。根先识后故。即前念五根。发后念五识。论主破云。俱有依者。如芽依种起。芽种俱时。影藉身生。身影同有。识依根发。理必同时。无前念根。发后念识故。既若五识有俱有根。将证第六亦须有俱有根。即第七识也。</p><p>　　△三立量结显。</p><p>　　由此理趣极成意识（至）极成六识随一摄故。</p><p>　　音义　显自名处者。谓依眼之识。名为眼识。乃至依意之识。名为意识。即显自名之内六处等。无间不摄者。非等无间意根之所摄。增上生者。谓根是识之增上生缘。随一摄者。谓于六中随一所摄。量云。极成意识是有法。必有下宗。极成六识一摄故因。如眼等识喻。</p><p>　　△三思量名意（二）初引经证有。</p><p>　　又契经说思量名意若无此识彼应非有。</p><p>　　△次释成经义（二）初正释（二）初遮第六等无间名意。</p><p>　　谓若意识现在前时（至）既尔如何说名为意。</p><p>　　合响　宗镜第五十二卷。小乘云。但是第六等无间。名思量意。何要别说第七为思量意耶。论主破云。且如第六意识。现在前时。前念等无间意。已灭无体。如何有思量用名意耶。</p><p>　　△次遮假说名意（二）初遮假说。</p><p>　　若谓假说理亦不然无正思量假依何立。</p><p>　　音义　恐彼计云。思量名意者。应知假说。非实有体。破云。假名为意。由正思量。无正思量。假依何立。</p><p>　　△次遮曾有思量。</p><p>　　若谓现在曾有思量尔时名识宁说为意。</p><p>　　音义　救云。意识现在。曾有思量。今虽已灭。得名为意。何要别说第七为思量意耶。故破云。第六意识。若居现在时。虽有思量。尔时名识。不名意故。要待过去。方名为意。此以小乘。计现在名识。过去名意故。</p><p>　　△次结示。</p><p>　　故知别有第七末那（至）已灭依此假立意名。</p><p>　　音义　故知须信有第七识。以具思量名意故。若等无间意。依此假立。得名意耳。</p><p>　　△四<a href=\"/remen/wuxin.html\" class=\"keylink\" target=\"_blank\">无心</a>定别（二）初引经证有。</p><p>　　又契经说无想灭定染意若无彼应无别。</p><p>　　△次释成经义（二）初正释（二）初明无第七二定无别。</p><p>　　谓彼二定俱灭六识（至）一有一无彼二何别。</p><p>　　音义　谓彼灭尽无想二定俱灭。六识及彼相应心所。体数无异。体即心体。数即心所。前六王所。二定俱灭。故曰无异。若无下。意显灭定无染意。无想有染意故。二定有异。若无第七。二定一有一无。彼二何别。</p><p>　　△次遮二定别有差别因。</p><p>　　若谓加行界地依等（至）此若无者彼因亦无。</p><p>　　音义　彼救云。二定别者。由加行等有差别故。何关第七识耶。集论谓。此二定有五差别。一所依。二自体。三假立。四作意。五界地。此中加行。即彼第四作意界地。如名依等者。依即所依。等余二种。理亦下。破差别因。由此有者。谓由有此第七识故。成五差别。若出离想。作意为先。令不恒行心心所灭。想灭为首。立无想名。此定唯属第四静虑。若止息想。作意为先。令不恒行心心所。及恒行染污心心所灭。立灭尽名。虽属有顶。而无漏摄。此即加行界地之差别。所依别者。灭定是<a href=\"/remen/fodizi.html\" class=\"keylink\" target=\"_blank\">佛弟子</a>。依正教说力起故。无想由诸外道。依邪教说力起故。余二可知。此五差别。皆因意有。</p><p>　　补遗　自体别者。无想定体属有漏。灭尽定体属无漏。假立别者。依有覆第七。缘无想第八。为真解脱处。假立无想定。依无覆第七。缘异熟识。以为无我。假立灭尽定。</p><p>　　△次结示。</p><p>　　是故定应别有此意。</p><p>　　△五无想天染（二）初引经证有。</p><p>　　又契经说无想有情（至）若无此识彼应无染。</p><p>　　△次释成经义（二）初正释（二）初明无意无想非染。</p><p>　　谓彼长时无六转识（至）便非圣贤同所诃厌。</p><p>　　音义　异生我执。唯于六七识中有。彼天长时无六转识。若不许彼有染污意。一期生中。应无我执。曾不见有具缚凡夫。一期生中。都无我执。彼天长时。既无我执。应如<a href=\"/remen/niepan.html\" class=\"keylink\" target=\"_blank\">涅槃</a>清净无漏。便非圣贤同所诃厌。</p><p>　　△次明无意展转有过。</p><p>　　初后有故无如是失（至）余法受熏已辩非理。</p><p>　　音义　谓彼救云。彼天六识。及彼心所。初半劫灭。后半劫生。初后半劫。有第六识。起我执故。无如是失（意谓有第六识起我执故。即是彼天之染。何定要有第七识）。中间下。破云。初后虽有。中间四百四十九劫无故有过。去来下。复救云。过去未来。有我执故。无如是失。彼非下。破云。过去未来。非现非常。如空华等。现常无故有过。所得下。重斥非理。所得无者。谓彼有情。于无想定。前求无想果故。所熏成种。招得彼天异熟。染污末那。即缘彼执我依之粗动想等不行。于此分位中。假立无想报。若无此识。彼天异熟。则不应有。所得无想异熟既无。能得无想有情亦无。恐彼救云。无想异熟。是不相应行。岂非是有。不相应行。依色心分位假立。不是实有。前已遮破。藏识无者。谓有我见爱等执藏。以为自内我故。摄藏一切染净品法。令不失故。因斯以立阿赖耶名。无此执藏。彼识非有。既无执藏。染净诸法。熏习亦无。何者。余法受熏。前文已辩。理非有故。</p><p>　　△次结示。</p><p>　　故应别有染污末那（至）由斯贤圣同诃厌彼。</p><p>　　音义　宗镜云。有第七于彼起我执。是异生故。出定已后。复沉生死。起诸烦恼。圣贤诃彼。若无第七。不应诃彼。无过失果。</p><p>　　△六三性心染（二）初引经证有。</p><p>　　又契经说异生善染（至）若无此识彼不应有。</p><p>　　△次释成经义（二）初正释（二）初约相缚释（二）初释。</p><p>　　谓异生类三性心时（至）所起施等不能亡相。</p><p>　　音义　谓异生类。善染无记三性心时。前六转识。虽外起善恶及不动业。而第七相续执我。由内恒执我故。令六识中所起施等善业。不了体空。执取于相。</p><p>　　△次证（三）初引文。</p><p>　　故瑜伽说染污末那（至）末那灭已相缚解脱。</p><p>　　音义　论意云。染污末那。遍为前六染识依止。彼若未灭。令六识中。相缚见缚。不得解脱。染污灭已。方得解脱。相即相分。了别即见分。</p><p>　　△次释义。</p><p>　　言相缚者谓于境相（至）不得自在故名相缚。</p><p>　　音义　相缚者。谓由染意恒执我故。令六转识。于所缘依他境上。不能了达非有非无。缘生如幻事等。由斯为彼见相二分所拘。不得自在。故名相缚。</p><p>　　△三重证。</p><p>　　依如是义有伽他言（至）未灭时识缚终不脱。</p><p>　　△次约成漏释（二）初简六识等不能成漏（四）初简烦恼。</p><p>　　又善无覆无记心时（至）勿由他解成无漏故。</p><p>　　音义　又善及无覆无记心时。若无第七恒起我执。则彼善等应非有漏。何者。自相续六识中。所有烦恼。与彼善等。不俱起故。自相续者。谓后念眼识。续前念眼识等。设彼救云。现在烦恼。虽不与善等俱。而由过未烦恼故。成有漏。破云。去来缘缚。理非有故。他惑者。谓他人烦恼。如施者之心虽善。由受者心中有惑故。令施心成于有漏。他解。谓他人无漏净解。意谓。非由他受者烦恼。能令我施者善心成漏。若尔。设受者是无漏净田。亦能令我施者有漏心。成无漏耶。故知善无记成有漏者。由第七内恒执我故耳。</p><p>　　△二简随眠。</p><p>　　又不可说别有随眠（至）彼非实有已极成故。</p><p>　　音义　恐彼转计云。别有一法。名曰随眠。异心心所。是不相应行蕴所摄。于善等时。现相续起。由斯善等。成有漏法故。先云又不可说等。随眠非实。已极成故。如第二卷中明。</p><p>　　△三简漏种。</p><p>　　亦不可说从有漏种（至）勿学无漏心亦成有漏故。</p><p>　　音义　又恐彼转救云。善等有漏。由从有漏种生。成于有漏。故复遮云。亦不可说等。何者。彼种先无因。可成有漏故。意谓。有漏成种。必由第七识执我。与善等现行俱。熏成漏种。若无第七。彼种先无有因。成有漏种。何得从漏种。生有漏法耶。非由下。复举例破。谓非由漏种令现<a href=\"/remen/xingshan.html\" class=\"keylink\" target=\"_blank\">行善</a>等。成有漏法。勿学无漏心。亦成有漏。何者。以彼有学位中。犹有有漏种。在学无漏心。即有漏位中。所现起无漏心也。</p><p>　　△四简染引。</p><p>　　虽由烦恼引施等业（至）彼复如何得成有漏。</p><p>　　音义　又彼计云。善等心时。虽非惑俱。而由此前烦恼引起。故施等业成有漏法。释云。虽由烦恼引起施等。而施业起时。烦恼已灭。不俱起故。非有漏正因。何者。以有漏言。表与漏俱故。又无下。反例诘破。若谓施等善心。是烦恼所引。成有漏者。又第六起无记业。不待现缘。非烦恼引。彼复如何得成有漏。意谓。成漏由漏俱。正由第七识。同时执我故也。</p><p>　　△次正明六七互益成漏（三）初正释。</p><p>　　然诸有漏由与自身（至）异生既然有学亦尔。</p><p>　　音义　诸有漏者。谓善无记等。自身简非他惑。现行烦恼。简非随眠及种。谓即第七识俱我执等。俱生俱灭。简非不俱起。互相增益者。谓六识中。所起施等时。由与自身第七识现行我执。俱生俱灭故。六七互相资益。方成有漏。由此复熏成有漏法种。异生二句。例有学位。谓初二三果<a href=\"/remen/shengren.html\" class=\"keylink\" target=\"_blank\">圣人</a>。俱生惑犹未永尽。故成有漏。与异生同。</p><p>　　合响　开蒙。问善与无记。自体非染。由何成漏。答由与第七烦恼俱起。互相增益。故成有漏。所谓成漏有漏俱善等。由七漏。</p><p>　　△次释难。</p><p>　　无学有漏虽非漏俱（至）故成有漏于理无违。</p><p>　　音义　难云。有学未尽我执。而与漏俱故成有漏。则有漏言。必表漏俱。无学位中。已断我执。则非漏俱。云何亦有有漏法耶。释云。无学有漏（谓异熟根身也）。虽非自身。现行烦恼。互相增益而成。盖从先时熏成有漏种起。故成有漏。于理无违。然不复熏有漏法种。自相续中。非漏俱故。</p><p>　　合响　开蒙难曰。二乘无学有漏之法。既非漏俱。如何成漏。答由从有漏旧种生起。故是有漏。</p><p>　　△三结成。</p><p>　　由有末那恒起我执（至）此意若无彼定非有。</p><p>　　△次结示。</p><p>　　故知别有此第七识。</p><p>　　△三指广劝信。</p><p>　　证有此识理趣甚多（至）诸有智者应随信学。</p><p>　　△三通妨总结。</p><p>　　然有经中说六识者（至）而识类别实有八种。</p><p>　　合响　难云。余处经中。唯说六识。不言七八识者何耶。释义如文。宗镜第五十二卷云。第七末那。诸教同诠。群贤共释。创入道者。此意须明。是超凡圣之因。宜穷体性。乃立解惑之本。可究根源。迷之则为人法执之愚。悟之则成平等性之智。于诸识内。独得意名。向有漏中。作无明主。不间不断。无想定治而不消。常审常恒。四空天避而还起。虽有覆而无记。不外执而内缘。常起现行。能蔽真而障道。唯称不共。但成染而润生。是以欲透尘劳。须知要径。将施妙药。先候病源。若细意推寻。冥心体察。则何尘而不出。何病而不消。断惑之门。斯为要矣（文）。释第二能变竟。</p><p>　　△三第三能变（二）初明差别等前六门（二）初广释六门（二）初释前四门（三）初结前问后。</p><p>　　如是已说第二能变第三能变其相云何。</p><p>　　△次举本颂答。</p><p>　　颂曰次第三能变（至）了境为性相善不善俱非。</p><p>　　开蒙。问解三能变有几门。答有九门。一差别门（次第至六种）。二体性门（了境为性）。三行相门（了境为相）。四三性门（善不善俱非）。五心所相应门（此心所至不定）。六受俱门（三受共相应）。七共依门（依止根本识）。八俱转门（五识<a href=\"/remen/suiyuan.html\" class=\"keylink\" target=\"_blank\">随缘</a>至依水）。九起灭分位门（意识常现至闷绝）。</p><p>　　△三末论释成（三）初差别门（二）初标。</p><p>　　论曰次中思量能变识后（至）随六根境种类异故。</p><p>　　补遗　圆觉小钞卷四下云。随六等者。是总标六识随根随境而立名也。以所依根。及所缘境。各有六别。名种类异。识随彼异。故非多少。亦非定别。又明。此识既随根境有六数定。明得名时。非唯据一。即于根境二处得名。大论亦说。随根名识。随境名识。</p><p>　　△次释（二）初正释立名（二）初随根立名（二）初正释。</p><p>　　谓名眼识乃至意识（至）五谓依发属助如根。</p><p>　　补遗　圆觉小钞卷四下。应先问云。既辩识得名。实通根境。何为诸论依根得名。谓名眼识乃至意识。故此答云。具五等也。胜于境故。偏从根称。五义者。论但列云。五谓依发属助如根。而无解释。今据对法论释之。谓依于根。根之所发。属于彼根。助于彼根。如于根故。对法第二卷云。若了别色。故名为识。何故但名眼等识。不名色等识耶。以于眼等五种解释（即依发属助如）。非色等有此五种。此中第一依根之识。彼有二义。且如眼识。眼中之识。故名眼识。依眼处所识得有故。及由有眼识得有故。且如意识。如何意中。随七无色处所。而意亦依。彼同无色所依。在无色所依中也。又由有第七故。得有意识。非是境色。得识住中。不由有色识定生故。且据粗相。以盲冥者。不能见故。虽知有色。识必不生。第二根所发者。彼云。眼所发之识。故名眼识。由眼变异。识必变异。如迦末罗病损眼故。所见青色。皆以为黄。非色坏时而识亦坏。第七如何。谓由有此第七识故。第六相缚不得解脱。即其事也。复由七若无漏。六必无漏故（然七无漏时。必由第六断惑引起）。第三属于根者。彼云。属眼之识。故名眼识。由识种子。随逐于根。而得生故。此谓生依非染污依。及根本依。引发依也。由此故知。七于六有势力。谓六种子。随七种子。七种子生现行时。六方得起。与彼力故。不尔必不生。非色种子识种随之。问此色有时。必识所变。如有识时。必根所生。何得识种不随色起。答色是外法。根是内法。根恒相续。色即不然。不可为例。第四助于根者。彼云助根之识。故名眼识。由根合识。有所领受。令根损益。非于境界故。谓由根合识。令根有损益。非由色合识。令色有损益。离识之色。识虽无损益。色有损益故。如第六识。俱无漏故。第七损有漏。成无漏故。第五如于根者。彼云。如眼之识。故名眼识。眼识二法。俱有情类。非彼色法。定是有情。六七亦尔。唯内摄故。随根五义。从胜多说。依根得名。</p><p>　　△次简滥。</p><p>　　虽六识身皆依意转（至）辩识得名心意非例。</p><p>　　音义　问若识随根而立名者。六识皆依意转。应悉名意识。何唯第六名意识耶。释云。虽六识身皆依意转。而前五以意为共依。唯第六以意为不共。今随不共。立意识名。例如五识依五色根。各随不共立名。故无互相滥同之失。或唯下。又一解。或第六唯依于意。故名意识。不同前五兼依色根故。不名意识耳。辨识下。又难云。随根立名。乃至依意名意识者。则第八心依于意。第七意复依于心。亦应七八二识。随根互立名耶。释曰。此中辩识得名。故随根立。非辩心意。不应为例。</p><p>　　△次随境立名（二）初正释。</p><p>　　或名色识乃至法识（至）谓于六境了别名识。</p><p>　　合响　宗镜第六十一卷。引古师云。现识名为色识者。此言色识。是从境为名。见分识变似色故。名为色识。体实是识。由能变色故名色识。此取见分识为体。由能缘色。或能变色。故名色识。又相分色。不离识故。名为色识。此即取相分色为体。相分之色实非识。由从识变。不离识故。名为色识。或相分名色。见分名识。此双取识境二法为体。以见相同种故。</p><p>　　补遗　开蒙。问识依眼等名眼识。若缘色等。应名色识耶。答曰亦得。何以故。顺识义故。问如何是顺。答识者缘虑。缘虑色等。此是顺识。</p><p>　　△次简滥（二）初约六名简。</p><p>　　色等五识唯了色等（至）故六识名<a href=\"/remen/wuxiang.html\" class=\"keylink\" target=\"_blank\">无相</a>滥失。</p><p>　　补遗　问既随境立名。第六亦能缘色等。何故独名法识。答初约通义简。谓五识唯了自别色等。第六通了一切法故。或能下。次约别义简。谓第六亦能了自别法故。由此简之。是故六识随境立名。无相滥之失。</p><p>　　△次约转依简（二）初正简。</p><p>　　此后随境立六识名（至）但可随根无相滥失。</p><p>　　合响　谓此后之随境立名之义。且依色根未自在位说。若在圣人自在位中。诸根互用。则一根发识。缘一切境。一识可得诸识之名。而不偏局于色识声识等名也。若尔。诸识岂无滥同之过。故曰但可随根等。意谓。于自在位。虽一根发识。缘一切境。但可随其能发之根。以立其名。如眼根发者。仍名眼识。乃至意根发者。仍名意识。故无相滥之失。</p><p>　　△次释妨。</p><p>　　<a href=\"/remen/zhuangyan.html\" class=\"keylink\" target=\"_blank\">庄严</a>论说如来五根（至）若不遍缘无此能故。</p><p>　　音义　谓有难曰。若自在位。一根缘一切境。何故庄严论说。如来五根。一一皆于五境而转。文中先牒。且依下次通。五尘粗显。法尘细微。彼论且依五尘粗显。同类境说（谓五尘同是一类性境故）。其实如来五根。一一能缘一切故。引佛地经说（云云）。证成能遍缘一切也。三业化者。大钞云。身口意三业化。合有十种。四记者。杂心论云。一一向记。二分别记。三反诘记。四舍置记。</p><p>　　△次结指依缘。</p><p>　　然六转识所依所缘（至）此所缘境义便当说。</p><p>　　补遗　问前第二能变颂云。依彼转缘彼。今第三能变。何故不说所依缘耶。然六转识所缘。粗显易知。所依大小极成。故此不说。前随义便已说所依者。指前傍论诸识所依之文。此所缘境义便当说者。指后所缘缘文中。当说所缘也。</p><p>　　△次性相二门（二）初正释。</p><p>　　次言了境为性相者（至）能了别境名为识故。</p><p>　　补遗　宗镜云。自证分是了别性。见分是了别相。识以了境为自性。即复用彼为行相故。则了境者。是识自性。亦是行相。行相是用故（文）。由斯兼释别名者。以对集起名心。思量名意。以释了别境故。名为识也。</p><p>　　△次引证。</p><p>　　如契经说眼识云何（至）余所依了如前已说。</p><p>　　补遗　先引文。彼经下出意。谓彼经所说。六识各依自根。各缘自境。此且说六识之不共依。及六识未转依位中。见分所了。若余共所依。如前傍论三所依文中说。五识皆依分别染净根本三依。第六复依第八根本依。若余转依。见分所了。如上章云。若得自在诸根互用。一根发识。缘一切境。故云余所依了如前已说。</p><p>　　△三三性门（二）初问答总标。</p><p>　　此六转识何性摄耶谓善不善俱非性摄。</p><p>　　△次正释颂义（二）初未转依（三）初释三性义（二）初别释俱非。</p><p>　　俱非者谓无记非善不善故名俱非。</p><p>　　补遗　开蒙。问云何无记。答无爱非爱果可记别。故名无记。</p><p>　　△次通释三性（三）初善性。</p><p>　　能为此世他世顺益（至）非于他世故不名善。</p><p>　　补遗　开蒙。问云何名善。答自体及果。俱可爱乐。名之为善。二世顺益。方名为善。谓前世益今世。今世益后世。问人天乐果。亦是顺益。何非善也。答唯善益现世。故是无记。</p><p>　　△次不善性。</p><p>　　能为此世他世违损（至）非于他世故非不善。</p><p>　　音义　翻善可知。</p><p>　　△三无记性。</p><p>　　于善不善益损义中不可记别故名无记。</p><p>　　△次示三性相。</p><p>　　此六转识若与信等（至）俱不相应无记性摄。</p><p>　　音义　与无惭等十法者。谓无惭无愧。并小随中七。谓忿恨覆恼嫉悭害。及根本中瞋。此十唯通不善性故。若余贪痴慢疑恶见。与八大随小随中诳谄憍。通二性故。略不分摄。</p><p>　　△三明俱不俱（二）初师不俱（二）初正释。</p><p>　　有义六识三性不俱（至）便违正理故定不俱。</p><p>　　音义　此师谓六识起时。三性不俱。何者。此六同外门转。善等三性。互相违故。五识下。设三性俱起难。谓五识生。必由第六导引而起。俱时而生。同缘于境。成染成净。若许五识一时。三性俱行。尔时五俱意识。应通三性。便违正理。故定不俱。</p><p>　　△次通妨。</p><p>　　瑜伽等说藏识一时（至）非一生灭无相违过。</p><p>　　音义　难云。瑜伽等说。藏识一时。与转识相应。三性俱起。今言不俱。宁不相违。释曰。彼云一时。乃依多念相续而起之一时。如说一心非一生灭。今依一念。定不容俱。故彼此不相违。</p><p>　　△次师容俱（三）初正释。</p><p>　　有义六识三性容俱（至）前所设难于此唐捐。</p><p>　　音义　率尔者。谓闻法创初遇境便起之心。此属无记。等流者。谓念念缘境前后齐等之心。此通善染。或多。谓五识俱起。或少。谓二三四。容俱起者。率尔等流。容俱起故。谓五识缘境。若遇五尘齐现。或眼识起率尔。耳识起善等流。余识起不善等流。或耳识起率尔。余识起等流等。斯即五识三性俱起义。意识与五识。虽定俱生。而善性等不必同。是故六识三性。容俱起也。不同义见次文。前难唐捐者。前师云。五识三性俱行。意识尔时应通三性。便言违理。今言意识。虽与五俱。而性不必同。则前难于此徒设。</p><p>　　△次引证（二）初引瑜伽论（三）初引文。</p><p>　　故瑜伽说若遇声缘（至）若有希望后时方出。</p><p>　　音义　诸瑜伽师。正入定时。五识俱不行。若遇声缘。从定起者。此是与定相应善意识俱转之余耳识生。非唯彼定相应等者。意显要须意俱耳识。领受声已。然后出定。非唯彼定相应意识。能取此声。若言唯意无耳识者。一向在定独头意识。不能闻声。于此音声。不领受故。不应出定。故前五与第六。为明了门。非取下。明出定耳识。定与意俱。恐有谓。耳识取声。即便出定。非要与定相应意识俱转。然后乃出。释曰。非取声时。即便出定。必耳识领受声已。意识尔时若有希望。后方出定。故第六与前五。为分别依。以心犹在定。必应二识共取此声。方出定耳。</p><p>　　△次释义。</p><p>　　在定耳识率尔闻声（至）非定与五善等性同。</p><p>　　音义　谓彼在定创发闻声耳识。理应非善。何者。未转依位。率尔堕心。定无记故。以五八识。极果方圆。既证转依。虽率尔心。亦唯善性。由此下结。意云。无记耳识。既与定相应善意俱转。由此证知。五俱意识。非定与五识善等性同。</p><p>　　△三重证。</p><p>　　诸处但言五俱意识亦缘五境不说同性。</p><p>　　△次会杂集论。</p><p>　　杂集论说等引位中五识无者依多分说。</p><p>　　补遗　难云。杂集论说。等引位中。无有五识。此何言与定相应意识俱转余耳识生能闻声耶。释曰。彼依在定多分而说。此约出定少时而言。故不相违。三摩呬多。此翻等引。是定名。谓修习<a href=\"/remen/zhiguan.html\" class=\"keylink\" target=\"_blank\">止观</a>。平等不偏。引生<a href=\"/remen/gongde.html\" class=\"keylink\" target=\"_blank\">功德</a>故。等引位中。善定善慧。与第六识相应。调柔正直。而住多分。不起五识。</p><p>　　△三结示。</p><p>　　若五识中三性俱转（至）故六转识三性容俱。</p><p>　　音义　偏注者。偏重专注也。如眼识偏注于善。则意识随其偏注。而亦成善。或余识偏注于不善或无记。则意识亦成不善及无记。是知六识三性容俱。</p><p>　　△次已转依。</p><p>　　得自在位唯善性摄（至）已永灭除戏论种故。</p><p>　　补遗　此明果位。唯善性摄。谓<a href=\"/remen/foguo.html\" class=\"keylink\" target=\"_blank\">佛果</a>位中。转异熟成无垢识。尔时无根。成无漏故。所发五识。亦成无漏意根。纯无漏故。所发意识。亦纯无漏五根。名为佛无漏色。八识名为佛无漏心。色即相好功德庄严。心即四智菩提相应心品。皆道谛所摄。无有不善。戏论种子。已永灭尽。无有无记。故观察智相应心品。成智相应心品。皆唯善性。</p><p>　　△次释后二门（二）初略标心所广释受俱（三）初末论设问。</p><p>　　六识与几心所相应。</p><p>　　△次本论颂答。</p><p>　　颂曰此心所遍行（至）随烦恼不定三受共相应。</p><p>　　补遗　宗镜第五十五卷云。上三句颂列六位心所总名（即心所相应门）。下一句正解受俱（即受俱门）。</p><p>　　△三末论释成（二）初略释六位心所（二）初总标。</p><p>　　论曰此六转识总与六位心所相应谓遍行等。</p><p>　　补遗　起信疏上二云。相应义者。谓心念法异（心谓心王。念法谓心所。王数不同。故云异也）。依染净差别。而知相缘相同故（若王知染心法亦同。心王缘净心法。亦同。知相。即能知同。缘相。即所缘同）。</p><p>　　△次别释（二）初释心所名义（二）初约三义释。</p><p>　　恒依心起与心相应（至）如属我物立我所名。</p><p>　　合响　开蒙云。具此三义。名为心所。何名恒依心起。答要心为依。方得生故。问与心相应。答触等恒与心相应。故名心所。既云与心相应。心不与心自相应故。心非心所。何以故。他性相应。非自性故。问与心相应。其义有几。答有四义。谓时同依同所缘同事同。色等望心不具此义。色非心所。问系属于心。答触等看与何心生时。便属彼心之触等故。既云系属于心。心王不自系属于心。故心非心所。喻明如文。</p><p>　　△次约助事释（二）初正释。</p><p>　　心于所缘唯取总相（至）如画师资作模填彩。</p><p>　　合响　宗镜第五十五卷云。心所行相者。心取境之总相。但总取而已。不更分别。如言缘青。但总取青。不更分别。心所于彼取总别相。故说亦言。如画师资作模填彩者。师谓博士。资谓<a href=\"/remen/dizi.html\" class=\"keylink\" target=\"_blank\">弟子</a>。如师作模画形既已。弟子填彩。彩于模填。不离模故。如取总相。着彩色时。令媚好出。如亦取别相。心心所法取境亦尔。识能了别事之总相。不言取别相。以是主故。若取别相。即心所故。</p><p>　　补遗　助成心事得心所名者。瑜伽第一卷云。彼助伴者。谓彼俱有相应诸心所有法。所谓作意触受想思。及余俱有相应诸心所有法。</p><p>　　△次引证（二）初证遍行别境（二）初证遍行。</p><p>　　故瑜伽说识能了别（至）此表心所亦缘总相。</p><p>　　合响　即诸心所所取别相一句。该贯上下五句。宗镜第五十五卷云。作意一法。独能了别众多别相。由作意令心心所取境。功力胜故。有此总取多法别相。瑜伽论。以作意为初。此论以触为初。和合胜故。各据一义。触能取三。谓可意不可意俱相违相。受中摄受损益俱相违相。想能了此言说因相者。能取境分剂相故。谓此是青非青等。便起言说。故想之相。言说因也。思了正因邪因俱相违等。即是境上正邪等相。业之因也（文）。此表心所亦缘总相者。释诸句中。此字义也。</p><p>　　△次证别境。</p><p>　　余处复说欲亦能了（至）定慧亦了得失等相。</p><p>　　△次例善等四位。</p><p>　　由此于境起善染等诸心所法皆于所缘兼取别相。</p><p>　　音义　遍行别境。既取境别相。由此例知。余善染等四位心所。皆于所缘。兼取别相。</p><p>　　△次释六位类别（二）初标列。</p><p>　　虽诸心所名义无异（至）如是六位合五十一。</p><p>　　补遗　瑜伽第一卷云。五十三心所可得。谓作意等。乃至寻伺为后边。彼于八大随外。又加邪欲邪胜解故。成五十三。今论由别境中。已有欲解。且通善染故。没邪欲邪胜解。只成五十一。</p><p>　　△次释义（二）初明六位总名。</p><p>　　一切心中定可得故（至）于善染等皆不定故。</p><p>　　△次辩种类差别。</p><p>　　然瑜伽论合六为五（至）由此五位种类差别。</p><p>　　补遗　瑜伽合六为五者。第一卷文中。贪恚无明慢见疑六种根惑之后。即列小中大三随故。合根随二类染法为一位也。四一切者。谓一切性。即善等三性。一切地。为三界九地。一切时。谓现在一切时。一切俱。谓与八种识俱共相应。五中遍行具四者。以通三性。遍九地。一切时起八识。皆共有故。别境唯二者。唯通三性。遍九地。而无一切时。以四境各别起故。无一切俱。以欲等不遍心故。善唯一者。谓一切地。俱通善故。三性相违。无俱一切。十一数不同时而起。故无时一切。有漏七八二识无之。故无俱一切。染四皆无者。谓不通善性。不遍地。不同时起。八识无之。不定唯一者。唯通三性。于善染等性。皆不定故。睡眠唯欲界有。寻伺不遍三界。无一切地。不同时起。无一切时。六识所专。无俱一切。</p><p>　　△次广释三受相应（二）初未转依（二）初明六识受俱不同（二）初总标。</p><p>　　此六转识易脱不定（至）皆领顺违非二相故。</p><p>　　音义　宗镜第五十五卷云。此六转识易脱不定者。以体皆易脱。恒不定故。易脱是间断转变义。不定是欣戚舍行互起故。皆通三受。</p><p>　　△次别释（六）初明三受相。</p><p>　　领顺境相适悦身心（至）非逼非悦名不苦乐受。</p><p>　　△二明三各分二。</p><p>　　如是三受或各分二（至）苦受亦由无漏起故。</p><p>　　音义　分二中。有二种二。谓身与心。并漏无漏。问无漏圣法。永尽诸苦。道灭所摄。云何亦通苦受耶。释云。良以修无漏者。必须备历艰辛。苦其心志。然后方得。是以苦受。由无漏而起。</p><p>　　补遗　清凉云。依色根生。故名身受。意识中受。从意根生。故名心受。</p><p>　　△三明三各分三。</p><p>　　或各分三谓见所断（至）又学无学非二为三。</p><p>　　补遗　分三中。有二种三。初各分三。断分别惑相应三受。是见所断。俱生惑相应三受。是修所断。与无漏相应三受。是非所断。次各通三位。谓学位三受等。非二者。谓非学非无学。即凡位。或资粮加行内外凡也。</p><p>　　△四三总分四。</p><p>　　或总分四谓善不善有覆无覆二无记受。</p><p>　　音义　谓乐受即善。苦受即不善。不苦不乐。即二无记。</p><p>　　△五三各分四（三）初标。</p><p>　　有义三受容各分四。</p><p>　　音义　谓善心相应三受。不善及二无记亦尔。</p><p>　　△次释（二）初正释。</p><p>　　五识俱起任运贪痴（至）彼皆容与苦根相应。</p><p>　　音义　此中随难别释。有覆无记。通苦受义。谓五识俱及纯苦趣中二类。任运烦恼。以不发恶业故。非是不善。是有覆无记所摄。彼皆容与苦受相应。</p><p>　　△次引证（二）初瑜伽。</p><p>　　瑜伽论说若任运生（至）意地一切根相应。</p><p>　　补遗　此瑜伽第五十九卷中文。问是诸烦恼。几与乐根相应。乃至几与舍根相应。答若任运生一切烦恼。皆于三受现行可得。是故通一切识身者。与一切根相应。不通一切识身者。与意地一切根相应（文）。今引此通证六识中。有覆无记。通三受义。一切识身。谓前五识。即身受。意地为第六意识。即心受。谓身心二受。任运烦恼。与三受相应。</p><p>　　△次杂集。</p><p>　　杂集论说若欲界系（至）所余皆是有覆无记。</p><p>　　音义　所余谓欲界系不发恶业者。及上二界任运烦恼。皆是有覆无记所摄。此明烦恼。是二性摄。双证二性通三受。</p><p>　　△三结。</p><p>　　故知三受各容有四。</p><p>　　音义　结意云。既通染二。善净可知。故知三受皆通四性。</p><p>　　△六总分五（二）初正分五。</p><p>　　或总分五谓苦乐忧喜舍（至）无分别故平等转故。</p><p>　　音义　先总标分五。以乐分喜。苦分忧故。三中下。别释所由。先明苦乐各分义。逼悦身者。名苦名乐。由无分别。是尤重故。逼悦心者。名忧名喜。由有分别。是轻微故。有此相别。故各分二。不苦不乐不分二者。谓舍受非逼非悦。于身于心。无别异相。纯无分别。无有重轻。一味转故。所以不分。</p><p>　　△次对六识（二）初适悦受。</p><p>　　诸适悦受五识相应（至）安静尤重无分别故。</p><p>　　音义　适悦受者。领顺益境。通情悦意故。谓适悦受。若与五识相应。恒名为乐。唯悦身故。意识相应。有三种别。若在欲界。及初禅二禅近分名喜。在初二禅根本。名乐名喜。在第三静虑。若近分若根本。俱名为乐。言近分者。即未至地。谓将得根本。而未至根本地也。安静尤重无分别者。谓修第三禅时。厌离二禅之喜。是浮动。是轻微。有分别故。修第三禅时。若至未至。皆安静尤重。而无分别。由其静虑益深触处。无非乐境。故无分别。近分根本者。如<a href=\"/remen/sejie.html\" class=\"keylink\" target=\"_blank\">色界</a>初禅有三。谓梵众梵辅大梵。前二为近分。大梵名根本。二禅有三。谓少光无量光光音。三禅有三。谓少净遍净无量净。俱前二为近分。第三名根本。近分者。于彼根本邻近。将得未得故。根本者。得此天根本收。广如显扬第二卷释。</p><p>　　△次逼迫受（二）初标。</p><p>　　诸逼迫受。</p><p>　　音义　逼迫受者。领违损境。戕害身心故。</p><p>　　△次释（二）初对五识。</p><p>　　五识相应恒名为苦。</p><p>　　音义　以逼身故。无分别故。不得名忧。恒名为苦。</p><p>　　△次对第六（二）初标。</p><p>　　意识俱者。</p><p>　　△次释（二）初师唯忧（三）初立义。</p><p>　　有义唯忧逼迫心故诸圣教说意地戚受名忧根故。</p><p>　　△次引证。</p><p>　　瑜伽论说生<a href=\"/remen/diyu.html\" class=\"keylink\" target=\"_blank\">地狱</a>中（至）一分鬼趣傍生亦尔。</p><p>　　音义　先明地狱。意地唯忧。异熟及异熟生。义如前释。苦忧相续者。五识名苦。意地名忧。逼迫无间。名曰相续。又说寻伺忧俱者。谓寻伺二唯意识有。既与忧俱。故唯忧受。一分下。例余二趣。一分者。谓一向受苦之一分也。</p><p>　　△三结况。</p><p>　　故知意地尤重戚受尚名为忧况余轻者。</p><p>　　音义　结意云。彼论既言苦忧相续。又言寻伺忧俱。故知意地尤重。尚名为忧。况余趣轻者。不名为忧乎。</p><p>　　△次师通二（四）初立义。</p><p>　　有义通二人天中者（至）纯受尤重无分别故。</p><p>　　音义　谓逼迫受意识俱者。通苦忧二。若在人天。恒名为忧。傍生鬼界。名忧名苦。地狱唯苦。<a href=\"/remen/fanyin.html\" class=\"keylink\" target=\"_blank\">梵音</a>捺落迦。此云苦器。即<a href=\"/remen/zhongsheng.html\" class=\"keylink\" target=\"_blank\">众生</a>受苦之器。亦云泥梨耶。此翻无有。谓彼狱中。无有义利故。或翻人恶。谓恶<a href=\"/remen/rensheng.html\" class=\"keylink\" target=\"_blank\">人生</a>彼处故。</p><p>　　△二引证（三）初证第六俱生烦恼通三受。</p><p>　　瑜伽论说若任运生（至）现行可得广说如前。</p><p>　　音义　广说如前者。应引前释文云。不通一切识身者。意地一切根相应。以此证知。意俱逼迫。容通苦受。</p><p>　　△次证第六俱生二见属苦根。</p><p>　　又说俱生萨迦耶见（至）论说忧根非无记故。</p><p>　　音义　彼论又说。俱生身边二见。唯有覆无记性所摄。此俱下。释此二见相应苦受。定属苦根。非忧根摄。论说忧根非无记故。意明。彼论所云身边二见。意识相应。唯无记故。既与苦俱。故知意地亦通苦受。</p><p>　　△三证纯苦趣中唯苦根（三）初引文。</p><p>　　又瑜伽说地狱诸根（至）纯苦鬼界傍生亦尔。</p><p>　　合响　此即瑜伽论第五十七卷。建立二十二根中文。论问。生捺落迦。成就几根。答八现行种子。皆得成就。除三（谓三无漏根）所余（谓信等五根意根男女二根）或成就。或不成就。三约现行。不成就约种子。或成就。谓般涅槃法。或不成就。谓不般涅槃法。余三现行故不成就。种子故成就。如生捺落迦趣。于一向苦傍生饿鬼。当知亦尔。若苦乐杂受处。后三种亦现行成就（文）。论文简略难明。须先点示。二十二根。及地狱有情。几根定是成就。几根定不成就。至下料简文中。方易晓了。二十二根者。谓五色根。即眼耳鼻舌身。意根。男女二根。命根。信进念定慧五根。三无漏根。即未知欲知根。已知根。具知根。并苦乐忧喜舍五受根。论中言八现行种子皆得成就者。即五色根为五。命根为六。苦根为七。舍根为八。余三现行定不成就者。即乐喜忧<a href=\"/remen/sangen.html\" class=\"keylink\" target=\"_blank\">三根</a>。略出论意如此。下料简中。二家所争。唯在七八二根。次师据论正义。谓七八定是苦舍。以显唯苦之旨。初师欲成唯忧之宗。自许意根忧根。为七八也。</p><p>　　△次释成。</p><p>　　余三定是乐喜忧根以彼必成现行舍故。</p><p>　　音义　谓彼论云。余三不成就者。定是乐喜忧三根。不成就也。无乐可知。喜忧如下简。言彼必成现行舍者。标定彼狱第八根。必现行舍也。</p><p>　　△三料简（二）初正简（二）初正对初师简七八二根（二）初简意根（二）初师难舍根立意根为第七。</p><p>　　岂不容舍彼定不成宁知彼文唯说容受。</p><p>　　合响　难意有二。初谓地狱有情。唯是不可意境。何容有舍。且彼论但云。余三不成。岂不容舍受。定不成就。而必言乐喜忧耶。次谓彼论八现行种子之言宽。宁知彼文。唯说中容之舍受耶。容受即舍受。瑜伽中每说舍受为容受故。此初师虽难去舍根。意立忧根。以当第八。又若许第七是苦根。则唯忧之宗不成故。又自许意根。以当第七。</p><p>　　△次师破意根立舍根为第八。</p><p>　　应不说彼定成意根彼容六识有时无故。</p><p>　　合响　意根谓总意根。依现八识。以立其名故。宗镜云。唯取同时八<a href=\"/remen/shixin.html\" class=\"keylink\" target=\"_blank\">识心</a>王。为意根处。后第七卷中。明二十二根出体云。意根总以八识为性。彼容六识有时无故。应定不成意根。此因初师。以意代苦故。今直破意根。是则第七仍成苦根。苦根既立。彼唯忧。宗旨自破。而舍根仍是第八。</p><p>　　△次简忧根（二）初师纵许舍根为第七立忧根为第八。</p><p>　　不应彼论唯说容受（至）如何说彼定成八根。</p><p>　　合响　难意亦云。此初师意。欲还立意根。仍救唯忧之旨故。先夺难云。不应彼论。唯说舍受。即说意根成就。亦何伤理。何者。若是总意根。可如所破。盖彼论二十二根中。意根之言。通漫无别异因证成。定是总意根。何妨定成就别意根耶。次纵难云。又若彼论依舍受说。然苦根终不成就。何者。以苦根唯与前五识相应。地狱五识。既有间断。如何有苦。是知纵成舍受。数止有七。如何说彼定成八根。故知第八定是忧根。</p><p>　　△次师夺破忧根为第八立苦根为第七。</p><p>　　若谓五识不相续故（至）死生闷绝宁有忧根。</p><p>　　合响　若谓五识不相续故。唯逼迫心。定说忧根为第八者。然彼地狱。剧苦逼心。忽生忽死。及闷绝时。全无分别。宁有忧根。故知唯以苦舍二根。为彼第七第八。方与瑜伽论旨相符。</p><p>　　△次兼简执喜根等为第八。</p><p>　　有执喜根为第八者（至）可有希求淫欲事故。</p><p>　　音义　先例破喜根。设执下。简非男女二根。先牒。形谓形势。即男女根。理亦下破。谓彼地狱形非定故。恶业所招。容无形故。彼由所造增上恶业。令五根门受苦。是以定成眼等五根。必有一形。于彼何用。非于无间狱中。有希望淫欲事故。</p><p>　　△次结示（二）初正示。</p><p>　　由斯第八定是舍根（至）故余三言定忧喜乐。</p><p>　　音义　承上所简。既非意忧喜等诸根。由斯第八定是舍根。何者。七八二识。舍相应故。地狱七八。恒相续故。如极下例明。地狱中第七是苦根。极乐即第三禅。余并可知。</p><p>　　△次通妨。</p><p>　　余处说彼有等流乐（至）无异熟乐名纯苦故。</p><p>　　音义　妨云。余处说。彼有等流乐。那言不成乐耶。应知下。通云。应知彼依随转理说。或通杂受处说。杂受处者。如立世毗昙云。人养六畜饮饴温清者。在热地狱得冷间。在寒地狱得温间。此之温冷。是异熟果。果似前因。名等流乐。是知杂受。可言有乐。此言纯苦。故不相违。何者。无异熟乐。名纯苦故。</p><p>　　△三通前引教（二）初正通所引（二）初诸教。</p><p>　　然诸圣教意地戚受（至）或随转门无相违过。</p><p>　　音义　依多分说者。天等五趣。唯恶趣纯苦。一分通苦根故。</p><p>　　△次瑜伽。</p><p>　　瑜伽论说生地狱中（至）亦尔者亦依随转门。</p><p>　　△次重通教意（二）初约类。</p><p>　　又彼苦根意识俱者是余忧类假说为忧。</p><p>　　音义　又彼意俱苦根。或是余趣意俱忧根。同类依类。假说非实忧根。</p><p>　　△次举例（二）初正例。</p><p>　　或彼苦根损身心故（至）显扬论等具显此义。</p><p>　　音义　谓彼地狱苦根。由损心故。而亦名忧。例如初二静虑近分喜根。由益身故。而亦名乐。</p><p>　　△次释妨。</p><p>　　然未至地定无乐根说彼唯有十一根故。</p><p>　　音义　难云。宁知是喜。而亦名乐。岂不容彼定成乐根。释曰。然二近分。定无乐根。以论说。彼唯有十一根故。十一根者。谓眼等五根。及意命苦忧喜舍六根也。</p><p>　　△四总结指广。</p><p>　　由此应知意地戚受（至）恐文增广故不繁述。</p><p>　　△次明六识三受俱不俱（二）初师不俱。</p><p>　　有义六识三受不俱（至）心非一生灭无相违过。</p><p>　　音义　先正释。五俱下立难。瑜伽下通妨。</p><p>　　△次师容俱。</p><p>　　有义六识三受容俱（至）由斯六识三受容俱。</p><p>　　音义　先正释。意不下通前立难意。不定与五受同者。谓意定不。与五识之受同故。由斯下。结成此上二师所解义。如三性文中。并可思准。</p><p>　　△次已转依。</p><p>　　得自在位唯乐喜舍诸佛已断忧苦事故。</p><p>　　△次广释六位心所别相（五）初遍行别境（三）初摄前标问。</p><p>　　前所略标六位心所（至）且初二位其相云何。</p><p>　　△次举本颂答。</p><p>　　颂曰初遍行触等（至）胜解念定慧所缘事不同。</p><p>　　△三末论释成（二）初遍行（一）初指前已释。</p><p>　　论曰六位中初遍行心所即触等五如前广说。</p><p>　　音义　指前初能变章中。广说触等五所相应之义。文在第三卷初。</p><p>　　补遗　第三卷初文中云。其遍行相后当广释正指此中宗镜云。即四一切是所行所遍。触等五所。是能行能遍。遍者是圆义。行者是游履义。缘境义。但取见分。能缘四一切。不取内二分内二分但互相缘。即不能外缘一切。又若别境欲等五所。有行非遍。行是能缘。遍是所缘。即所乐等四境。以四境不能令能缘欲等所遍缘故。名有行非遍。</p><p>　　△次教理证成（二）初徴。</p><p>　　此遍行相云何应知。</p><p>　　△次释（三）初略标。</p><p>　　由教及理为定量故。</p><p>　　补遗　此由小乘以别境五混为遍行。今大乘以教理证成。触等是遍行。简非欲等。</p><p>　　△次正释（二）初引教（二）初释（二）初证四种。</p><p>　　此中教者如契经言（至）由斯触等四是遍行。</p><p>　　音义　谓彼经言三和合位。定生于触。触起必与受想思俱。由触等四心。起定有故。是遍行。</p><p>　　△次证作意。</p><p>　　又契经说若根不坏（至）由此作意亦是遍行。</p><p>　　音义　谓彼经言根境和合。作意正起。方能生识故。心起位必有作意。余经复言。若于此境起作意。即于此境起了别。显是作意与心俱生。恒共和合故。此作意。亦是遍行。</p><p>　　△次结。</p><p>　　此等圣教诚证非一。</p><p>　　△次引理。</p><p>　　理谓识起必有三和（至）无此随一故必思。</p><p>　　音义　谓根境识三和合。定生于触。而彼三和。必由触有无触心等应不和合。同触一境故。必有触作意引心取自所缘。无此心应不触自境故。受令心等起欢戚舍不见有心。无此三相中之随一故。必有受想。安自境分齐。无此心。不取境分齐相故。必有想思。令心取正因等相。不见有心。无此随一故。必有思。</p><p>　　△三结证。</p><p>　　由此证知触等五（至）余非遍行义至当说。</p><p>　　△次别境（三）初正释体用（三）初释别境通名。</p><p>　　次别境者谓欲至慧（至）于六位中次初说故。</p><p>　　音义　谓别境五于六位中。次初说故。简非遍行所摄。</p><p>　　补遗　欲等以四境别故。名为别境。定慧二同一所观境。有少分同故。言多分不同。</p><p>　　△次释欲等别名（五）初释欲（二）初明正义（二）初略明。</p><p>　　云何为欲于所乐境希望为性勤依为业。</p><p>　　音义　此出体用。欲谓乐欲。于境希求冀望。而为体性。精勤依此而生。是其业用。</p><p>　　△次转释（三）初师约可忻释（三）初正释。</p><p>　　有义所乐谓可欣境于可欣事欲见闻等有希望故。</p><p>　　音义　此师以可欣释。所乐谓唯于可欣顺境。则有欲起。非余二境。</p><p>　　△次释妨（二）初难。</p><p>　　于可厌事希彼不合望彼别离岂非有欲。</p><p>　　音义　难云。于可厌事。若未合时。希彼不合。若已合时。望彼别离。岂非有欲。</p><p>　　△次释。</p><p>　　此但求彼不合离时可欣自体非可厌事。</p><p>　　音义　释意云。希彼不合者。此但求彼不合之时。谓有可欣自体可合望彼别离者。此但求彼别离之时。谓有可欣自体不离。非谓求彼可厌之事。而起希望。</p><p>　　△三简示。</p><p>　　故于可厌及中容境（至）若不希望亦无欲起。</p><p>　　音义　谓于可厌中。容及不希望。则无欲起。是故欲非遍行。</p><p>　　△次师约所求释。</p><p>　　有义所乐谓所求境（至）若不希求亦无欲起。</p><p>　　合响　此师以所求释所乐。谓于可欣可厌之境。求合求离。则有欲起。非中容境。及不希求故。非遍行。</p><p>　　△三师约欲观释。</p><p>　　有义所乐谓欲观境（至）由斯理趣欲非遍行。</p><p>　　音义　此师以欲观释所乐。一切事欲观等者。谓不简境之欣厌中。容但欲观者。则有欲起。不欲观者。则全无欲由斯。故知欲非遍行。上来三释。虽各应理。然浅深不同。学者当以第三解为正。</p><p>　　△次斥异解（二）初叙。</p><p>　　有说要由希望境力（至）故经说欲为诸法本。</p><p>　　音义　余部以别境五亦大地摄。所以有师作如是释。谓由乐欲希望境力。诸心心所。方取所缘故。心起时。定应有此。所以欲是遍行。复引经证欲。为诸法本故。</p><p>　　△次破（三）初正破。</p><p>　　彼说不然心等取境（至）由欲能生心心所故。</p><p>　　音义　谓心等取境。由于作意。非关乐欲。是以经说。若根不坏境界。现前作意正起。方能生识。不说由欲生心等故。</p><p>　　△次例破。</p><p>　　如说诸法爱为根本岂心心所皆由爱生。</p><p>　　音义　若由经说。欲为诸法本。便言。诸心心所。皆因欲起。然经亦说。爱为诸法本。岂心心所。皆由爱生。彼既不然。此云何尔。</p><p>　　△三通经。</p><p>　　故说欲为诸法本者（至）故论说此勤依为业。</p><p>　　音义　说欲所起一切事业。此通三性说。或唯善欲能发四正勤。助成一切善事。是为诸法。以欲为本。</p><p>　　△二释解（二）初明正义（三）初略明。</p><p>　　云何胜解于决定境印持为性不可引转为业。</p><p>　　音义　此出体用决定。谓非犹豫。于决定境。印可任持。而为自性他缘。不可引诱转改。而为业用。</p><p>　　△次转释。</p><p>　　谓邪正等教理证力（至）持由此异缘不能引转。</p><p>　　音义　谓依邪正教理。明证之力故。于所取之境。审决印持。由是异缘。不能牵引。令移此义。而起余义。</p><p>　　△三简示。</p><p>　　故犹豫境胜解全无（至）由斯胜解非遍行摄。</p><p>　　音义　谓犹豫境及非审决。全无胜解故。非遍行。</p><p>　　△次斥异解（二）初叙。</p><p>　　有说心等取自境时无拘碍故皆有胜解。</p><p>　　音义　谓心等取境。无拘碍者。由胜解力。故是遍行。</p><p>　　△次破。</p><p>　　彼说非理所以者何（至）复待余便有无穷失。</p><p>　　音义　谓能不为碍者。即所缘诸法所不被碍者即能缘心等。能作胜增上缘。发起心等者。根及作意。如是推求。皆非胜解。若谓由此胜解。彼根作意。方作胜缘。发起心等者。理亦不然。此应待余有无穷失。</p><p>　　△三释念（二）初明正义（三）初略明。</p><p>　　云何为念于曾习境令心明记不忘为性定依为业。</p><p>　　音义　此出体用。曾习简非未受。谓于过境明审。记忆不忘。而为自体。等持所依。是其业用。</p><p>　　△次转释。</p><p>　　谓数忆持曾所受境令不忘失能引定故。</p><p>　　音义　谓由念力数数忆持。曾所受境。不忘失故。定由此生。是为彼依。</p><p>　　△三简示。</p><p>　　于曾未受体类境中（至）故念必非遍行所摄。</p><p>　　音义　曾未受境。及不明记。即全无念故。非遍行体。境谓所受自体类境。谓所受同类。</p><p>　　△次斥异解（二）初叙。</p><p>　　有说心起必与念俱能为后时忆念因故。</p><p>　　音义　谓心起时。必与念俱。何者由念于境明记。能为后时忆念因故。</p><p>　　△次破。</p><p>　　彼说非理勿于后时（至）足为后时忆念因故。</p><p>　　音义　若谓后时有忆念故。前必有念。而为其因故。是遍行摄者。勿可后时。有痴信等。前亦有此。而为因故。然前心等。或想取境分齐势力足为后时。忆念之因。何要定执心起必与念俱。</p><p>　　△四释定（二）初明正义（三）初略明。</p><p>　　云何为定于所观境令心专注不散为性智依为业。</p><p>　　音义　此出体用系心所观。令心专注不散。而为定体。智依此生。而为业用。</p><p>　　△次转释（二）初释体用。</p><p>　　谓观得失俱非境中（至）依斯便有决择智生。</p><p>　　音义　谓观如理不如理。及俱非境中。由定势力。令心专注。而不散乱。依斯智生故。是彼依。</p><p>　　△次释专注。</p><p>　　心专注言显所欲住（至）前后境别应无等持。</p><p>　　音义　心专注言。谓表此心所欲住境。此定令心。即便能住非唯一境。而不迁移。若不尔者。见道位中。历观上下。苦等四谛。前后境别。而不定一。既唯专注一境。此位应无等持者乎故。专注言非唯一境。</p><p>　　△三简示。</p><p>　　若不系心专注境位便无定起故非遍行。</p><p>　　音义　简意可知。</p><p>　　△次斥异解（二）初破遍行（二）初叙。</p><p>　　有说尔时亦有定起但相微隐。</p><p>　　音义　设不系心专注境位。亦有定起。但相微隐。而不昭著。非谓全无。</p><p>　　△次破。</p><p>　　应说诚言若定能令（至）作意令心取所缘故。</p><p>　　音义　初句反显其言之不诚。若定下。牒执难破。若谓定能令心和合趣境故。是遍行摄者。理则不然。三和合位。是触作用。非定因故。若执此定。令心于自所缘。刹那不易故。是遍行摄者。理亦不然。一刹那心时之极促。自无易义。非由定故。若言由定力故。心取所缘故。是遍行摄者。彼亦非理心取所缘。由作意力。亦非定故。</p><p>　　△次破即心（二）初叙。</p><p>　　有说此定体即是<a href=\"/fojing/xinjing/yuanwen.html\" class=\"keylink\" target=\"_blank\">心经</a>说为心学心一境性故。</p><p>　　音义　谓定体。即是心。非别有体。何者经说。三学以定为心学故。又说。此定为心一境性故。</p><p>　　△次破。</p><p>　　彼非诚证依定摄心（至）如念慧等非即心故。</p><p>　　音义　经谓。依定摄心故。名心学。令心一境故。名心一境性。非谓定体即心。作如是说。根力下。立比量显有实体。量云。定非即心根力觉道等。道品摄故。如念慧等。</p><p>　　补遗　五根中有定根。五力中有定力。七觉支中有定觉分。八正道中有正定。亦如念慧等。别有自体也。</p><p>　　△五释慧（二）初明正义（三）初略明。</p><p>　　云何为慧于所观境简择为性断疑为业。</p><p>　　音义　于所观境。简别决择。而为自体。断除犹豫。而为业用。</p><p>　　△次转释。</p><p>　　谓观得失俱非境中由慧推求得决定故。</p><p>　　音义　谓观得等三种境中。由慧推求。而得决定。依斯永断一切疑故。</p><p>　　△三简示。</p><p>　　于非观境愚昧心中无简择故非遍行摄。</p><p>　　音义　谓于非所观境。及愚迷暗昧心中。无决择智。所以慧非遍行所摄。</p><p>　　△次斥异解（二）初叙。</p><p>　　有说尔时亦有慧起（至）对法说为大地法故。</p><p>　　音义　有云。于非观境。及愚昧心中。亦有慧起。但相微隐故似无耳。例如纤细之物。为大器所受。宁知是有。然不可谓无对法句。证遍行摄。言对法者。梵言阿毗达磨。此云对法。通大小乘。此中意指小乘俱舍等论。</p><p>　　△次破。</p><p>　　诸部对法展转相违（至）说十非经不应固执。</p><p>　　音义　谓小乘诸部对法宗计各异。展转相违。初无准的。汝等云何。执为定量。此明其所引。非为诚证。唯触下。责其违经。</p><p>　　△三结示非遍行。</p><p>　　然欲等五非触等故定非遍行如信贪等。</p><p>　　音义　此总简欲等。非遍行摄故。以信等而为同喻。立量可思。</p><p>　　△次现起分位（二）初师定俱起。</p><p>　　有义此五定互相资随一起时必有余四。</p><p>　　音义　此师释义。意显欲等五法。行相无违。且互相资故。五中随起一法。定与余四俱起。</p><p>　　△次师不定俱（二）初总明不定。</p><p>　　有义不定瑜伽说此（至）所缘能缘非定俱故。</p></div>"
},{
    "title": "成唯识论音响补遗卷第六",
    "author": "清音义合响智素",
    "html": "<div class=\"B1_text\"><p>　　<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>音响补遗卷第六［龙讥］</p><p>　　清武林莲居　绍觉大师　音义</p><p>　　新伊大师　合响</p><p>　　法嗣智素　补遗</p><p>　　△二善位心所（三）初结前问后。</p><p>　　已说遍行别境二位善位心所其相云何。</p><p>　　△次举本颂答。</p><p>　　颂曰善谓信惭愧（至）勤安不放逸行舍及不害。</p><p>　　△三末论释成（三）初正释颂文（二）初总标。</p><p>　　论曰唯<a href=\"/remen/shanxin.html\" class=\"keylink\" target=\"_blank\">善心</a>俱名善心所谓信惭等定有十一。</p><p>　　△次别释（二）初释信等（八）初释信（二）初明正义（二）初正释（二）初略明。</p><p>　　云何为信于实德能（至）对治不信乐善为业。</p><p>　　音义　实德能者。即信依处。深忍乐欲。即信<a href=\"/remen/yinguo.html\" class=\"keylink\" target=\"_blank\">因果</a>。能令心净。即信<a href=\"/remen/zixing.html\" class=\"keylink\" target=\"_blank\">自性</a>。此举因果自性。而为自体。不信。即所治<a href=\"/remen/fannao.html\" class=\"keylink\" target=\"_blank\">烦恼</a>。乐善。即所求顺益之法。此举所治所求。而为信用。</p><p>　　△次转释。</p><p>　　然信差别略有三种（至）爱乐证修世出世善。</p><p>　　音义　先明于实起忍。诸法实事。谓世俗谛。诸法实理。谓胜义谛。良以诸佛出世说教。虽无量门。要而言之。无出斯二。故应深信实有。随顺忍可。无所违逆。二信有下。次明于德起乐。<a href=\"/remen/sanbao.html\" class=\"keylink\" target=\"_blank\">三宝</a>真净德者。佛真净德。谓离妄染常乐我净。及四智力<a href=\"/remen/wuwei.html\" class=\"keylink\" target=\"_blank\">无畏</a>等。法真净德。谓无为寂灭法性真如等。僧真净德。谓戒定严身。<a href=\"/remen/liuhe.html\" class=\"keylink\" target=\"_blank\">六和</a>自备等。此之三宝。是一切有情。所欣依处。故应深信喜乐崇尚。而无厌足。三信有下。后明于能起欲。言世出世善者。世善谓<a href=\"/remen/wujie.html\" class=\"keylink\" target=\"_blank\">五戒</a>十善。四禅八定等。出世善谓<a href=\"/remen/sidi.html\" class=\"keylink\" target=\"_blank\">四谛</a><a href=\"/remen/shieryinyuan.html\" class=\"keylink\" target=\"_blank\">十二因缘</a>。<a href=\"/remen/liudu.html\" class=\"keylink\" target=\"_blank\">六度</a>四摄等。能得能成者。清凉云。信己及他。今得后成。谓能得乐果。能成圣道。故应深信有力。而起希望。期必得耳。由斯下。次释信业。不信彼心者。谓于实等不忍乐欲。秽染之心。此能对治。爱乐证修世出世善者。亦兼治彼惰依之业。</p><p>　　△次料简（二）初简自相（二）初问。</p><p>　　忍谓胜解此即信因（至）确陈此信自相是何。</p><p>　　音义　谓深忍乐欲。是此因果。非此自性。自性云何。</p><p>　　△次答。</p><p>　　岂不适言心净为性。</p><p>　　△次简心净（二）初问。</p><p>　　此犹未了彼心净言（至）心俱净法为难亦然。</p><p>　　补遗　此犹未明彼心净言。所以者何。若净即是心王心非心所。则此信不应名心所。此以持业释难。若能令心净。与惭愧何别。此以依主释难。若谓是与心俱净之法。与惭等何别。乃是心王俱时法故。此邻近释难。</p><p>　　△次答。</p><p>　　此性澄清能净心等（至）信正翻彼故净为相。</p><p>　　音义　答中。唯准依主次问。意兼后问。谓信体自澄清。亦能净余心心所法。今但从胜立名。故言心净（宗镜云。唯信是能净。余善等皆是所净。故以心王为主。但言心净。不言心所）。如水下喻。惭等下。通前惭等何别之失。谓惭等法顺益义通。然各别有体。非净为相。此净为相故。与惭等。<a href=\"/remen/wuxiang.html\" class=\"keylink\" target=\"_blank\">无相</a>滥失。又诸下。复举所治。显此唯净为相。</p><p>　　△次斥异解。</p><p>　　有说信者爱乐相应（至）由此应知心净是信。</p><p>　　音义　爱乐为相者。清凉云。是小乘上座部之计。应通下。斥云。信若爱乐为相。应非唯善。爱乐即是别境。欲应通三性。又苦集谛。是信所缘之实事。既非可爱乐法。应不缘此而起信故。有执随顺为相者。清凉释。是大乘异师之执。应通下。斥云。应非唯善。随顺即胜解欲故。若印持决定。而随顺者。即胜解故。若爱乐希望。而随顺者。即是欲故。离彼二法无顺相故。由此下结示。</p><p>　　△二释惭愧（二）初正释（二）初惭。</p><p>　　云何为惭依自法力（至）对治无惭息诸恶行。</p><p>　　音义　先正释体用。谓依下次转解。清凉云。自法者。自谓自身。于自身生尊重增上。法谓教法。于法生贵重增上。由斯二种力故。崇尚贤能。敬重善者。羞耻过恶。而不敢为。别对无惭。通则息诸恶行。</p><p>　　△次愧。</p><p>　　云何为愧依<a href=\"/remen/shijian.html\" class=\"keylink\" target=\"_blank\">世间</a>力（至）对治无愧息诸恶业。</p><p>　　音义　先正释体用。谓依下次转解。清凉云。依世间者。谓依世间他人讥毁。及自羞恶法。而不作等。名依世间。诃厌增上。有恶者名暴。染法体名恶。于彼二法。轻恶者而不亲。拒恶业而不作。由此增上。对治无愧。息诸恶行。</p><p>　　△次料简（三）初标会显扬。</p><p>　　羞耻过恶是二通相故诸圣教假说为体。</p><p>　　音义　谓惭愧二法。各有通别二相。然皆云羞耻过恶者。乃是通相。非彼别相故。诸圣教下。会显扬论。宗镜云。谓彼论说羞耻过恶为二相者。是通相耳。从通假说为体。实是崇拒等。是彼别相。</p><p>　　△次正简通别（二）初难破外宗执通为别。</p><p>　　若执羞耻为二别相（至）复违论说十遍善心。</p><p>　　音义　谓若执羞耻过恶。为二别相。则此二法。皆用羞耻为体。应惭与愧。体无差别。由斯二法。应不俱生。复举例云。非受想等。有此义故。应知。受想等五。各别有体。遍一切法。起则俱起。无有前后不相应义。以例惭愧。俱遍善心。非不相应。故不应执通相。而为别体。若待下。外救云。羞耻过恶。虽是通相。然惭待自法。愧待世间。今依自法世间。自他力异。可立二别。故牒破云。有待而成。体应非实。与教相违。复恐救云。体虽实有。但各别起。故破云。复违论说。以论云。十一善法。唯除轻安。余十俱遍一切善心。故非别起。</p><p>　　△次反难内宗别相同通（二）初难别相同通（二）初难。</p><p>　　崇重轻拒若二别相（至）二失既同何乃偏责。</p><p>　　音义　难意云。论家既云。崇重轻拒是彼二别相者。然则崇重。是观善境。轻拒是观恶境。所缘<a href=\"/remen/shane.html\" class=\"keylink\" target=\"_blank\">善恶</a>境既有殊。则此二法。应不俱生。不俱别起二失。既同何乃偏执别起为非。</p><p>　　△次释。</p><p>　　谁言二法所缘有异（至）但遍善心所缘无别。</p><p>　　音义　初句直答。次句重征。善心下释义。</p><p>　　△次救通有别义（二）初救。</p><p>　　岂不我说亦有此义。</p><p>　　音义　救者意云。上言善心起时。乃至所缘无别者。岂不我说羞耻过恶。为二别相。亦有此等义耶。</p><p>　　△次破。</p><p>　　汝执惭愧自相既同何理能遮前所设难。</p><p>　　音义　自相既同者。执惭与愧。皆以羞耻。而为体故。前所设难者。指上应惭与愧。体无差别。至违论说十遍善心等文。</p><p>　　△三复通圣教。</p><p>　　然圣教说顾自他者（至）于己损益名自他故。</p><p>　　音义　外宗问云。若非待自他立二别者。如何圣教说此顾自他有。故牒释云。圣教自他。不同汝执。彼以自法名自。世间名他。或即崇重贤善。于己有益名自。轻拒暴恶。于己有损名他。汝所执者。唯一羞耻。观待自他。而立二别。岂非假有。圣教所云崇重轻拒二性不同。即指此二。有益有损。名为自他。或以所依自法世间。名为自他。宁同汝执非实有乎。</p><p>　　△三释无贪等（二）初总明。</p><p>　　无贪等者等无嗔痴（至）三不善根近对治故。</p><p>　　音义　根者能生义。此名<a href=\"/remen/sangen.html\" class=\"keylink\" target=\"_blank\">三根</a>。能生善法。最为胜故。能近对治贪嗔痴三不善故。</p><p>　　△次别释（二）初释前二（二）初别释（二）初无贪。</p><p>　　云何无贪于有有具无著为性对治贪著作善为业。</p><p>　　音义　清凉云。有谓后有三有。异熟之果有具。谓彼惑业中。有及器世间。于此二中。不生贪着。即无贪性。别对治贪。通作众善。是彼业用。</p><p>　　△次无嗔。</p><p>　　云何无嗔于苦苦具无恚为性对治嗔恚作善为业。</p><p>　　音义　清凉云。苦谓三苦。苦具谓一切有漏无漏。但能生苦者。谓邪见等。谤无漏故。亦能生苦。于此二中。不生嗔恚。即无嗔性。别对治嗔。通作众善。是其业用。</p><p>　　△次通简。</p><p>　　善心起时<a href=\"/remen/suiyuan.html\" class=\"keylink\" target=\"_blank\">随缘</a>何境（至）故此二种俱遍善心。</p><p>　　音义　谓有疑曰。此二善根所缘有异。应不俱起。非遍善心。释曰。善心起时。随缘何境。于有等苦等皆无著无恚。观于有等。立无贪嗔。非要缘彼而为境故。如前惭愧。观善恶立。非缘善恶。故此二种。俱遍善心。</p><p>　　△次释无痴（二）初正释。</p><p>　　云何无痴于诸理事明解为性对治愚痴作善为业。</p><p>　　音义　于诸谛理。及诸实事。明解了知。而为自性。别对治痴。通作诸善。而为业用。</p><p>　　△次料简（二）初师即慧。</p><p>　　有义无痴即慧为性（至）如烦恼见故复别说。</p><p>　　音义　此师简意谓。无痴即慧为性。无别有体。何者。以集论说。此无痴报。教证智决择而为体故。报等三智。如次即是生得<a href=\"/remen/wensixiu.html\" class=\"keylink\" target=\"_blank\">闻思修</a>三慧故（有云生得言报。教之一字释二慧。谓闻教而思。证谓<a href=\"/remen/xiuzheng.html\" class=\"keylink\" target=\"_blank\">修证</a>。即<a href=\"/remen/xiuhui.html\" class=\"keylink\" target=\"_blank\">修慧</a>）。此虽下。谓有难曰。此若即慧。别境已有。如何重说。释云。此虽即慧。为显善品有胜功能。无痴唯善。慧通善染。如烦恼见。虽是慧摄。以唯染故。别开为二。此亦应尔。</p><p>　　△次师非慧（四）初正明有体。</p><p>　　有义无痴非即是慧（至）无嗔痴摄非根摄故。</p><p>　　音义　无痴非慧。别有自性。正对愚痴。例如无贪无嗔善根摄故。各别有体。此亦应然。瑜伽论说。诸佛大悲。无嗔痴摄。不言悲是慧根摄故。无痴能摄大悲。岂即是慧。文见五十七卷中。</p><p>　　△三斥前解非。</p><p>　　若彼无痴以慧为性（至）三世俗有余皆是实。</p><p>　　音义　谓若无痴即慧。是则无痴无体。大悲应如十力四无畏等。亦是慧等根摄。非无嗔痴之所摄故。又若无痴无体。应非实物。便违论说。十一善法。唯不害行舍不放逸三。是世俗。余八皆是实有。</p><p>　　△三通前引论。</p><p>　　然集论说慧为体者（至）表信自体理必应尔。</p><p>　　音义　举彼因果等者。谓闻思所生慧。即无痴因。修所生慧。即无痴果。然集论言。慧为体者。是举彼三慧。即无痴因果。显此无痴明解之自性耳。如以下例明。意可思准。</p><p>　　△四释成有体。</p><p>　　以贪嗔痴六识相应（至）由此无痴不应别有。</p><p>　　音义　谓贪等三不善根。起恶胜故。治有通别。通即别境善慧。别即三种善根。若谓无痴即慧。不应别对愚痴。由斯无痴。亦如前二有别自性。正对无明。</p><p>　　△四释勤（二）初略明。</p><p>　　勤谓<a href=\"/remen/jingjin.html\" class=\"keylink\" target=\"_blank\">精进</a>于善恶品（至）对治<a href=\"/remen/xiedai.html\" class=\"keylink\" target=\"_blank\">懈怠</a>满善为业。</p><p>　　音义　善品应修。恶品应断。于此修断二事之中。勇悍不怯。而为自性。能治懈怠。成满善事。而为业用。</p><p>　　合响　开蒙。问勤与精进。为是一耶异耶。答异。勤通三性。精进唯善。问既异。何云勤谓精进属目为一耶。答谓属一分是善性者。问善恶修断。答于善品修。恶品断。问勇悍义。答勇曰外进。悍者坚牢。勇而无怯。悍而无惧。问满善义。答圆了善事。名为满善。是故三根。名为作善。此名满善。能满彼故。问百法信后便精进。此三根后。方说精进。其意何也。答百法因依次第。<a href=\"/remen/weishi.html\" class=\"keylink\" target=\"_blank\">唯识</a>立依次第。故不同也。问因依者何。答信为欲依。欲为勤依。是故信后。便说勤也。问立依次第。答根依精进立。舍等三所依四法。理须合说。故三根后。方说精进文。</p><p>　　△次转释（二）初总表唯善。</p><p>　　勇表胜进简诸染法（至）即显精进唯善性摄。</p><p>　　音义　勇谓勇猛。以表胜进。即简不善。有覆无起。无胜堪能。净凉云。勇明念念高胜。非如染法。设使增长。望诸善品。皆名为退。不得名进。悍谓强悍。以表精纯。即简无覆无记。易合间杂。虽净而不精纯故。既简一性。显唯善摄。</p><p>　　△次别明差别。</p><p>　　此相差别略有五种（至）无间<a href=\"/remen/jietuo.html\" class=\"keylink\" target=\"_blank\">解脱</a>胜进别故。</p><p>　　音义　被甲精进乃至无足精进。即论显差别之别名也。即经下。会经别名。被甲者。从喻得名。如人入阵。先须被甲。以防弓矢。今求<a href=\"/remen/puti.html\" class=\"keylink\" target=\"_blank\">菩提</a>。必先誓愿。以防退失。即经所谓有势精进是也。加<a href=\"/remen/xingzhe.html\" class=\"keylink\" target=\"_blank\">行者</a>。谓虽<a href=\"/remen/faxin.html\" class=\"keylink\" target=\"_blank\">发心</a>。以愿堤防。故无失退。然随所意乐。必须加行勤修。即经所谓有勤精进是也。无下等者。谓随意乐所作善事。乃至安坐妙菩提座。修不放舍。于自疲苦。心不退屈。是名无下。于他逼恼。心不移动。是名无退。乃至菩提。于其中间进修善品。常无懈废。是名无足。如是三句。如次即经所说有勇等三种精进也。以上疏释。立摄论意。此五别下。重会别意。总有四别。初约行明五。一初发心行。二自分下。品行。三自分中品行。四自分上品行。五胜进行。如次对上五种精进。或初下。二约修明五。一初发心修。二长时修。三无间修。四殷重修。五无余修。如次应知。或资下。三约位明五。一资粮位。二加行位。三通达位。四修习位。五究竟位。亦如次知。恐有问曰。前之四位。精进可知。极果究竟。何得亦用精进耶。释曰。二乘究竟。欣大菩提。诸佛究竟。为利有情。故此位有无足精进。或二下。四约道明五。一资粮位加行道。二加行位加行道。三无间道。四解脱道。五胜进道。亦如次知。上来四重。若一一释之。恐妨正义。故但配属略明而已。哲者详焉。</p><p>　　△五释轻安。</p><p>　　安谓轻安远离粗重（至）令所依止转安适故。</p><p>　　合响　开蒙云。名轻安者。离重名轻。调畅名安。堪任者。有所堪可。有所任受。转依者。令所依身心去粗重。得安隐故（文）。谓此下转释。能障定法即惛沉。所依止者即身心。</p><p>　　△六释不放逸（二）初正释（三）初略明。</p><p>　　不放逸者精进三根（至）世出世间善事为业。</p><p>　　音义　无贪嗔痴。及勤精进。于所断恶。防令不生。于所修善。修令增长。即不放逸自性。能治放逸。成满善法。是此业用。</p><p>　　△次转释。</p><p>　　谓即四法于断修事（至）离四功能无别用故。</p><p>　　音义　谓即精进等四法。能防修者。名不放逸。非别有体。无异相者。明无体也。无别用者。显无用也。</p><p>　　△三释妨。</p><p>　　虽信惭等亦有此能（至）非根遍？故非此依。</p><p>　　音义　妨云。信惭愧等。皆能防修。何不依彼立不放逸。释云。虽信惭等。亦有此能。比于四法。势用微劣。非善根故。非遍？故。故非不放逸之所依也。</p><p>　　△次科简（二）初明防修非此相用（二）初难。</p><p>　　岂不防修是此相用。</p><p>　　音义　难意云。既有防修之名。岂不防修。即是不放逸之相用。何谓无体用耶。</p><p>　　△次释。</p><p>　　防修何异精进三根（至）此应复待余便有无穷失。</p><p>　　音义　释曰。防修不异精进三根。若谓彼四。要待不放逸。方有作用。此应待余。有无穷过。</p><p>　　△次明四法有防修用（二）初难。</p><p>　　勤唯遍？根但为依如何说彼有防修用。</p><p>　　音义　谓勤唯遍？一切善法。根但普为诸善法依持。如何说彼四法。有防修用。意显防<a href=\"/foxue/changshi/153408.html\" class=\"keylink\" target=\"_blank\">修定</a>属不放逸之体用也。</p><p>　　△次释。</p><p>　　汝防修用其相云何（至）故不放逸定无别体。</p><p>　　音义　初句反诘。若普下。以理推破。如是下。结无别体。意明。自普依持至令不忘失。并非不放逸之用。是知防修定无别体。即四法故。</p><p>　　△七释行舍（二）初正释（二）初略明。</p><p>　　云何行舍精进三根（至）对治掉举静住为业。</p><p>　　音义　行舍者。谓此善法。即行蕴中舍。简非受蕴所摄之舍。故名行舍。心平等者。不随惛掉故。心正直者。离私曲故。无功用住者。住于安隐故。</p><p>　　△次转释。</p><p>　　谓即四法令心远离（至）初中后位辩舍差别。</p><p>　　合响　开蒙。问令心等义。答由舍令心离沉掉时。初心平等。次心正直。后无功用。</p><p>　　△次简异。</p><p>　　由不放逸先除杂染（至）所令寂静即心等故。</p><p>　　音义　问不放逸与行舍。既皆以四法为体。云何而知此二别耶。释云。由不放逸。先除杂染。舍复令心寂静而住。意明。除杂染者。属不放逸。令心寂静。即是行舍。是二别义。此无下释别体。如不放逸。即四法故。</p><p>　　合响　开蒙。问既即四法故。何须别立。答若不别立隐此能故。</p><p>　　△八释不害（二）初明正义（二）初略明。</p><p>　　云何不害于诸有情（至）能对治害悲愍为业。</p><p>　　音义　即彼无嗔。于诸有情。不为侵损逼恼。为此不害自性。能对治害。悲伤怜愍。而为业用。</p><p>　　△次转释。</p><p>　　谓即无嗔于有情所（至）利乐有情彼二胜故。</p><p>　　音义　先明不害。体即无嗔。然但依彼假立名耳。无嗔下。次显差别。无嗔翻嗔。不害翻害。无嗔即慈。不害即悲。是二差别。无嗔有体。不害假立。别立者何。为显慈悲二相别故。显彼者何。利乐有情。彼二胜故。</p><p>　　△次斥异解（二）初叙。</p><p>　　有说不害非即无嗔（至）此相云何谓不损恼。</p><p>　　音义　异解者曰。不害非即无嗔为体。贤善性者。不害体也。复重征云。此贤善性。其相云何。异解云。谓不损恼。</p><p>　　△次破。</p><p>　　无嗔亦尔宁别有性（至）慈悲贤善是无嗔故。</p><p>　　音义　斥意云。无嗔于物不为损恼。宁得离此有不害性。</p><p>　　△次释及字（二）初正释所显欣等（二）初正明及义。</p><p>　　及显十一义别心所（至）而体无异故不别立。</p><p>　　音义　颂中及言。为显十一善法之外。余善心所。谓根随烦恼。合有二十六种。信等善法。已翻十一。余十五种。不别翻者。今以及言显之。恐有问曰。余善心所。义既有别。云何颂中。不别立耶。释曰。欣等善所。虽名义别。而体无异。故略不言。</p><p>　　△次别释欣等（六）初欣等五。</p><p>　　欣谓欲俱无嗔一分（至）随应正翻嗔一分故。</p><p>　　音义　欣者欣悦。谓与善欲俱起。于可欣事。而无憎恚。此以无嗔一分为体。不忿不恨。不恼不嫉。亦以无嗔一分为体。随应正翻嗔一分为体之忿恨恼嫉四小随故。</p><p>　　△二厌等三。</p><p>　　厌谓慧俱无贪一分（至）随应正翻贪一分故。</p><p>　　音义　厌者厌离。谓与善慧俱起。于可厌事。不生染着。以无贪一分为体。不悭不憍。亦以无贪一分为体。随应正翻贪一分为体之悭憍二小随故。</p><p>　　补遗　中二随正翻为惭愧。十小随。唯害翻为不害。余九不翻故。今一一翻示。</p><p>　　△三不覆等三。</p><p>　　不覆诳谄无贪痴一分（至）无处说覆亦贪一分故。</p><p>　　音义　不覆不诳不谄。此三并以无贪无痴一分为体。随应正翻贪痴一分为体之覆诳谄三小随故。次释可知。然覆亦通贪一分摄。</p><p>　　△四不慢。</p><p>　　有义不慢信一分摄（至）若崇重彼不慢彼故。</p><p>　　音义　不慢之体。三释俱当。随应正翻根本慢故。</p><p>　　△五不疑。</p><p>　　有义不疑即信所摄（至）以<a href=\"/remen/zhengjian.html\" class=\"keylink\" target=\"_blank\">正见</a>者无犹豫故。</p><p>　　音义　不疑三释。亦当于理。随应正翻根本疑故。</p><p>　　补遗　根本慢疑。皆各有体。翻惑成善。何无自体。下文所谓悟解理通。说多同体。迷情事局。随相分多也。</p><p>　　△六不散乱等四。</p><p>　　不散乱体即正定摄（至）不忘念者即是<a href=\"/remen/zhengnian.html\" class=\"keylink\" target=\"_blank\">正念</a>。</p><p>　　补遗　不散乱以正定为体。随应正翻大随中散乱。正见翻根本我见。正知翻大随中不正知。此二俱以善慧为体。不忘念者。正念为体。随应正翻大随中失念。上来六小科文。自欣至不忘念。合有十七善法。唯欣厌二无别翻对。余所翻者。如疏可知。斯即本颂中。及字所摄之义。</p><p>　　△次简示悔等不翻。</p><p>　　悔眠寻伺通染不染如触欲等无别翻对。</p><p>　　音义　不定四法。如遍行别境。义通三性。故无别翻（染即不善。及有覆无记。不染即善。及无覆无记）。</p><p>　　△次料简别立（二）初约立不立义简（二）初问。</p><p>　　何缘诸染所翻善中有别建立有不尔者。</p><p>　　音义　问意云。诸染所翻善法。应有二十六种中。唯立信等十一。余十五不立者。其意云何。</p><p>　　△次答（二）初约相用答。</p><p>　　相用别者便别立之余善不然故不应责。</p><p>　　音义　答意云。信等十一。相用各别。便别立之。余不别者。便不尔也。故不应以此二并责。</p><p>　　△次约遍胜答（二）初正释。</p><p>　　又诸染法遍六识者（至）慢等忿等唯<a href=\"/remen/yishi.html\" class=\"keylink\" target=\"_blank\">意识</a>俱。</p><p>　　音义　染法遍六识者。谓二中随。及八大随。并根本中贪嗔痴。此等遍前六识。作用胜故。翻立善法。若根本中慢疑见三。及忿等小随九种。唯在意识。故不别立。</p><p>　　△次释妨。</p><p>　　害虽亦然而数现起（至）翻入别境善中不说。</p><p>　　音义　妨云。害亦唯意俱。何别立不害。故释云。害虽亦然。数损恼故。障大悲故。为知彼过。翻立不害。失念下。又问曰。论云遍六识者。胜故翻过。失念散乱及不正知。既遍六识。何不翻彼别立善法。释曰。此三翻入别境。即正定等。所以善中不说。</p><p>　　△次约染多净少简（二）初问。</p><p>　　染净相翻净宁少染。</p><p>　　△次答。</p><p>　　净胜染劣少歒多故（至）故于染净不应齐责。</p><p>　　音义　谓净法殊胜染法微劣。少能敌多。奚必相等。又净法悟解理通。说多同体。故不广立。染法迷情事局。随相差别。是以分多。故于染净不应齐责。</p><p>　　△三诸门分别（十）初假实门。</p><p>　　此十一法三是假有（至）余八实有相用别故。</p><p>　　合响　瑜伽云。不放逸舍。是无贪无嗔无痴精进分故。即如是法。离杂染义。建立为舍。治杂染义。建立不放逸。不害即是无嗔分故。无别实物（文）。</p><p>　　△二遍不遍门（二）初师立四遍七不定遍（二）初正立。</p><p>　　有义十一四遍善心（至）悲愍有情时乃有不害故。</p><p>　　音义　此师谓。精进三根。遍诸善心。余七不定。推寻下。释成七不定义。依处各别者。意谓。惭依自法。愧依世间。所依既殊。故起一时。不起第二。即不定义。余五可知。</p><p>　　△次引证。</p><p>　　论说十一六位中起（至）摄<a href=\"/remen/zhongsheng.html\" class=\"keylink\" target=\"_blank\">众生</a>时有不害故。</p><p>　　△次师立十遍轻安不遍（三）初斥前非。</p><p>　　有义彼说未为应理（至）违能损法有不害故。</p><p>　　音义　初句总斥。推寻下别明。量云。推寻事理未决定心。应非是善。无净信故。如染心等。若许是善。宁得无信。惭愧类异者。谓崇拒不同故。依别者。谓依自法及世间故。境同者。谓随缘何境。皆有崇拒义故。若谓世间道。断烦恼时。得有轻安。出世道无。则此轻安觉支。非无漏摄故。若言无漏道时。有舍不放逸。世间道无。则此二法。应非寂静防修。又应不伏掉举放逸。何名世间道故。有漏下。复立比量明有。量云。有漏善心。应有舍不放逸二法。具四法故。如出世道。若执悲愍有情时。方有不害。殊不知善心起时。皆不损物。应有不害。违能损法。岂非遍故。</p><p>　　△次通论意。</p><p>　　论说六位起十一者（至）故彼所说定非应理。</p><p>　　音义　依彼彼增者。谓决定位信增。乃至摄众生时不害增。故作此此说者。谓决定位有信。乃至摄众生时。有不害故。故彼下结责。</p><p>　　△三申正义（二）初总释十一。</p><p>　　应说信等十一法中（至）定地心中增轻安故。</p><p>　　音义　先正明十遍善心。轻安不遍。决择下。引论证成。定地谓色<a href=\"/remen/wusejie.html\" class=\"keylink\" target=\"_blank\">无色界</a><a href=\"/remen/sanmei.html\" class=\"keylink\" target=\"_blank\">三昧</a>心中。不定谓欲界散心位。</p><p>　　△次别简轻安（二）初师。</p><p>　　有义定加行亦得定地名（至）信等十一通一切地。</p><p>　　音义　此释意。谓决择分说定地增轻安者。不必根本。定前加行。亦得定地之名。何者。彼亦微有调畅义故。由斯欲界。亦有轻安。若不尔者。便违论说。</p><p>　　△次师。</p><p>　　有义轻安唯在定有（至）通有寻伺等三地皆有故。</p><p>　　音义　初正释轻安。唯定地有。不通欲界。说一切下。次通论意。谓彼本地分言。信等十一通一切地者。彼说有寻伺等三地皆有。非九地之一切地也。有寻有伺地。即欲界及与初禅梵众梵辅二天。无寻唯伺地。即大梵天。二禅已上乃至有顶。皆名无寻无伺地。</p><p>　　合响　瑜伽第四卷云。此中欲界及<a href=\"/remen/sejie.html\" class=\"keylink\" target=\"_blank\">色界</a>初静虑。除静虑中间。若定若生。名有寻有伺地。即静虑中间。若定若生。名无寻唯伺地。随一有情。由修此故。得为大梵。从第二静虑。余有色界。及无色界。全名无寻无伺地。</p><p>　　△三诸识相应门。</p><p>　　此十一种前已具说（至）成所作智俱必有轻安故。</p><p>　　音义　此十一善。未转依位。七八俱无。已转依位。二识皆有。第六意识。定位皆具（定位皆具者。有漏定善。无漏定善。皆具十一。有漏散善。无轻安）。非定位中。唯阙轻安。五识俱者。释有二师。有义唯十。有义皆具。后义为当。</p><p>　　△四诸受相应门。</p><p>　　此善十一何受相应（至）有逼迫受无调畅故。</p><p>　　音义　十善五受。相应轻安。唯除忧苦二受。</p><p>　　△五别境相应门。</p><p>　　此与别境皆得相应信等欲等不相违故。</p><p>　　△六三性相摄门。</p><p>　　十一唯善。</p><p>　　△七<a href=\"/remen/sanjie.html\" class=\"keylink\" target=\"_blank\">三界</a>系属门。</p><p>　　轻安非欲余通三界。</p><p>　　△八学等相摄门。</p><p>　　皆学等三。</p><p>　　音义　此十一善。于学无学非二。此三位中。皆具有故。</p><p>　　补遗　皆有学所摄者。谓初二三果。及菩萨十地中之十一善也。皆无学所摄者。谓四果支佛如来之十一法也。皆非学非无学所摄者。谓一切凡夫之十一法也。</p><p>　　△九三断相摄门。</p><p>　　非见所断瑜伽论说信等六根唯修所断非见所断。</p><p>　　音义　非见所断者。意明通修所断。及非所断摄。瑜伽下。引证修断。六根谓信进念定慧。及未知当知根。信则如名。进则精勤。此二既尔。余九亦然。故通修断。</p><p>　　补遗　此十一善。不与分别烦恼相应。故非见道所断。若有漏善。及无漏加<a href=\"/remen/xingshan.html\" class=\"keylink\" target=\"_blank\">行善</a>。即属<a href=\"/remen/xiudao.html\" class=\"keylink\" target=\"_blank\">修道</a>所断。若正无漏善。即属非所断摄。信等五根。通漏无漏。若无漏者。即摄入三无漏根。此中五根。且指有漏言之。加行位中。所有无漏九根。名未知当知根。九根者。谓信等五。及意喜乐舍四根也。有学位中无漏九根。名已知根。无学位中无漏九根。名具知根。虽由未知当知根。得入见道。既见道已。无所未知。可当知故。见道一<a href=\"/remen/shana.html\" class=\"keylink\" target=\"_blank\">刹那</a>后。便属修道位摄。是故修道位中。即断未知当知根。及有漏五根也。</p><p>　　△十结例余门。</p><p>　　余门分别如理应思。</p><p>　　△三根本烦恼（二）初结前问后。</p><p>　　如是已说善位心所烦恼心所其相云何。</p><p>　　△次举本颂答。</p><p>　　颂曰烦恼谓贪嗔痴慢疑恶见。</p><p>　　△三末论释成（二）初正释颂文（二）初略释通名。</p><p>　　论曰此贪等六性是根本烦恼摄故得烦恼名。</p><p>　　合响　会玄第十七卷云。根本者。能生随惑。名为根本（余随烦恼。或此等流。或此分位如枝叶故）。烦者扰也。恼者乱也。扰乱有情恒处<a href=\"/remen/shengsi.html\" class=\"keylink\" target=\"_blank\">生死</a>。名为烦恼。根本即烦恼。烦即是恼。俱持业释。</p><p>　　△次广释别相（六）初释贪。</p><p>　　云何为贪于有有具（至）谓由爱力取蕴生故。</p><p>　　音义　先正释体用。有有具者。义见善位。谓由下。转释生苦。谓由贪爱之力。后五取蕴。复得生故。</p><p>　　合响　集论第一卷云。何故名取蕴。以取合故。名为取蕴。何等为取。谓诸蕴中所有欲贪。何故欲贪说名为取。谓于未来现在诸蕴。能引不舍故。希求未来。染着现在。欲贪名取（文）。大钞第十八卷。引瑜伽云。贪有五种。一于内身欲欲欲贪。二于外身淫欲淫贪。三境欲境贪。四<a href=\"/remen/seyu.html\" class=\"keylink\" target=\"_blank\">色欲</a>色贪。五萨迦耶欲萨迦耶贪。释曰。慈恩解。初贪有二。一云。于自内身。初起欲界微少之欲。故名欲欲。次起重贪。故名欲贪。二云。内身是自所欲之法。所以言于内身欲。于内身欲上起欲故。即能欲心。此名欲贪。则初一欲字是所欲。第二是能欲。第三欲字是结名（文）。</p><p>　　△二释嗔。</p><p>　　云何为嗔于苦苦具（至）起诸恶业不善性故。</p><p>　　音义　先正释体用。苦苦具。释义如前。谓嗔下。转解上句。身心热恼。释不安隐性。起诸恶业。释恶行所依。此唯是恶。不通有覆无记。故云不善性。</p><p>　　△三释痴。</p><p>　　云何为痴于诸理事（至）能招后生杂染法故。</p><p>　　音义　清凉云。独头无明。多迷谛理。相应无明。亦迷事相。谓于谛等生犹豫故。一切杂染者。要而言之。不出有三。所谓烦恼业生也。谓由下转解。谓由无明力故。引起疑及邪见。贪等根本烦恼。忿等随烦恼。斯即烦恼杂染。因之而起。由烦恼故。造作有漏善不善等诸业。由业习气。能招后生五趣善不善果。此即业生。二种杂染。依之而生。故云一切杂染所依。</p><p>　　△四释慢（二）初正释体用。</p><p>　　云何为慢恃己于他（至）轮转无穷受诸苦故。</p><p>　　音义　恃己所有学问伎术等能。或族姓色力富势等。胜于他有情。令心高举。而为自性。能障不慢善品。生一切苦。而为业用。谓若下。转解生苦。于德有德心不谦下者。谓于三宝真净德中。及于胜己师友有德之人。心不<a href=\"/remen/qianbei.html\" class=\"keylink\" target=\"_blank\">谦卑</a>。竞生人我。由斯轮<a href=\"/remen/zhuansheng.html\" class=\"keylink\" target=\"_blank\">转生</a>死无穷。受诸苦故。</p><p>　　△次别显差别。</p><p>　　此慢差别有七九种（至）慢类由斯起亦无失。</p><p>　　音义　七九种者。谓七种慢九种类也。七种慢者。准瑜伽释曰。于他下劣。谓己为胜。或复于等谓己为等。令心高举。故名为慢。于等为胜。于胜为等。令心高举。故名过慢。于胜为胜。令心高举。名慢过慢。妄观诸行。为我我所。令心高举。故名我慢。于其殊胜所证法中。未得谓得。令心高举。名增上慢。于多胜中。谓己少劣。令心高举。名卑劣慢。实无其德。谓己有德。令心高举。故名邪慢。杂集释意。大同于此。九种类者。杂集先标列云。一我胜慢类。二我等慢类。三我劣慢类。四有胜我慢类。五有等我慢类。六有劣我慢类。七无胜我慢类。八无等我慢类。九无劣我慢类。次释曰。此九种类。从前七慢中三种中生。从三者。一慢。二过慢。三卑慢。此中初三慢类。依止见起。如次即是过慢慢卑慢也。次三慢类。初二即慢。后一即过慢也。后三慢类。亦如次即慢过慢卑慢也。广如彼说。三品我德处生者。谓依六事而生慢也。一劣有情。二等有情。三胜有情。即是三品。四内取蕴。五已得未得颠倒。六妄谓<a href=\"/remen/gongde.html\" class=\"keylink\" target=\"_blank\">功德</a>颠倒。七中慢者。依劣等二品有情事生。过慢者。依等胜二品有情事生。慢过慢卑慢者。此二依胜品有情事生。邪及增上二慢。依颠倒起。即德处生。我慢者。妄计取蕴。为我我所。即我处生也。一切下。次明断摄。依见起者。名见所断。缘事生者。名修所断。圣位下。释成修断。谓圣位中。俱生我慢。既得现行。例余六种。并及慢类。起亦无失。</p><p>　　△五释疑（二）初正释体用。</p><p>　　云何为疑于诸谛理（至）谓犹豫者善不生故。</p><p>　　音义　谓于诸谛理。为有为无。犹豫不决。而为自性能障不疑及诸善品。而为业用。云何障善。谓犹豫者。善不生故。</p><p>　　△次别简体性（二）初师以慧为体。</p><p>　　有义此疑以慧为体（至）末底<a href=\"/remen/banruo.html\" class=\"keylink\" target=\"_blank\">般若</a>义无异故。</p><p>　　音义　此师释意。谓疑以染慧为体。无别有性。犹豫下出意。谓慧以简择为体。于所观境。犹豫简择者。说是疑故。毗者比义。助者辅助。末底是梵语。或云摩提。此翻云慧。般若义同。意明。比益辅助于慧者。即是疑义。助慧之法。应是慧故。故知此疑以慧而为体。</p><p>　　△次师别有自体。</p><p>　　有义此疑别有自体（至）是故此疑非慧为体。</p><p>　　音义　先正明有体。显非即慧。瑜伽下。引证是实。毗助下。举例斥前。若南。此云智也。谓若疑助慧故。执慧为疑。是则识助智故。智亦应为识耶。非由下。结示有体。</p><p>　　△六释恶见（二）初正释体用。</p><p>　　云何恶见于诸谛理（至）谓恶见者多受苦故。</p><p>　　音义　颠倒推求。即是染慧。谓计以净为秽。以有为无。以苦为乐等。招苦为业者。谓恶见者。以苦舍苦。恒于此世他世。多受苦故。</p><p>　　△次别示行相（二）初标。</p><p>　　此见行相差别有五。</p><p>　　音义　唯一染慧。别开五者。由彼业用各不同故。</p><p>　　△次释（二）初正释五见（五）初身见。</p><p>　　一萨迦耶见谓于五取蕴（至）六十五等分别起摄。</p><p>　　合响　华严钞卷十七之二。引古疏云。萨迦耶见。具足梵云萨迦耶达利瑟致。经部师云。萨是伪义。迦耶是身。达利瑟致是见。身是聚义。即聚集假。应言缘聚身起见。名为身见。萨婆多云。萨是有义。迦耶等如前。虽是聚身。而是实有。身者即是自体异名。应言自体见。大乘法师解云。僧吃烂底萨。便成移转。以心上所变之法。故言移转。身见依<a href=\"/remen/wuyun.html\" class=\"keylink\" target=\"_blank\">五蕴</a>起此我见。此为依故。诸见得生。故言见趣所依为业。趣者况也。或所归处。二十句者。对法第一云。谓如计色是我。我有色。色属我。我在色中。一蕴有四。五蕴合有二十句。五为我见。余皆我所。谓相应我所（即我有色）。随逐我所（即色属我）。不离我所（即我在色中）。故有十五我所。此即分别行缘蕴。不分别所起处。若历三世。便有六十。加身即我。为六十一。我复异身。为六十二。又计常<a href=\"/remen/wuchang.html\" class=\"keylink\" target=\"_blank\">无常</a>等。为六十二。如十藏品。论云六十五者。婆沙论云。谓如以色为我。于余四蕴。各三我所。谓是我璎珞。我僮仆。我器。即有十二。色为一我。即总有十三。五蕴总有六十我所见。有五我见。为六十五。此即分别行缘蕴。亦分别所起处。此等皆是分别我见（文）。</p><p>　　△二边见。</p><p>　　二边执见谓即于彼（至）七断灭论等分别起摄。</p><p>　　音义　谓即于彼萨迦耶见所执之我。心执增益。计我断常。即是边见。能障中道出离解脱之行。令堕偏僻系缚为业。此通俱生分别二摄。此见下。明差别。</p><p>　　合响　华严钞云。论中约迷前际后际为次。今依唯识。约所见分之。谓于前际。计四遍常。四一分常。及依计后际。有想十六。无想俱非。各有八论。共四十种。常见差别。有计后际七断灭论。此四十七。共因我见。而起边见。有计前际。二无因论。四有边论。四不死矫乱。及计后际。五现<a href=\"/remen/niepan.html\" class=\"keylink\" target=\"_blank\">涅槃</a>。故六十二。此六十二。以邪见边见二为自体。以余二见。而为眷属。依于身见。以为根本。此亦举大数。次依瑜伽以释相者。初四遍常者。谓我及世间一切皆常。但有隐显。依上中静虑等。起宿住通。随念生四常论。一由能忆二十成坏劫。二能忆四十劫。三能忆八十劫。四依天眼所见。现在世。见诸有情死时生时。诸蕴相续。彼便执我世间俱常。四一分常者。谓四皆一分。一者从梵天没。来生此间。得宿住通。作如是等执。梵王是常。我等无常。故名一分。二闻梵王有如是见。大种是常。心是无常。或复翻此。三有先从戏忘天没。来生此间。得通起执。不生此者常。我生此者是无常。四有先从意愤天没。一分同前。此天住处。住妙高层级。或三十三天。释曰。若依瑜伽。此中即说二无因。以同计前际故。唯识。此后即明有想十六等。十六者。有四四句。一我有色。死后有想。执色为我。名我有色。取诸法说。名为有想。即欲界全。色界一分。除无想天。二我无色。死后有想。执无色蕴为我。此在欲界。乃至无所有处。唯除非想。三我亦有色亦无色。死后有想。执五蕴为我。四我非有色非无色。死后有想。遮第三也。依寻伺等至。皆容得起。第二四句云。一执我有边。死后有想。执色为我。体有分限。如指节等。二执我无边。死后有想。执非色为我。遍一切处故。三执我亦有边亦无边。死后有想。执我随身卷舒等。四执我非有边非无边。死后有想。遮第三也。或依寻伺等至皆起。第三四句者。一我有一想。二我有种种想。三我有少想。四我有无量想。一一想者。在前三无色。二种种想者。在欲界色界。除无想天。三执少色。或执无色为我想。为我所。我与彼合。名为少想。在欲色界。除无想天。四无量想者。执无量色。或执无量想色为我想。我与彼合。第四四句者。一我纯有乐。死后有想。在前三静虑。二我纯有苦。死后有想。在<a href=\"/remen/diyu.html\" class=\"keylink\" target=\"_blank\">地狱</a>中。三我纯有苦有乐。死后有想。在人欲天畜生界。四我纯无苦无乐。死后有想。在第四禅已上。寻伺等至。皆容得起。无想俱非各八论者。无想八论者。有二四句。初四句者。一我有色。死后无想。执色为我。得无想定。见他有人得定生彼。作如是计。二我无色。死后无想。执命根为我。得无想定。三执我亦有色亦无色。死后无想。双执色命根为我。于此二中。起一我想。四执我非有色非无色。死后无想。遮第三句。等至寻伺。皆容起故。第二四句者。一执我有边。死后无想。执色为我。其量狭小等。得无想定。二执我无边。死后无想。执色为我。遍一切处。三执我亦有边亦无边。死后无想。执色为我。随身有卷舒故。第四句者。遮第三句。更无别义。等至寻伺。皆容得起。后俱非八论者。有二四句。一云。执我有色。死后非有想非无想。执色为我。见诸有情。入非想非非想定。想不明利。作如是执。唯寻伺执。非得定也。二执我无色。死后如前。执无色蕴为我等。入非想非非想定。想不明了故。作如是执。三执我亦有色亦无色。死后如前。执色无色为我。见有情等同前。以上皆依寻伺起。非由等至。其第四句。遮第三句。更无别义。第二四句云。一执我有边。死后非有想非无想。乃至第四句。其文易知。如是一切。皆执四无色为我。以得非想非非想。容有此执。一由彼定时分促故。别以一一蕴。而为所缘。执我有边。二由彼定时分长故。总以四蕴。为所缘故。执我无边。三由彼定。或一一蕴。或总为所缘故。成第三句。第四句遮第三。更无别义。七断灭论者。一执我有色。粗四大种所造为性。死后断灭。毕竟无有。见身死后有而无故。二我欲界天。死后断灭。三我色界天。死后断灭。四我空无边处。乃至非非想。皆云死后断灭。后之四执。彼执彼地。为生死顶故。前四十见为常。后七见为断。此皆见断。名分别起（文）。</p><p>　　△三邪见。</p><p>　　三邪见谓谤因果（至）诸如是等皆邪见摄。</p><p>　　音义　谤因果作用实事者。无施无受。亦无祠祀。是名谤因。无有妙行恶行诸业果及异熟。是名谤果。无有妙行。亦无恶行。名谤作用。无父无母。无化生有情。亦无世间真阿罗汉等。如是一切。名坏实事。广释如瑜伽第七<a href=\"/remen/kongjian.html\" class=\"keylink\" target=\"_blank\">空见</a>文中。及非四见诸邪执者。谓非前后四见所摄。或谤三宝。谤方等经等。诸余邪执。皆此邪见所摄。如增上缘。名义遍故。余缘所不摄者。皆此缘摄。此见下。明差别。</p><p>　　合响　华严钞云。言有计前际二无因论等者。皆因邪见起。见不正故。名之为邪。二无因者。一从无想天没。来生此间。无宿住通。不能忆彼出心已前。所有诸位。便执诸法本无而起。如我亦应本无而起。便起执言。我及世间。无因而起。二因寻伺不忆前身。作如是执。无因而起。如是二见。由无想天。及虚妄寻伺二事而起。四有边者。一由一向能忆。下至无间地狱。上至第四静虑。执我于中悉皆充满。便作是念。过此有我。我应能见。故知有边。二由一向能忆。傍无有边。执我遍满。故执无边。三由能忆上下及傍故。双执有边无边。四由能忆坏劫断位。便生非有边非无边想。诸器世间无所得故。四不死矫乱者。先总释名。准婆沙意。外道计天<a href=\"/remen/changzhu.html\" class=\"keylink\" target=\"_blank\">常住</a>。名为不死。计不乱答。得生彼天。今佛呵云。汝言秘密等。即是矫乱。四种者。一恐无知。念我不知善不善等。有余问我。不得定答。我若定答。恐他鉴我无知。因即轻笑于我。彼天秘密义。不应皆说等。二行谄曲者。作是思惟。非我净天。一切隐密。皆许记别。谓自所证。及清净道故。三怀恐怖。而无记别。恐我昧劣。为他所知。由是<a href=\"/remen/yinyuan1.html\" class=\"keylink\" target=\"_blank\">因缘</a>。不得解脱。以此为室。而自安处。怀恐怖故。四有愚戆。专修止行。而无所知。若有问我。我当反诘。一切随言无减。而印顺之。五现涅槃者。一见现在受若天若人诸五欲乐。便谓涅槃。二虽厌五欲。现住初定。以为涅槃。引在身中。名为得乐。见他现在住定亦尔。下皆准此。三厌寻伺故。现得第二定。以为涅槃。四厌诸寻伺喜故。现住第三定。以为涅槃。五厌喜乐。乃至出入息。现住第四定。以为涅槃。待过去故。名为后际。又此计我。现既有乐。后亦有乐。故后际摄。以现乐为先。而执后乐。总名现法。此不依我见起。故邪见摄（文）。或见<a href=\"/remen/zizai.html\" class=\"keylink\" target=\"_blank\">自在</a>世主等者。义见初卷。或有横计诸邪解脱者。非果计果也。或有妄执非道为道者。非因计因也。诸如是等。皆邪见摄。</p><p>　　△四见取。</p><p>　　四见取谓于诸见（至）一切斗诤所依为业。</p><p>　　音义　谓即于边邪等诸见之中。随执一见。及所依蕴。执为最极殊胜之因。能得清净解脱之果。名为见取。一切斗诤。依之而起。是为业用。斗诤者。谓彼诸见。各各互违。执取一者。余悉非故。</p><p>　　△五戒禁取。</p><p>　　五戒禁取谓于随顺（至）无利勤苦所依为业。</p><p>　　音义　诸见戒禁者。谓牛狗等戒。及自拔发眠针卧棘等戒。谓即于随顺诸见所持禁戒。及禁戒所依之蕴。执为最胜。能得清净。名戒禁取。无利勤苦。是彼业用。无利者。谓不能获出苦义故。</p><p>　　△次通二取妨。</p><p>　　然有处说执为最胜（至）说为邪见非二取摄。</p><p>　　音义　难曰。有余处说。执为最胜。名为见取。执能得净。名为戒取。义复云何。释曰。是影略说。或随转门。不尔下。释是影略。谓若定执余处非影略者。如何非灭计灭。非道计道。诸论皆言是邪见摄。非二取摄。意明。单计因果。属于邪见。因果双计。是为二取。故知余处。是影略耳。</p><p>　　△次诸门分别（十一）初俱生分别门（二）初通判十惑。</p><p>　　如是总别十烦恼中（至）自审思察方得生故。</p><p>　　音义　总别者。前五称总。不别分故。后五为别。开差别故。六通者。谓贪嗔痴慢身见边见。此六皆通俱生分别二摄。任运生者。释通俱生。思察生者。释分别也。疑及邪见二取。此四唯分别起。释义可知。</p><p>　　△次别判边见（二）初标。</p><p>　　边执见中通俱生者。</p><p>　　△次释（二）初师俱生唯断。</p><p>　　有义唯断常见相粗（至）皆恐我断而起惊怖。</p><p>　　音义　谓边见通俱生者。唯断非常。何者。常见相粗。恶友等力。方引生故。瑜伽下。引证唯断。何边执见是俱生耶者。征也。答曰谓断见摄。云何知然。谓见道前学现观者。已伏分别现起诸惑。而于心中犹起断怖。谓今者我我何所在耶。此俱生见。宁非是断。故禽下。复引禽兽。俱生恐怖。亦唯断也。</p><p>　　△次师常亦俱生。</p><p>　　有义彼论依粗相说（至）或是俱生或分别起。</p><p>　　音义　彼论谓俱生唯断见者。依粗相说。若委细言。亦通常见。谓禽下。释通常见。造集长时资具者。谓兽构穴。鹊成巢等。故显扬下。证意可知。</p><p>　　△二自类相应门（二）初征。</p><p>　　此十烦恼谁几相应。</p><p>　　△次释（六）初以贪为首对余八。</p><p>　　贪与嗔疑定不俱起（至）贪于五见相应无失。</p><p>　　音义　初句先对嗔疑定不俱起。爱憎境不同者。释贪嗔不并义。于境不决无染著者。释贪疑不俱义。贪与慢见下。对余六言。或者不定之辞。意显亦有不相应义。所爱谓所贪。所陵谓所慢。此二所缘。或非一故。说不俱起。所染所恃境可同故者。谓如有一于自盛事深生染着。即恃此事。高举于他。故云境同得相应也。贪俱五见。其义可知。</p><p>　　△二以嗔为首对余七。</p><p>　　嗔与慢疑或得俱起（至）如次说嗔或无或有。</p><p>　　音义　先对慢疑。所嗔下释。嗔与慢有俱不俱二义。初犹豫下。释嗔与疑。亦具二义。疑顺违者。谓若于顺事。初犹豫时。及于违事。久思不决。则无嗔起。说不相应。若于顺事。久思不决。及于违事。初犹豫时。有嗔俱起。说得相应。嗔与下。次对二取。无相应义。此与下。对身边邪三见。于有下。释嗔与身边二见。有俱不俱义。断见翻此说。嗔有无者。翻上苦蕴乐蕴。亦有俱不俱义。邪见下。释嗔与邪见。俱不俱义。谓邪见诽谤。拨无所有五逆等恶事无嗔。说不俱起。诽拨所有施戒等好事。说得相应。</p><p>　　△三以慢为首对余六。</p><p>　　慢于境定疑则不然（至）与身邪见一分亦尔。</p><p>　　音义　初以慢对疑。无相应义。慢与下。次对五见。俱起无失。然与下。重对边见不俱。与身邪见一分亦尔者。谓身见执苦劣蕴。及邪见诽拨所有好事。无陵恃故。亦不相应。</p><p>　　△四以疑为首对五见。</p><p>　　疑不审决与见相违故疑与见定不俱起。</p><p>　　△五五见自类不相应。</p><p>　　五见展转必不相应非一心中有多慧故。</p><p>　　音义　非一心中有多慧者。五见皆以慧为体故。</p><p>　　△六以痴为首对余九。</p><p>　　痴与九种皆定相应诸烦恼生必由痴故。</p><p>　　音义　九种定相应者。诸烦恼起。皆由迷闇谛理。方得生故。</p><p>　　△三诸识相应门。</p><p>　　此十烦恼何识相应（至）由称量等起慢等故。</p><p>　　音义　无分别者。五识唯有自性分别。无随念计度二种分别。称量等者。等于犹豫推求。起慢等者。等于疑及五见。谓慢由称量彼此。胜等劣起。疑由犹豫简择而起。五见由推求而起。五识中。无此等行相。故慢等非五识俱。</p><p>　　补遗　古释云。五识但三。以无分别。故无慢等。慢等必由有随念计度分别生故。</p><p>　　△四诸受相应门（二）初征。</p><p>　　此十烦恼何受相应。</p><p>　　△次释（二）初依实义释（四）初贪嗔痴。</p><p>　　贪嗔痴三俱生分别（至）嗔遇顺境喜乐俱故。</p><p>　　音义　谓贪嗔痴不简俱生分别。一切皆与五受相应。贪会下。恐有问曰。贪境适情。那通忧苦。嗔境逆心。何有喜乐。释意可思。</p><p>　　△二慢（二）初初师。</p><p>　　有义俱生分别起慢（至）恃苦劣蕴忧相应故。</p><p>　　音义　俱生分别。四受除苦。问曰。慢唯高举。何得有忧。释义如文。</p><p>　　△次次师。</p><p>　　有义俱生亦苦俱起（至）要分别起能发彼故。</p><p>　　音义　先释俱生。谓俱生慢。不唯四俱。亦通苦受。何者。纯苦趣中。意地有苦。前已说故。分别下。次明分别。何分别慢非苦俱耶。谓分别慢。纯苦趣无。彼无邪师邪教。及邪思察。引生分别慢故。然彼不造恶趣业者。由无分别慢等。能发起故。</p><p>　　合响　宗镜第七十四卷中。问三涂之内。还具分别俱生不。答<a href=\"/remen/hufa.html\" class=\"keylink\" target=\"_blank\">护法</a>云。三涂内总无分别。而不发业。如猿猴之类。所有烦恼。皆是强盛。俱生而非分别。设造业者。但是别报。若有分别。造总报者。即永无出期。问既有分别种子。何不造总报。答阙主伴故。现行是主。种子助发是伴。问若说三涂不造业者。如何大力鬼。打<a href=\"/remen/sheli.html\" class=\"keylink\" target=\"_blank\">舍利</a>弗头。便入地狱。鹦鹉鸟闻四谛法。而得生天。答此等造别报。此业有力。能助昔日总报。总报被助已。便能随业势。坠地升天。又古德问。人天趣中。定总发业不。答人中北洲。不造总别二报业。以无分别相。余三洲即发业。并此洲痴人不发业。问前言三涂无分别。如何知父母等。如兹鸟反哺。猫狗识人。知人嗔喜。答此不是分别烦恼。彼任运分别。非烦恼分别（文）。</p><p>　　△三疑后三见。</p><p>　　疑后三见容四受俱（至）尔时得与忧相应故。</p><p>　　音义　疑后三见。四俱除苦。问疑何容喜。释曰。欲界系疑。犹豫未来无苦等事。亦与喜相应故。问二取何忧。释曰。二取若缘忧俱见戒。及所依蕴。如投灰拔发等事。得与忧相应故。邪见喜忧受俱。其义易知。故不释也。</p><p>　　△四身边二见（二）初初师。</p><p>　　有义俱生身边二见（至）断见翻此与忧相应故。</p><p>　　音义　先释俱生身边二见。但与喜乐舍三受俱。何非苦俱。以此二见。不与五识相应故。何非忧俱。俱生二见。唯属有覆无记性故。论说忧根。非无记故。次明分别二见。四俱除苦。云何有忧。释曰。执苦俱蕴。为我我所。常乐俱蕴。为我我所断。尔时得与忧相应故。</p><p>　　△次次师。</p><p>　　有义二见苦俱生者（至）广说如前余如前说。</p><p>　　音义　先正释。谓俱生身边二见。非唯喜乐舍俱。亦通苦受。何者。纯受苦处。苦相应故。论说下。次证成。广说如前者。指前第五卷释三受中文。余如前说者。谓分别二见相应受者。准前初解。</p><p>　　△次随粗相释（二）初惑受对论。</p><p>　　此依实义随粗相者（至）邪见及疑四俱除苦。</p><p>　　音义　初句结前。随粗下正明。随粗相者。是一往明其梗概之意。亦即随转理门。如文可思。</p><p>　　△次兼界地论。</p><p>　　贪痴俱乐通下四地（至）余受俱起如理应知。</p><p>　　音义　谓贪痴相应乐受。于九地中。通下四地。即欲界乃至第三禅也。不通上者。以上五地。唯舍俱故。余七俱乐。除欲界。通初二三禅。除欲界者。以此余七。唯在意地。意地之乐。非欲界故。不言嗔者。若在欲界。嗔非乐故。上二界不行嗔故。疑与独行痴。欲界唯忧舍。色无色界。及余惑余受俱起。所通界地。准思可得。</p><p>　　补遗　余七俱乐者。余七除贪嗔痴三。余慢疑及五见七种。但与意识相应。欲界无意地乐故除之。疑及独行无明。亦唯意相应故。欲界无苦乐受。前云欲疑无苦。亦喜受俱。今不言者。前约细相说。今随粗相。疑惑未决。安得有喜。余上二界。余七烦恼。与余喜苦。如理应知。</p><p>　　△五别境相应门。</p><p>　　此与别境几互相应（至）见非慧俱不异慧故。</p><p>　　音义　初句总征。贪嗔下。释贪嗔痴慢。容与别境五俱。问此四行相粗动。何容与定俱耶。释曰。如戏忘天。专注一境。起贪嗔痴。得有定故。疑及五见。各容四俱。疑除胜解五见。不与慧俱。疑不审决。见即慧故。</p><p>　　△六三性相摄门。</p><p>　　此十烦恼何性所摄（至）虽数现起不障善故。</p><p>　　音义　先征。嗔唯下次释。十中嗔唯不善性摄。余九通不善有覆无记二性。上二下。释通二性。谓上二界所系余九。若俱生。若分别。恒为<a href=\"/remen/dingli.html\" class=\"keylink\" target=\"_blank\">定力</a>之所伏故。唯是有覆无记性摄。若欲界系余九。分别起者。唯不善摄。以能发起恶趣行故。若是俱生。通二性摄。发恶行者。亦不善摄。不发恶者。唯无记摄。当知下别释。俱生二见。唯无记摄。不通不善。以定不发业故。起不障善故。</p><p>　　△七界系现缘门（二）初征。</p><p>　　此十烦恼何界系耶。</p><p>　　△次释（三）初三界系属。</p><p>　　嗔唯在欲余通三界。</p><p>　　△次三界现起（二）初明下不起上惑。</p><p>　　生在下地未离下染（至）俱生诸惑皆容现前。</p><p>　　音义　生在下地未离下染。上地烦恼不现在前者。谓未离下染。上染不现。如生欲界。未离欲界烦恼。初禅烦恼。必不现前。乃至未离无所有处烦恼。非非想处烦恼。必不现前。要离下染。得彼初禅。乃至非非想地根本定者。彼地烦烦。容现前故。诸有漏下。释离下染起上惑义。诸有漏道。谓凡外所修世间味禅也。即四禅八定。以无二空观智故。不能伏分别起惑。及第七识中俱生细惑。由有厌下苦粗障等。六行心故。而能伏除六识中俱生粗惑也。渐次<a href=\"/remen/zhengde.html\" class=\"keylink\" target=\"_blank\">证得</a>根本定者。谓如伏除欲界俱生粗惑。即得初禅上根本定。伏初禅乃至无所有处粗惑。即得非想上根本定。故云渐次。彼但迷事者。此六识中。俱生粗惑。任运起故。不障理故。依外门转者。缘外五尘。而生起故。散乱粗动。正障彼定故。伏此下地俱生粗惑。得彼上地定已。然后彼上地分别。及细俱生。皆容现前。</p><p>　　△次明上能起下惑（二）初正释。</p><p>　　生在上地下地诸惑（至）起下润生俱生爱故。</p><p>　　音义　生在上地。下地诸惑。皆容现起。生第四下。释成起下。第四定者。谓第四禅中。无想天也。中有中者。谓有外道。于欲界中。修得无想定。有谓得阿罗汉果后。生彼天。<a href=\"/remen/guobao.html\" class=\"keylink\" target=\"_blank\">果报</a>既满。将生下时。见中有身起。便诽谤言。世间无有真阿罗汉。由谤此故。堕无间狱。如经云。无闻<a href=\"/remen/biqiu.html\" class=\"keylink\" target=\"_blank\">比丘</a>。谤阿罗汉身遭后有。即此便是生上起下分别之实事。身在下。释起俱生。其义准思。</p><p>　　补遗　润生爱者。于后有处。任运染着。如入胎时。于父母边。起颠倒爱之类是也。</p><p>　　△次通妨。</p><p>　　而言生上不起下者依多分说或随转门。</p><p>　　音义　有处言生上不起下者。但依多分。非无少分。不起下故。</p><p>　　△三三界相缘（二）初下惑缘上（二）初正释。</p><p>　　下地烦恼亦缘上地（至）余五缘上其理极成。</p><p>　　音义　初句总标。下惑缘上。瑜伽下引证。贪缘上地。既说下例推。嗔亦缘上。离欲地者。谓上二界也。总缘下。次明身边慢三。得缘上地。总缘诸行等者。谓有外道。总缘三界色心诸行。执为我及我所。计我断常。高举于他。故身边慢。亦得缘上。余五下。例余五惑。谓贪等五。既得缘上。余痴等五。得缘上地。其理极成（余痴等五。谓痴疑见取戒取邪见）。</p><p>　　△次通妨。</p><p>　　而有处言贪嗔慢等（至）边见必依身见起故。</p><p>　　音义　或依别缘者。谓约唯缘自地。故说贪等不缘上地。不见世间执他地法。为我我所。故说身见不缘上地。又边执见。依身见起。不见世间执他地我。而起断常。故说边见不缘上地。作此释者。皆依粗相。一往而说。理实贪等得缘上地。义见前文。</p><p>　　△次上惑缘下（二）初正释。</p><p>　　上地烦恼亦缘下地（至）疑后三见如理应思。</p><p>　　音义　初句总标。上惑缘下。说生下引证。慢缘下地。总缘下释。身边贪三。得缘下地。总缘诸行等者。前约欲界。此言上界。谓有外道生上界者。总缘诸行。执为我及我所。而起断常。深生染着。是故此三亦得缘下。疑后下。例余四种。不言嗔痴者。上界不行嗔故。痴遍染故。</p><p>　　△次通妨。</p><p>　　而说上惑不缘下者彼亦多分或别缘说。</p><p>　　△八学等相摄门。</p><p>　　此十烦恼学等何摄非学无学彼唯善故。</p><p>　　音义　先征。次释。非学位摄。亦非无学位摄。何者。彼二位中。唯善俱故。唯是非二所摄。以十唯染故。</p><p>　　△九三断相摄门（二）初征。</p><p>　　此十烦恼何所断耶。</p><p>　　△次释（二）初简非所断。</p><p>　　非非所断彼非染故。</p><p>　　△次明见修断（二）初总明。</p><p>　　分别起者唯见所断（至）唯修所断细难断故。</p><p>　　△次别释（二）初约粗相释唯见所断（二）初明十皆顿断。</p><p>　　见所断十实俱顿断以真见道总缘谛故。</p><p>　　补遗　以真见道。总缘三界四谛。谛既顿明。迷谛之惑亦应顿断。此以所迷对显能迷。</p><p>　　△次广明迷谛相（三）初标。</p><p>　　然迷谛相有总有别。</p><p>　　△次释（二）初总迷。</p><p>　　总谓十种皆迷四谛（至）灭道是彼怖畏处故。</p><p>　　音义　苦集是彼因依处者。集谓烦恼种现。即是彼因。苦谓果报身心。即彼依处。灭道是彼怖畏处者。灭即断果。道即道品。障治相违。故言是彼怖畏处。由斯十惑迷四谛理。故令有情不能知苦断集。慕灭修道。</p><p>　　△次别迷（二）初总明。</p><p>　　别谓别迷四谛相起二唯迷苦八通迷四。</p><p>　　音义　二唯迷苦者。集灭道三。不起身边二见故。二见但迷苦谛。八通迷四者。余八皆迷四谛理故。</p><p>　　△次别释（二）初二唯迷苦。</p><p>　　身边二见唯果处起别空非我属苦谛故。</p><p>　　音义　谓前云。二唯迷苦者。即是身边二见。此二唯果处起。苦是世间果报五蕴。二见唯迷此果起故。云何知之。别空非我属苦谛故。谓真见道位中。别修空观。及<a href=\"/remen/wuwo.html\" class=\"keylink\" target=\"_blank\">无我</a>观。对治身见。及边执见。此二观者。唯观苦谛境故。</p><p>　　△次八通迷四（二）初明十总迷苦。</p><p>　　谓疑三见亲迷苦理（至）不共无明亲迷谛理。</p><p>　　音义　此释苦谛。合兼身边。故有十也。文中先明亲迷有四。谓疑与身见边见邪见。准瑜伽第五十八卷中释云。云何迷苦有十随眠。略五取蕴。总名为苦。愚夫于此五取蕴中。起二十句萨迦耶见。五句见我。余见我所。是名迷苦萨迦耶见。即用如是萨迦耶。以为依止。于五取蕴。见我断常。故边执见亦迷于苦。又诸邪见。谓无施等。乃至妙行恶行业果。及与异熟等。如是名为迷苦邪见。若有外道。于此诸见。不定信受。亦不一向。诽谤如来所立苦谛。但于苦谛。心怀犹豫。此及所余。于苦犹豫。是迷苦疑。二取下。次明疏迷有五。谓见取。戒取。及贪恚慢。论云。若有见取。妄取迷苦所有诸见。以为第一。谓能清净解脱出离。如是名为迷苦见取。若有妄取随顺此见。此见随法所受禁戒。以为第一。能得清净解脱出离。此戒禁取。是迷苦谛。若于如是自所起见。宝爱坚着。如此见贪。是迷苦贪。若于异分他所起见。心怀违损。是迷苦恚。若恃此见。心生高举。是迷苦慢。相应下。次明无明具亲疏二义。论云。若有无智。与此诸见及疑贪等烦恼相应。若唯于苦独行无智。如是并名迷苦无明。此十烦恼。皆迷苦谛。苦见所断。</p><p>　　补遗　贪自见。恚他见。慢彼眷属相应无明。与九同迷者。谓同疑三见四。亲迷苦理。同二取贪恚慢五。疏迷苦理。</p><p>　　△次明八通迷三。</p><p>　　疑及邪见亲迷集等（至）由怖畏彼生憎嫉故。</p><p>　　音义　疑及邪见亲迷集等。二取贪等准苦应知者（谓见取戒取。及贪恚慢。亦疏迷集灭道三谛。如前苦谛不异）。论云。云何迷集。有八随眠。谓诸<a href=\"/remen/shamen.html\" class=\"keylink\" target=\"_blank\">沙门</a>。若<a href=\"/remen/poluomen.html\" class=\"keylink\" target=\"_blank\">婆罗门</a>。谤因邪见。或计自在等是一切物生者。化者及与作者。此恶因论。所有邪见等。是迷集谛所起邪见。若有见取。取彼诸见。以为第一。能得清净解脱出离。是迷集谛所起见取。若于随顺此见诸法所<a href=\"/remen/shoujie.html\" class=\"keylink\" target=\"_blank\">受戒</a>禁。以为第一能得清净。广说如前。是迷集谛戒禁取。余疑贪等。如前应知。如是八种（身边二见。如前迷苦起。此中迷集灭道。故唯八种）。烦恼随眠。迷于集谛见集所断。云何迷灭有八随眠。谓诸沙门。若婆罗门。计边无边。不死矫乱。诸见一分。乃至拨无世间真阿罗汉。所有断德。诽谤灭谛等。如是诸见。是迷灭谛所起邪见。若有见取。取彼诸见。以为第一。广说如前。是迷灭谛所起见取。若于随顺彼见诸法所受戒禁。取为第一。广说如前。是迷灭谛戒禁取。所余贪等。如前应知。如是八种烦恼随眠。迷于灭谛。见灭所断。云何迷道有八随眠。谓拨无世间真阿罗汉。乃至广说。此中所有诽谤一切智为首。有为无漏。当知此见。是迷道谛所起邪见。又诸外道谤道邪见。彼谓沙门乔答摩种。为诸<a href=\"/remen/dizi.html\" class=\"keylink\" target=\"_blank\">弟子</a>。说出离道。实非出离。由此不能尽出离故。佛所施设无我之见。及所<a href=\"/remen/shouchi.html\" class=\"keylink\" target=\"_blank\">受持</a>禁戒随法。是恶邪道。非正妙道。如是亦名迷道邪见。又彼外道作如是计。我等所行。若行若道。是真行道。能尽能出一切诸苦。如是亦名迷道邪见。若有见取。取彼邪见。以为第一。能得清净解脱出离。如是名为迷道见取。若于随顺彼见诸法所受禁戒。取为第一。能得清净解脱出离。是名迷道戒禁取。所余贪等。迷道烦恼。如迷灭谛。道理应知。如是八种烦恼随眠。迷于道谛。见道所断。然嗔下。重解嗔亦亲迷灭道。论云。谓于灭谛。起怖畏心。起损害心。起恚恼心。如是嗔恚。迷于灭谛。迷道准知。上来总别迷谛。若约总迷而言。欲界四谛。有四十品。上二界。每谛除嗔。合有七十二品。则二界都有一百十二品烦恼随眠。若依别迷而言。欲界四谛。有三十四品（以集灭道三谛。不起身边二见故）。上二界合有六十品。则三界共有九十四品烦恼随眠。即经所谓八十八使见所断者。是也。</p><p>　　△三结。</p><p>　　迷谛亲疏粗相如是。</p><p>　　补遗　上约分别惑说。故云粗相。</p><p>　　△次依委细释通修所断（二）初标后指前。</p><p>　　委细说者贪嗔慢三见疑俱生随应如彼。</p><p>　　音义　此中俱生。是相应义。谓分别起贪嗔慢三。见疑相应起者。随应如彼见道所断。见字指五见。谓邪见二取。并身边二见。疑相应者。</p><p>　　补遗　委细说者四字。下俱生章标文。贪嗔至随应如彼。又复指前见道所断之惑。谓前分别者。已如彼也。下文俱生二见。至故修所断文字。正是委细说者。</p><p>　　△次释成修断（二）初五别迷苦谛。</p><p>　　俱生二见及彼相应（至）细难断故修道方断。</p><p>　　合响　谓若俱生身边二见（俱生二见。谓一分任运所起身。边二见）。及此二见相应。爱慢无明。此五虽迷苦谛。细故难断。修道方断。不言嗔者。以修道位中。不与二见俱起故。</p><p>　　△次四通迷四谛。</p><p>　　嗔余爱等迷别事生不违谛观故修所断。</p><p>　　合响　瑜伽云。云何修道所断诸漏。谓欲界嗔恚。三界三种贪慢无明。由彼长时修习正道。方能得断。是故应为修道所断（文）。余者对上与二见相应之爱等说。谓此四惑。但别迷事起。与谛理观智不相违故。亦修所断。已上修道所断。俱生细惑。欲界有六。即上所说二见爱慢无明。及迷事嗔。上二界除嗔。三界合有十六品随眠。即八十一品思惑。</p><p>　　△十随境立名门（三）初有事无事烦恼。</p><p>　　虽诸烦恼皆有相分（至）名缘有事无事烦恼。</p><p>　　音义　诸烦恼皆有相分者。如初卷云。自心内蕴。一切皆有而所仗质。或有或无者。如前云。自心外蕴。或有或无。谓诸烦恼。若缘现有实境。则所仗质或有。名缘有事烦恼。若缘独影无质。如过未及空华等境。则所仗质或无。名缘无事烦恼。</p><p>　　△次有漏无漏烦恼。</p><p>　　彼亲所缘虽皆有漏（至）名缘有漏无漏烦恼。</p><p>　　音义　彼亲所缘皆有漏者。能变之心。唯烦恼故。而所仗质通无漏者。缘苦集。名缘有漏烦恼。道灭属无漏故。</p><p>　　△三事境名境烦恼。</p><p>　　缘自地者相分似质（至）名缘分别所起名境。</p><p>　　音义　缘自地境相质相似。皆有体故。名为事境。缘道灭谛。与他地境。曾未修证。及见闻故。目为名境。意显但有名字。而无质故。境有二十。文具显扬。此但有六。</p><p>　　△十一结例余门。</p><p>　　余门分别如理应思。</p><p>　　△四诸随烦恼（三）初结前问后。</p><p>　　已说根本六烦恼相诸随烦恼其相云何。</p><p>　　△次举本颂答。</p><p>　　颂曰随烦恼谓忿（至）放逸及失念散乱不正知。</p><p>　　△三末论释成（二）初正释颂文（三）初略释通名（二）初正释名。</p><p>　　论曰唯是烦恼分位差别等流性故名随烦恼。</p><p>　　合响　开蒙。问名。答随其烦恼分位差别。等流性故。名随烦恼。问分位差别者。谓忿等十。及失念不正知放逸。此十三法（清凉云。此十三法假染心所。是贪等分位差别）。是根本家差别分位。问等流性者。答谓无惭。无愧。掉举。惛沉。散乱。不信。懈怠。此之七法。虽别有体。是根本家等流性故。问此七法。既别有体。何名等流。答根本为因。此得生故。名为等流（文）。</p><p>　　补遗　分位差别。指无自体者言。等流性。指有自体者言。</p><p>　　△次分类别。</p><p>　　此二十种类别有三（至）遍染心故名大随烦恼。</p><p>　　合响　开蒙。问此随复有差别义否。答其类有三。谓大中小。问谁为小等。答谓忿等前十。名为小随。无惭无愧二为中随。掉等后八为大随。问约何名小中大。答约其三义。无者名小。具一名中。三义名大。问三义者何。答一自类俱起。二遍染二性。三遍诸染心。问请总示法自类俱等。答忿等十法。各别起故。自类不俱。阙初义。唯是不善。阙第二义。遍染二性。染二性者。不善有覆。既阙有覆。故知不遍一切染心。阙第三义。此之十法三义。皆无名小。问中随者。答无惭愧二。自类俱起。具初义。既唯不善。如小随十。亦阙后二。前云具一。名中随也。问大者。答掉等八法。自类俱起。具初义。通不善及有覆性。具第二义。既具二性。通染二性。便具第三遍诸染心既具三义。名之为大。结成颂曰。自类俱二性。遍一切染心。小无中有初。大随具三义（文）。</p><p>　　补遗　古疏云。然忿等十。自类相望。各别而起。非不共他。中大随惑。俱行位局故。名之为小。无惭愧二。自类得俱。行通忿等。唯遍不善。位局后八。但得名中。掉举等八。自得俱生。但染皆遍。得俱生故。不可名小。染皆遍故。不得名中。二义既殊。故八名大。</p><p>　　△次广释别相（三）初小随（十）初释忿。</p><p>　　云何为忿依对现前（至）离嗔无分忿相用故。</p><p>　　音义　先正释体用。谓怀下转解。身表业者。即执持器仗。与彼斗诤。不善业也。瑜伽论曰。若嗔恚缠。能令面貌惨裂奋发。说名为忿。若烦恼缠。能令发起执持刀杖。斗讼违诤。故名愤发。嗔一分摄。</p><p>　　△二释恨。</p><p>　　云何为恨由忿为先（至）离嗔无别恨相用故。</p><p>　　音义　先正释体用。谓结下转解。谓结恨者。不能容耐。恒热恼故。亦嗔一分摄。</p><p>　　△三释覆（二）初释体用。</p><p>　　云何为覆于自作罪（至）后必悔恼不安隐故。</p><p>　　音义　为于自所作罪。恐失利养名誉。瞒眛隐藏。是为覆体。能障不覆悔恼为业。谓覆罪者。后时必定追悔忧恼。不安隐故。</p><p>　　△次明分位（二）初师唯痴摄。</p><p>　　有义此覆痴一分摄（至）不惧当苦覆自罪故。</p><p>　　音义　初释唯痴分摄。何者。论唯说覆痴一分故。不惧当苦覆自罪者。由迷闇故。</p><p>　　△次师贪痴摄。</p><p>　　有义此覆贪痴一分（至）不可执为唯是贪分。</p><p>　　音义　次释贪痴各一分摄。何者。恐失利养覆自罪者。是贪义故。论据下通论意。谓论说覆唯痴分者。据粗显说。非委细言。例如说掉是贪分摄。亦据粗显。若委细言。遍诸染心。非但贪分。此亦应尔。</p><p>　　△四释恼。</p><p>　　云何为恼忿恨为先（至）离嗔无别恼相用故。</p><p>　　音义　先正释体用。忿恨为先者。谓忿触不<a href=\"/remen/154932.html\" class=\"keylink\" target=\"_blank\">饶益</a>境。恨怀不舍。而为先导。狠戾者。谓凶狠乖戾。谓追下转解。蛆螫者。虫行毒也。凶鄙粗言。伤害他人。如蜂蝎之行毒。故嗔一分摄。</p><p>　　补遗　忿恨恼。皆嗔为体。然忿缘现在。恨缘过去。恼追过去而解现在。忿发身业。恨专意业。恼发口业。是三种差别之相。</p><p>　　△五释嫉。</p><p>　　云何为嫉殉自名利（至）离嗔无别嫉相用故。</p><p>　　音义　先正释体用。殉者以身循物也。谓嫉下转解。嗔一分摄。</p><p>　　△六释悭。</p><p>　　云何为悭耽着财法（至）离贪无别悭相用故。</p><p>　　音义　先正释体用。谓悭下转解。贪一分摄。</p><p>　　△七释诳。</p><p>　　云何为诳为获利誉（至）离二无别诳相用故。</p><p>　　音义　先正释体用。谓矫下转解。邪命事不出五种。一诈现奇特。二自说功德。三占相吉凶。四高声现仪。五为他<a href=\"/remen/shuofa.html\" class=\"keylink\" target=\"_blank\">说法</a>。此五为利。皆称邪命。此即下明分位。贪痴一分为体者。为获利誉故。昧于谛理。矫有德故。</p><p>　　△八释谄。</p><p>　　云何为谄为罔他故（至）离二无别谄相用故。</p><p>　　音义　先正释体用。谓谄下转解。此亦下明分位。贪痴分摄。</p><p>　　△九释害。</p><p>　　云何为害于诸有情（至）嗔害别相准善应说。</p><p>　　音义　体用分位。义并如文。嗔害别相准善应说者。嗔断物命。害损恼他。嗔障大慈。害障大悲。嗔是全体。害是少分。嗔是自体。害是他体。是二别相。</p><p>　　△十释憍。</p><p>　　云何为憍于自盛事（至）离贪无别憍相应故。</p><p>　　音义　于自盛事者。瑜伽论说。憍有七种。一无病。二少年。三长寿。四族姓。五色力。六富贵。七多闻。醉傲者。于诸尊重及以<a href=\"/remen/futian.html\" class=\"keylink\" target=\"_blank\">福田</a>。心不谦敬。贪一分为体者。染着盛事。即贪义故。</p><p>　　△次中随初（二）正释（二）初无惭。</p><p>　　云何无惭不顾自法（至）障惭生长诸恶行故。</p><p>　　音义　俱舍云。不重贤善。名为无惭。谓于诸功德。及有德人。无敬无崇。无所忌难。无所随属。说名无惭。对法释曰。功德谓<a href=\"/remen/jiedinghui.html\" class=\"keylink\" target=\"_blank\">戒定慧</a>。有德人者。有戒定慧人。无忌难者。无畏惧也。不随属者。不作弟子礼也。</p><p>　　△次无愧。</p><p>　　云何无愧不顾世间（至）障愧生长诸恶行故。</p><p>　　音义　翻前善愧。义可思准。</p><p>　　△次通简（三）初会通显扬。</p><p>　　不耻过恶是二通相故诸圣教假说为体。</p><p>　　△次正简通别（二）初斥外家执通为别。</p><p>　　若执不耻为二别相（至）复违论说俱遍恶心。</p><p>　　△次示别相皆遍染心。</p><p>　　不善心时随缘何境（至）所缘不异无别起失。</p><p>　　△三复会圣教。</p><p>　　然诸圣教说不顾自他者（至）是彼等流非即彼性。</p><p>　　音义　已上释义。并翻善位惭愧中说。</p><p>　　△三大随（八）初掉举（二）初释体用。</p><p>　　云何掉举令心于境（至）能障行舍奢摩他为业。</p><p>　　音义　能障行舍等者。行舍令心于境静住。此令心等于境不寂。是故能障。奢摩他。此云止息妄体真心不易解。即是止义。此令心等。不寂静故。息妄义无。故亦障之。</p><p>　　△次明等流（三）初师贪分摄。</p><p>　　有义掉举贪一分摄（至）此由忆昔乐事生故。</p><p>　　音义　初释掉举。唯贪分位。无别有体。何者以论说。为贪分摄故。追忆往昔所贪乐事。得有此故。</p><p>　　△次师等分摄。</p><p>　　有义掉举非唯贪摄（至）而贪位增说为贪分。</p><p>　　音义　先斥前解。非唯贪摄以论说此遍染心故。谓彼论说掉遍染心。若执唯贪。则不遍嗔痴等。宁不违论。又掉下次申己释是共相摄意。谓掉举以不寂静为体。不寂静者。是诸烦恼共相以诸烦恼。皆有不寂静义故。掉举离此不寂静。无别相故。故知掉举是诸烦恼。共相摄耳。虽依下次通妨难云。既共相摄论何说此而为贪分。释意可知。</p><p>　　△三师等流性（五）初正立有性。</p><p>　　有义掉举别有自性遍诸染心如不信等。</p><p>　　音义　量云。掉举是有法。别有自性宗。因云遍染心故如不信等。</p><p>　　△二斥初师非。</p><p>　　非说他分体便非实勿不信等亦假有故。</p><p>　　音义　由初解云。论说贪分故无别体。此斥云。非说他分等。</p><p>　　△三释世俗妨。</p><p>　　而论说为世俗有者如睡眠等随他相说。</p><p>　　音义　妨云。论说掉举是世俗有。今言有性。岂符彼论。释云。论说世俗有者。是随他贪相说。例如睡眠。虽实有体。随他无明相说。而论亦言世俗有故。此亦应尔。故不相违。</p><p>　　△四正立别相。</p><p>　　掉举别相谓即嚣动令俱生法不寂静故。</p><p>　　音义　谓嚣浮躁动是掉举相。由嚣动故。能令俱生心等法。不寂静故。称掉举。</p><p>　　△五斥次师非。</p><p>　　若离烦恼无别此相（至）故不寂静非此别相。</p><p>　　音义　斥意云。既别障止。必有别相。不应以共。而为此别。</p><p>　　△二惛沉（二）初释体用。</p><p>　　云何惛沉令心于境（至）能障轻安毗钵舍那为业。</p><p>　　音义　令心于境无堪任者。谓若惛沉现在前时。心无所堪。不能明了色等境故。能障轻安等者。轻安令心远离粗重有胜堪能此则反是。故能障之。毗钵舍那此云观。于诸境相。明了缘生。即是观义。此令心等无堪任故。明了义无。</p><p>　　△次明等流（三）初师痴分摄。</p><p>　　有义惛沉痴一分摄（至）惛昧沉重是痴相故。</p><p>　　△次师等分摄。</p><p>　　有义惛沉非但痴摄（至）而痴相增但说痴分。</p><p>　　音义　初句斥前非但痴摄。谓无下次申己释。是共相摄。虽依下次通妨。</p><p>　　△三师等流性（五）初正立有性。</p><p>　　有义惛沉别有自性（至）如不信等非即痴摄。</p><p>　　音义　虽名痴分而是等流者。谓论虽云是痴分摄。然是痴之等流。非彼分位。故别有体。比量可知。</p><p>　　△二通世俗妨。</p><p>　　随他相说名世俗有如睡眠等是实有性。</p><p>　　音义　而论说为世俗有者。如睡眠等。随他相说（他相即痴）。</p><p>　　△三正立别相。</p><p>　　惛沉别相谓即懵重令俱生法无堪任故。</p><p>　　音义　懵目不明也。由懵重不明故。令俱生心等法无堪任。故名惛沉。</p><p>　　△四斥次师非。</p><p>　　若离烦恼无别惛沉（至）故无堪任非此别相。</p><p>　　音义　斥云既别障观。必有别体。不应以共。而为此别。</p><p>　　△五与痴辩异。</p><p>　　此与痴相有差别者（至）正障轻安而非迷闇。</p><p>　　音义　痴相迷闇。正障无痴。惛沉懵重。正障轻安。是二别相。</p><p>　　△三不信（二）初释体用。</p><p>　　云何不信于实德能（至）谓不信者多懈怠故。</p><p>　　△次明等流（三）初翻信显相。</p><p>　　不信三相翻信应知。</p><p>　　音义　不信三相翻信应知者。谓于实事理中。不深忍真净德中。不深乐世出世善。不希望。</p><p>　　△次正立别相。</p><p>　　然诸染法各有别相（至）是故说此心秽为性。</p><p>　　△三简不忍等。</p><p>　　由不信故于实德能（至）是此因果非此自性。</p><p>　　音义　谓由心秽故。于实等不忍乐欲。非谓不忍乐欲。别有自性。此简不忍乐欲。非不信体也。若于余事。邪忍乐欲。是此因果。非此自性。此简邪欲胜解。非不信体。</p><p>　　△四懈怠（二）初正明。</p><p>　　云何懈怠于善恶品（至）谓懈怠者增长染故。</p><p>　　音义　谓善法不勤修。恶法不勤断。是懈怠性能障善品精进。增长染法。是为业用。</p><p>　　△次简异。</p><p>　　于诸染事而？勤者（至）非净非染无信不信。</p><p>　　音义　无记事有四种。谓威仪路。工巧处。变化。及异熟。谓于此等无记事中。？录勤行。是欲胜解所摄。无别有性。如于无记。忍可乐欲。是欲胜解。非净故无信。非染故无不信。此亦例尔。</p><p>　　△五放逸（二）初释体用。</p><p>　　云何放逸于染净品（至）增恶损善所依为业。</p><p>　　音义　染品不能防净品不能修肆纵流荡。是放逸。性障不放逸。增长恶行。损减善法。所依为用。</p><p>　　△次明分位（三）初正立。</p><p>　　谓由懈怠及贪嗔痴（至）总名放逸非别有体。</p><p>　　音义　谓放逸依四法立。无别有体。</p><p>　　△次释妨。</p><p>　　虽慢疑等亦有此能（至）障三善根遍？法故。</p><p>　　音义　妨云慢疑等法。皆不防修。何不依彼。而立放逸。</p><p>　　△三指同不放逸。</p><p>　　推究此相如不放逸。</p><p>　　音义　翻前善品不放逸中。岂不防修。是此相用等文。</p><p>　　△六失念（二）初释体用。</p><p>　　云何失念于诸所缘（至）谓失念者心散乱故。</p><p>　　△次明分位。</p><p>　　有义失念念一分摄（至）故论复说此遍染心故。</p><p>　　音义　明分位中。释有三师。初解念摄。次解痴摄。后解念痴俱一分摄。由前下。出二俱所以。论复说此遍染心故者。若唯念一分为体者。则不遍诸染心。非一切烦恼。皆缘曾习境故。若唯痴一分为体者。是痴不遍痴。又与痴俱烦恼。亦不遍故。须具二分。方乃遍诸染心。</p><p>　　△七散乱（二）初释体用。</p><p>　　云何散乱于诸所缘（至）谓散乱者发恶慧故。</p><p>　　△次明分位（三）初师痴分摄。</p><p>　　有义散乱痴一分摄瑜伽说此痴一分故。</p><p>　　△次师等分摄。</p><p>　　有义散乱贪嗔痴摄（至）胜余法故说为散乱。</p><p>　　音义　先立义明贪等三。俱一分摄。说痴下通妨。谓贪下释成。</p><p>　　△三师等流性（四）初正立有体。</p><p>　　有义散乱别有自体（至）随他相说名世俗有。</p><p>　　△二正立别相。</p><p>　　散乱别相谓即躁扰令俱生法皆流荡故。</p><p>　　音义　躁扰。谓不宁静。即散乱体。能令俱生心等法。皆流荡故。称散乱。</p><p>　　△三斥前师非。</p><p>　　若离彼三无别自体不应别说障三摩地。</p><p>　　音义　三摩地。谓正定既别障定非三共相。</p><p>　　△四对掉举简（二）初约作用简（二）初问。</p><p>　　掉举散乱二用何别。</p><p>　　音义　问者意谓。掉以嚣动为相。散以躁扰为相。其二作用。复有何别。</p><p>　　△次答。</p><p>　　彼令易解此令易缘（至）而于相续有易义故。</p><p>　　音义　易解者。易其能知之心。易缘者。更其所缘之境。谓掉令心念念转易。散令所缘刹那不专。是谓此二别用。问一刹那心。当生即灭。无容从此转至余方。宁有易解易缘之义耶。释意可思。</p><p>　　△次约遍染简（二）初问。</p><p>　　染污心时由掉乱力常令念念易解易缘。</p><p>　　音义　问意云。染污心时。由此二力。今解缘易。是则染心。常应念念易缘。方显此二遍。诸染心。或有染心。不易之时。此应不遍。</p><p>　　△次答。</p><p>　　或由念等力所制伏（至）故掉与乱俱遍染心。</p><p>　　音义　答意云。染心起时。由此二故。理实常应念念易解易缘。或由念等力。伏者暂住义故。俱偏染念等者等于定也。</p><p>　　△八不正知（二）初释体用。</p><p>　　云何不正知于所境观（至）不正知者多所毁犯故。</p><p>　　△次明分位。</p><p>　　有义不正知慧一分摄（至）论复说此遍染心故。</p><p>　　音义　释有三师。初唯慧摄。次唯痴摄。后解俱摄。前影略故。遍染心故。</p><p>　　△三释与并及言（三）初显随烦恼非唯二十。</p><p>　　与并及言显随烦恼（至）但名随烦恼非烦恼摄故。</p><p>　　音义　杂事等说者。瑜伽第五十八卷云。云何名随烦恼。略由四相差别建立。一通一切不善心起。二通一切染污心起。三于各别不善心起。四善不善无记心起。非一切处。非一切时。谓无惭无愧。名通一切不善心起。随烦恼放逸掉举惛沉不信懈怠邪欲邪胜解邪念散乱不正知。此十随烦恼。通一切染污心。起忿恨覆恼嫉悭诳谄憍害。此十随烦恼各别。不善心起。若一生时。必无第二。寻伺恶作睡眠。此四随烦恼。通善不善无记心起。非一切处。非一切时。若有极久寻求伺察。便令身疲念失。心亦劳损。是故寻伺。名随烦恼。若杂事中。<a href=\"/remen/shizun.html\" class=\"keylink\" target=\"_blank\">世尊</a>所说。诸随烦恼。广说乃至愁叹忧苦随烦恼等。及摄事分。广所分别。如是一切诸随烦恼皆是。此中四相差别。随其所应相摄应知（文）。此即多种随烦恼也。随烦恼名亦摄烦恼。以随烦恼。是前根本等流性故。故等流名通。分位名局。烦恼同类余染污法但可名随。不名根本。以余染法。非前根本摄故。有多种故。摄根本故。摄余染故。非唯二十。华严钞第十三卷之四。引杂集论云。随烦恼者。谓所有诸烦恼。皆是随烦恼。有随烦恼。非是烦恼。释曰。非烦恼者。所谓忿等但随大惑名随烦恼。而非根本。名非烦恼。而贪嗔痴名随烦恼者。心法由此随烦恼故。随烦于心令不离染。令不解脱。令不断障。故名随烦恼。如世尊说。汝等长夜。为贪嗔痴。随所恼乱。心恒染污。释曰。论意云。一切烦恼根本随惑随逐众生令心心所。随顺染污。故皆名随。是以疏云。随他生故。他即众生。由惑随生。故生惑随正是经意。谓诸行人心随贪等（文）。是诸烦恼名局。随烦恼名通。故非唯二十也。</p><p>　　△次简颂所说唯有二十。</p><p>　　唯说二十随烦恼者谓非烦恼唯染粗故。</p><p>　　音义　非烦恼者。简去随烦恼中。根本烦恼。即贪等唯染。简去通三性随烦恼。即寻伺等唯粗。简去通细随烦恼。即愁叹等。颂中唯取染粗之随烦恼。故唯二十。</p><p>　　△三结示余染皆此所摄。</p><p>　　此余染法或此分位（至）随其类别如理应知。</p><p>　　合响　谓此二十随烦恼之余染法。或是此分位。或是此等流。皆此随烦恼所摄。其余染法中。或分位性。或等流性。应随其类之差别。以理准知。</p><p>　　△次诸门分别（十二）初假实门。</p><p>　　如是二十随烦恼中（至）所引理教如前应知。</p><p>　　音义　忿等小十。及大随中。放逸失念不正知。定是假有。唯嗔贪等分位立故。无惭无愧不信懈怠。此四定实。前引教理。已极成故。掉等三种。有义是假。有义是实。如前应知。</p><p>　　△二俱生分别门。</p><p>　　二十皆通俱生分别随二烦恼势力起故。</p><p>　　音义　随二。谓俱生分别。</p><p>　　△三自类相应门（三）初小随。</p><p>　　此二十中小十展转（至）行相粗猛各为主故。</p><p>　　音义　谓二十之中小十自类定不俱起。以各为主。相粗猛故。</p><p>　　△次中随。</p><p>　　中二一切不善心俱随应皆得小大俱起。</p><p>　　音义　无惭无愧。唯于一切不善心。俱与小大随皆得俱起。不遍有覆。故言随应。以大八一分。通不善性者。中二与之俱起故。</p><p>　　△三大随（二）初正释。</p><p>　　论说大八遍诸染心展转小中皆容俱起。</p><p>　　音义　不信等八。若不善心。俱小七中二。若不善有覆二性。俱诳谄憍小三。皆容俱起。论说八大遍染心故。</p><p>　　△次通妨。</p><p>　　有处说六遍染心者（至）以惛掉等违唯善故。</p><p>　　音义　瑜伽论说。六遍染者。彼论意云。惛掉增盛时。互不容俱故。于八中。除惛掉二也。集论但说五遍染者。彼论意云。惛掉等五解通二性。违唯善法故。于八中。除失念散乱不正知也。</p><p>　　补遗　失念不正知二法若痴一分摄者。遍染心念慧一分摄者。不遍染心散乱一法。虽通不善。及有覆无记。然有时被制伏故。所以亦说不遍也。</p><p>　　△四诸识相应门。</p><p>　　此唯染故非第八俱（至）中大相通五识容有。</p><p>　　音义　藏识无覆故。全无末那。唯有大八。第六全具。五识唯大中。</p><p>　　补遗　取舍差别。如上应知者。如上说五遍六遍不同。</p><p>　　△五诸受相应门（二）初依实义释。</p><p>　　由斯中大五受相应（至）如烦恼说实义如是。</p><p>　　音义　由斯者。承上第六前五中大俱义显此二随五受容俱小十俱受有二解。初解谓。忿等七。唯喜忧舍三受相应谄诳憍三四俱除苦。次解谓。忿等七四俱除乐谄诳憍三五受俱起。此受俱下。举前例释。由前云。贪嗔痴三。俱生分别。一切容与五受相应。此忿等七。即前嗔等分位故。亦应与苦俱。是知二十。多通五受（据文云中。大五受相应谄诳憍五受俱起忿等七四俱除苦。是则二十中。十三烦恼。五受相应故。注云多通者多分通五受也）故复例前以显初家释义。犹未尽也。</p><p>　　△次随粗相释。</p><p>　　若随粗相忿恨恼嫉（至）中大随粗亦如实义。</p><p>　　音义　谓忿等五小忧舍二受。俱覆悭二小。喜舍二受。俱谄诳憍三乐喜舍俱中大。俱受如前实义。得与五受相应。</p><p>　　△六别境相应门。</p><p>　　如是二十与别境五（至）故乱与定相应无失。</p><p>　　音义　先总明二十。与别境五。皆容俱起。忿等欲等不相违故。染念下。从难别。释染念谓失念。染慧谓不正知。且有问曰。忿等二十。既皆容与别境五俱。然二十中。有失念不正知。此二亦念慧一分摄。岂有念慧。复与念慧俱耶。释曰。此二痴分摄者。得与念慧俱故。复有问曰。念缘曾习。忿缘现前。宁得亦俱故。释曰。念亦缘现等。类境者。谓有现境。类似曾习境故。复又问曰。定乱相违。何容俱起故。释云染定等（云云）。</p><p>　　△七根本相应门。</p><p>　　中二大八十烦恼俱（至）行相无违贪痴分故。</p><p>　　音义　中二大八十。烦恼俱小十定非见疑。俱起此十粗动。彼见疑二种。审且细故。忿恨恼嫉。害此五容慢痴俱。是嗔分故。所蔑所憎境可同故。痴遍染故。非贪恚并者。爱憎二境。必不同故。嗔更不与嗔俱起故。悭与痴慢容俱起者。是贪分故。痴遍染故。所染所恃境可同故非贪嗔。并者贪非贪俱爱憎境别故。憍唯痴俱非贪恚慢。是贪分故。非贪嗔。并与慢解别故。不与慢俱言解别者。谓憍于自盛事。染着醉傲为性。慢恃己于他高举为性。是知憍唯在自慢。对他说。故云。解别覆诳谄三贪痴慢。俱是贪痴分故。意谓。此三贪</p></div>"
},{
    "title": "成唯识论音响补遗卷第七",
    "author": "清音义合响智素",
    "html": "<div class=\"B1_text\"><p>　　<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>音响补遗卷第七［龙讥］</p><p>　　清武林莲居　绍觉大师　音义</p><p>　　新伊大师　合响</p><p>　　法嗣智素　补遗</p><p>　　△五不定心所（三）初结前问后。</p><p>　　已说二十随<a href=\"/remen/fannao.html\" class=\"keylink\" target=\"_blank\">烦恼</a>相不定有四其相云何。</p><p>　　△次举本颂答。</p><p>　　颂曰不定谓悔眠寻伺二各二。</p><p>　　△三末论释成（二）初正释颂文（二）初释不定通名。</p><p>　　论曰悔眠寻伺于善染等（至）定遍地故立不定名。</p><p>　　音义　此四通名不定者。谓信等唯善。贪等忿等唯染。此于善染二皆不定。触等遍心。欲等遍地。此于心地。二皆不定。是故立不定名。</p><p>　　补遗　不定二字标位。总名下。列四种心所。一悔二眠。三寻。四伺。二各二释不定义。此中有二意一。释名。谓悔眠为一。寻伺为一。是为二。又悔与眠是二。寻与伺是二。是前二中。复分为二。二释义。谓悔与眠。各具善染二义。是二各二。寻伺亦然。</p><p>　　△次释悔等别名（二）初悔眠（二）初别释行相（二）初恶作。</p><p>　　悔谓恶作恶所作业（至）如是事业是我恶作。</p><p>　　音义　怪己昔作为非后乃追悔是恶作体能障奢摩他。而为业用。以恶作者。掉必俱故（瑜伽论五盖文中云掉举恶作总为一盖）。此即于果假立因名者。谓恶作是因名。追悔即果。称于追悔位。名为恶作。即是于果。假立因名。何者先恶所作业。后方追悔故。此名已作。名恶作也。悔先下明先不作亦恶作摄。应作不作（瑜伽论云。或未曾作心生追悔云何我昔应作不作）。是我恶其所作故。此通三性者。<a href=\"/remen/wuyun.html\" class=\"keylink\" target=\"_blank\">五蕴</a>论曰。此有二位。谓善不善。于二位中。复各有二。若善位中。先不作善。后起悔心。彼因是善。悔亦是善。若先作恶。后起悔心。彼因不善。悔即是善。若不善位。先不作恶。后起悔心。彼因不善。悔亦不善。若先作善。后起悔心。彼因是善。悔是不善。无记可知。故通三性。</p><p>　　合响　开蒙问。颂单言悔。长行属云。悔谓恶作。莫悔与恶作。是一法耶。答恶作是因。悔是其体。以体即因故。论属云。悔谓恶作也。问体之与因。是别之理。答恶作是因。悔体是果。问何以故知。答先恶所作业。后方追悔故。此是别理也。问恁么。则<a href=\"/remen/yinguo.html\" class=\"keylink\" target=\"_blank\">因果</a>既别。何敢即之。答谓百法门下。列云恶作。今颂云悔论属意云。此颂悔者。即是百法门下恶作。非谓即之令成一法也（文）。</p><p>　　△次睡眠。</p><p>　　眠谓睡眠令身不<a href=\"/remen/zizai.html\" class=\"keylink\" target=\"_blank\">自在</a>（至）如余盖缠心相应故。</p><p>　　音义　能令身不自在。心极闇昧。略缘境界为性。障观为业。谓睡下转解心极闇劣一门转者。闇劣释昧一门释略谓<a href=\"/remen/yishi.html\" class=\"keylink\" target=\"_blank\">意识</a>缘境通乎内外今此位中。唯向内门。略外门故。昧简下。明有体用定位。惺惺寤时周悉。今言昧略简别二时。即以昧略显此睡眠。非无体用。有<a href=\"/remen/wuxin.html\" class=\"keylink\" target=\"_blank\">无心</a>位。假立此名者。谓五无心位中。极重睡眠。虽无此体。而由此似此故。假说此名。如余盖缠下。例明有体盖。即五盖谓贪欲等。缠即八缠十缠。谓无惭等。并具瑜伽论第八卷量云。睡眠有法。昧略为性。非无体用。宗因云心相应故。如余盖缠。</p><p>　　合响　义天钞云。昧简在定者。此睡眠位。虽然专注一类。微细之境。与定不同。定意识取境明了。此乃闇昧。略别寤时者。彼觉寤时。心极明利。具能缘六尘之境。则寤时。心心所缘境宽广。此睡眠心心所。不明利故。唯缘一法尘境。取境少故。名为略也。华严钞十七之一释曰。谓睡眠位下。释上不自在言。谓令身不自在坐。亦睡眠他摇动时。亦不觉故。令心极闇昧轻略为性。不能明利详审故也。意识亦行。即是论中。一门转故。显五识不行定心一境略。而不昧故。云昧拣在定寤广缘境。不得称略故。云略别寤时故。眠有二。显有别体。必依于心。而五无心一。熟眠者。假立为眠。非实眠也。眠必与心而相应故如余盖等（文）。</p><p>　　△次通简体性（四）初师唯痴分摄。</p><p>　　有义此二唯痴为体说随烦恼及痴分故。</p><p>　　△二师痴无痴摄。</p><p>　　有义不然亦通善故（至）说随烦恼及痴分摄。</p><p>　　音义　先斥前解。不应唯染通善性故。应说下次申己释。谓染二以痴为体。净二以无痴为体。论依下次。通论意。</p><p>　　△三师思慧想摄。</p><p>　　有义此说亦不应理（至）如不信等说为痴分。</p><p>　　音义　先斥前解。此通无记。不唯善染。以无记。睡眠非痴。无痴二所摄故。应说下。次申己释。悔思慧摄。眠思想摄论俱说为世俗有故。彼染下。次通论意。</p><p>　　△四师各别有体。</p><p>　　有义彼说理亦不然（至）随痴相说名世俗有。</p><p>　　音义　先斥前解。非思慧思想为体。缠即彼性故。缠义云何。杂集论云。数数增盛。缠绕身心。名曰缠故。应说下。正申有体。即悔眠二缠。与余五位行相别故。随痴下。次通论意随他相说名世俗。有非无别体。</p><p>　　△次寻伺（二）初释体用。</p><p>　　寻谓寻求令心匆遽（至）身心分位所依为业。</p><p>　　音义　寻能令心忽务急遽于意言境粗转为性伺。则于意言境。细转为性。意言境者。此二唯意识俱。意识取境。多依名言故。言粗细转者。准五蕴论释云。寻云粗者。谓寻求瓶衣车乘等之粗相故。伺云细者。谓于瓶衣等分别细相成不成等。差别义故。此一俱以安不安住等为业者。古疏释云。身心若安。寻伺二种徐缓为业。身心不安。匆遽为业。又云或思名安。徐而细故。思量性故。慧名不安。急而粗故。简择性故身心前后。有安不安皆依寻伺故。名所依为业。</p><p>　　△次明分位。</p><p>　　并用思慧一分为体（至）体类差别不可得故。</p><p>　　音义　于意言境不深推度等义类别者。瑜伽论曰。谓不深推度所缘思为体性。若深推度所缘慧为体性。故知。并用思慧为体。</p><p>　　合响　开蒙问。寻伺二为假为实。答并用思慧一分为体。问争知并用。答若令心安。即是思分。令心不安。即是慧分。问何理如此。答思者徐而细故。慧者急而粗故。问若如是者。令安则用思。无慧不安则用慧无思。何云并用。答通照大师释有兼有正。若正用思。急慧随思。能令心安。若正用慧。徐思随慧。亦令不安。若如是说。不违并用（文）。</p><p>　　△三释二各二言（二）初标。</p><p>　　二各二者。</p><p>　　△次释（三）初师寻伺各二。</p><p>　　有义寻伺各有染净二类差别。</p><p>　　音义　谓寻伺。是二各有染净二类差别。名二各二。</p><p>　　△次师二种各二。</p><p>　　有义此释不应正理（至）或复各有缠及随眠。</p><p>　　音义　先斥前非。不唯寻伺。各有染净悔眠。亦有染净二故。应说下。次申己释。应说如前染位心所有根随二性。此根随二。各有不善。及有覆无记二类。或复各有缠及随眠。缠谓现行。眠谓种子。此亦应尔寻伺是一。悔眠是一。此二各有染净。或复各有现行种子。名二各二。</p><p>　　△三师显不定义。</p><p>　　有义彼说亦不应理（至）故置此言深为有用。</p><p>　　音义　先斥前不唯一二。不定四后有此言故。若唯一二。则各二言不能遍及此四种故。应言下。次申正先释二字之义。应言颂中二者。显二种二。悔眠一种二也。寻伺一种二也。此二二种种类别者。谓悔与眠别。寻与伺别故。一二下结示。此各下。释各二之义。谓此二种二。各有一类。谓染不染不同信等。唯是善故。非如贪等。唯是染故。或唯简随烦恼之染。故说各二言。以瑜伽亦说。此四为随烦恼故。为显下结示。谓颂中为显此四。于三性不定故。说二各二也。</p><p>　　△次诸门分别（十三）初假实门。</p><p>　　四中寻伺定是假有思（至）而论亦说世俗有故。</p><p>　　音义　四中寻伺。定假悔眠二说。一云亦假。一云是实。后义为正。世俗下。通论意。又如下。次例明并如文。量云。悔眠是实。物有世俗。有言随他相说故。喻如内种。</p><p>　　△二自类相应门。</p><p>　　四中寻伺定不相应（至）前二亦有互相应义。</p><p>　　音义　先以寻伺相对。谓四中寻伺二法。定不相应。粗细异故。谓有难云。寻伺既不俱起。若在欲界及与初静虑。除静虑中间。唯有伺起。寻不现时。岂不滥同。静虑中间无寻唯伺地耶。释曰。依于寻伺。有染不染。立三地别。谓若寻伺俱未离染。名有寻有伺地。若寻离染伺未离染名无寻唯伺地。若寻与伺。二俱离染。名无寻无伺地不依彼种。现起有无故。无滥同杂乱之失。俱与下。次以寻伺对悔眠。谓悔时眠时。得有寻伺。前二下。次以悔眠相对谓正睡眠中。亦得有悔故。皆相应。</p><p>　　△三诸识相应门（二）初简不与七八俱。</p><p>　　四皆不与第七八俱义如前说。</p><p>　　音义　义如前说者。即前释第八文中简云。恶作等四无记性者。有间断故。定非异熟。释第七文中简。云恶作追悔先所造业等（云云）。</p><p>　　△次明唯与第六俱（二）初悔眠。</p><p>　　悔眠唯与<a href=\"/remen/diliushi.html\" class=\"keylink\" target=\"_blank\">第六识</a>俱非五法故。</p><p>　　音义　悔眠唯与第六识。俱以悔眠。非是前五相应法故。谓前五任运。缘现在境。不与悔相应眠时。五识不行。不与眠相应。</p><p>　　△次寻伺（二）初师亦五识俱。</p><p>　　有义寻伺亦五识俱（至）任运分别谓五识故。</p><p>　　音义　此明寻伺二法。亦通前五。以论说五有寻伺故。七分别者。谓有相分别。<a href=\"/remen/wuxiang.html\" class=\"keylink\" target=\"_blank\">无相</a>分别。任运分别。寻求分别。伺察分别。染污分别。不染污分别。义如瑜伽初卷中释。杂集复言。任运分别谓五识故者。此师意明瑜伽。既云寻伺。即七分别。七中任运。即杂集所谓任运。故知寻伺。亦五识俱。</p><p>　　合响　华严钞十七之一云。任运分别者。谓五识身。如所缘相无异分别。于自境界任运转故。有相分别者。谓<a href=\"/remen/zixing.html\" class=\"keylink\" target=\"_blank\">自性</a>随念。二种分别。取过现境种种相故。无相分别者。谓希求未来境行分别。所余分别。皆用计度分别。以为自性。所以者何。以思度故。或时寻求。或时伺察。或时染污。或时不染污。种种分别故。瑜伽云。寻求分别者。谓于诸法观察寻求所起分别。伺察分别者。谓于己所寻求。己所观察伺察安立起分别故。染污分别者。谓于过去顾恋俱行。于未来希求俱行。于现在执着俱行。所有分别。若欲分别。若恚分别。若害分别。或随与一烦恼。随烦恼相应所起分别。不染污分别者。若善无记。谓出离分别。无恚分别。不害分别。或随与一信等善<a href=\"/remen/faxiang.html\" class=\"keylink\" target=\"_blank\">法相</a>应。或威仪路。工巧处。诸变化所有分别（文）。</p><p>　　△次师唯意识俱（四）初引论释成。</p><p>　　有义寻伺唯意识俱（至）曾不说与苦乐俱故。</p><p>　　音义　谓寻伺二。唯意识俱。论说寻等皆是意识。不共余识法故。又言忧喜受。俱非苦乐故。若五识中。有寻伺者。彼论应言。苦乐俱故。</p><p>　　△二释通妨难。</p><p>　　舍受遍故可不待说（至）而似忧故总说为忧。</p><p>　　音义　先有难云。寻伺亦有苦乐受俱。但彼论文。略而不说。例如舍受。定有亦不言故。释曰舍受遍故可不待说。苦乐非遍。何缘不说。复有难言。五识有苦乐。寻伺唯忧喜。由斯寻伺。非五识俱。然前云于初静虑。有意地乐。纯受苦处。有意地苦（此中引苦乐二受。以证寻伺。不与五识相应）。此二处中。既有苦乐。岂无有寻伺俱耶。释曰。虽初静虑有意地乐。不离喜故。总名为喜。纯苦处中。有意地苦。似余忧故。总说为忧。是故此二。不违意识。</p><p>　　△三复明非五。</p><p>　　又说寻伺以名身等（至）以名身等义为境故。</p><p>　　音义　谓瑜伽说寻伺所缘（此以所缘之境。证寻伺不与五识相应）。唯是名句文身。所诠之义（名句文身为所缘。是比量境。五识是<a href=\"/remen/xianliang.html\" class=\"keylink\" target=\"_blank\">现量</a>境）缘名等义。唯第六识。非五识身。故知寻伺唯意识俱。</p><p>　　△四通前引论。</p><p>　　然说五识有寻伺者（至）由此五识定无寻伺。</p><p>　　音义　初通瑜伽先牒。显多下出意。彼论意。显寻伺起时。多分由彼率尔五识而起故。说五识有寻伺。非说与彼五识相应。作如是说。杂集下双通二论先牒。彼与下次通。谓彼杂集所言。与瑜伽异。异义云何彼杂集言任运分别。即是五识。以五识身。亦有自性分别义故。瑜伽所说。七种分别。是五识俱意识相应。寻伺以寻伺。具有七分别故。故彼下结斥。</p><p>　　△四诸受相应门。</p><p>　　有义恶作忧舍相应（至）纯苦趣中意苦俱故。</p><p>　　音义　先初解恶作忧俱戚行转故。亦与舍俱。通无记故。睡眠忧喜舍三受俱。以行相通。欢通戚及中容故。寻伺四俱除苦。云何乐俱。初静虑中意有乐故。有义下次次解以纯苦趣中意地有苦故。于四中各加苦受。</p><p>　　△五别境相应门。</p><p>　　四皆容与五别境俱行相所缘不相违故。</p><p>　　音义　此四彼五。皆容互俱。以欲等悔等。行相所缘。不相违故。</p><p>　　△六信等相应门。</p><p>　　悔眠但与十善容俱（至）初静虑中轻安俱故。</p><p>　　音义　谓悔眠二。但与信等十善容俱。善性摄者。有信等故。除轻安者。悔眠二种。唯在欲界。欲界无有轻安法故。寻伺二种。容十一俱。初禅寻伺轻安俱故。</p><p>　　△七烦恼相应门。</p><p>　　悔但容与无明相应（至）此彼展转不相违故。</p><p>　　音义　悔但痴俱。先作后悔。由无智故。不与余九俱者。悔行相粗。贪等细故。眠与寻伺三法。十烦恼俱。此三彼十。不相违故。</p><p>　　△八随惑相应门。</p><p>　　悔与中大随惑容俱（至）眠等位中皆起彼故。</p><p>　　音义　悔与中大容俱者。以不善摄者。容与二随相应起故。非忿等十俱者。以忿等各别为主。不与余相应故。睡眠寻伺三法二十。容俱以眠等三法中。染性摄者容起彼二十故。</p><p>　　△九三性相摄门（二）初总明通三性。</p><p>　　此四皆通善等三性于无记业亦追悔故。</p><p>　　音义　恐有问曰二通无记。其义易知。云何悔亦通无记耶。释曰。亦有追悔无记业故。</p><p>　　△次别明通善等（二）初通善性。</p><p>　　有义初二唯生得善（至）闻思位中有悔眠故。</p><p>　　音义　释有二师。初解谓悔眠二种。唯生得善摄。非加<a href=\"/remen/xingshan.html\" class=\"keylink\" target=\"_blank\">行善</a>。以悔粗鄙眠昧略故。加行细审。及明了故寻伺二种。通生得善。亦通加行善摄。何者于<a href=\"/remen/wensixiu.html\" class=\"keylink\" target=\"_blank\">闻思修</a>。所成善法。得有寻伺俱故。次释谓悔眠。亦通加行。以闻思位中。容有善悔及眠息故。杂集释此二善义。云何等生得善。谓即彼诸善法。由先串习故。感得如是报。由此自性。即于是处。不由思惟。任运乐住。何等加行善。谓依止亲近。善丈夫故。听闻<a href=\"/remen/zhengfa.html\" class=\"keylink\" target=\"_blank\">正法</a>。如理作意。修习净善故。</p><p>　　△次通无记（二）初二无记。</p><p>　　后三皆通染净无记恶作非染解粗猛故。</p><p>　　音义　染谓有覆。净谓无覆。此二性者。后三皆通恶作一种。唯通无覆。非染无记。何者此行相粗。彼细审故。</p><p>　　△次四无记。</p><p>　　四无记中悔唯中二（至）不能寻察名等义故。</p><p>　　音义　四无记者。孤山机要云。无记有四种。一异熟。谓<a href=\"/remen/sanjie.html\" class=\"keylink\" target=\"_blank\">三界</a>五道<a href=\"/remen/guobao.html\" class=\"keylink\" target=\"_blank\">果报</a>五蕴等。二威仪。谓行住坐卧等。三工巧。谓彩画雕镂等。四变化。谓改易形质无而歘有等悔于四无记中。唯通威仪路。及工巧处。二无记也。行相粗猛非定果者。简非异熟变化二无记。此非定引故除后变化非业感故。除初异熟。睡眠通三。唯除第四。何除第四。非定引生故。云何有初异熟生无记心。亦得眠故。寻伺通三。唯除初一。云何除初。彼异熟心行相微劣。不能寻察名等义故。</p><p>　　△十界系现缘门（三）初三界系属。</p><p>　　恶作睡眠唯欲界有（至）余界地法皆妙静故。</p><p>　　音义　余界地。法皆妙静故者。谓二禅已上七地所有身心皆妙寂静寻伺粗动所以不遍。</p><p>　　△次三界现起。</p><p>　　悔眠生上必不现起寻伺上下亦起下上。</p><p>　　音义　谓生上地悔眠二法。必不现起。以此二法。唯在欲界有故。寻伺二法。通于欲界及初禅故。得上下互现。</p><p>　　△三三界相缘。</p><p>　　下上寻伺能缘上下（至）梦能普缘所更事故。</p><p>　　音义　谓寻伺二下。能缘上上。亦缘下悔眠二解。一云下不缘上。一云亦能缘上邪见悔<a href=\"/foxue/changshi/153408.html\" class=\"keylink\" target=\"_blank\">修定</a>者。谓如有人。于欲界中。修得上定。忽遇邪师无因果说。彼人闻已。悔所修定。斯即下地起上悔也。梦能普缘所更事者。如有异生。从上界没。生人中者。彼人或在梦中。普缘上界所更事故。此即眠能缘上境也。</p><p>　　△十一学等相摄门。</p><p>　　悔非无学离欲舍故（至）有为善法皆无学故。</p><p>　　音义　悔非无学位摄。此唯在欲。于不还位。离欲界惑。已舍此故。修三皆通三位求<a href=\"/remen/jietuo.html\" class=\"keylink\" target=\"_blank\">解脱</a>下。释通二位。谓三乘有学及无学位。所有有为善法通。二位故。意显此三善性摄者。亦有为数。是故此三通斯二位。非二位摄。其义易知故。不重解。</p><p>　　补遗　一切凡夫。及初二果。皆得有悔。三果以上。即便无悔故。非无学凡夫睡眠寻伺。非学非无学摄。初二三果者。即是学摄。四果及大乘八地以上菩萨。睡眠寻伺。是无学摄。以其虽是有为。皆唯善故。</p><p>　　△十一三断相摄门（二）初正明四种通三断。</p><p>　　悔眠唯通见修所断（至）故通见修非所断摄。</p><p>　　音义　亦邪见等。释通二断邪见引生者属见断故等者等于有漏善力起者。即修断故。非无下。简眠悔不通非所断。眠非非所断者。非无漏道。所引生故。悔非非所断者。此非如忧深求解脱故。理实忧亦非非所断。意谓求解脱之忧。尚非非所断。何况悔耶。若于见修断。后更有睡眠。名非所断。如萨遮尼干经说。阿罗汉眠。乃至佛亦有眠。即非所断眠也。寻伺下释后二。彼谓无漏道寻伺。虽非无漏道。而能引彼无漏道者。即修所断从无漏引生者。即非所断。见断可知。</p><p>　　△次别以寻伺对五法（二）初师唯分别摄。</p><p>　　有义寻伺非所断者（至）瑜伽说彼是分别故。</p><p>　　音义　五法者。入楞伽云。一名。二相。三分别。四正智。五如如。谓非所断寻伺二者。唯第三分别摄耳。</p><p>　　△次师亦正智摄（三）初正释。</p><p>　　有义此二亦正智摄（至）又说彼是言说因故。</p><p>　　音义　亦正智摄者。谓见修所断二者。可言唯分别摄。非所断者。亦通正智。何者八圣道中。正思惟是无漏故。谓即是无漏后得智。思能令心寻伺等故。又说彼是言说因故。菩萨<a href=\"/remen/shuofa.html\" class=\"keylink\" target=\"_blank\">说法</a>。是后得智。意明寻伺。既以思为体。且是言说因。是故亦通正智所摄。</p><p>　　△次转解。</p><p>　　未究竟位于药病等（至）故此二种亦通无漏。</p><p>　　音义　药谓法门。病谓心行。谓菩萨在于未究竟位中。未能遍知一切法门。及<a href=\"/remen/zhongsheng.html\" class=\"keylink\" target=\"_blank\">众生</a>种种心行。后得智中。为他说法。必假寻伺。推求药病。然后随宜为机说法。非如佛地。不假功用。而说法耳。故此下。结通无漏。</p><p>　　△三通论。</p><p>　　虽说寻伺必是分别（至）正智中亦有分别故。</p><p>　　△十三结例余门。</p><p>　　余门准上如理应思。</p><p>　　合响　如理应思者。例前有事无事有漏无漏事境。名境等。思之。</p><p>　　△次总示二谛（二）初略问答定即离。</p><p>　　如是六位诸心所法（至）分位差别设尔何失。</p><p>　　音义　先问。设尔下答。设令即离。便有何失。</p><p>　　△次广问答显二谛（二）初难即离（二）初标失。</p><p>　　二俱有过。</p><p>　　△次释成（二）初明离心之过。</p><p>　　若离心体有别自性（至）于信等无别染善法。</p><p>　　合响　心远独<a href=\"/remen/xingzhe.html\" class=\"keylink\" target=\"_blank\">行者</a>。摄论颂云。远行及独行。无身？？于窟。调其难调心。是名真梵志。宗镜第五十九卷。引百法释云。如来于意根处。说远行及独行也。随无明意识。遍缘一切境也。故名远行。又诸心相续。一一转故。无实主宰。名独行。无身者。即心无形质故。寐于窟者。即依附诸根。潜转身内。名为寐于窟也。寐者藏也。即心之所蕴在身中。此偈意谓。破外道执有实。我也。<a href=\"/remen/shizun.html\" class=\"keylink\" target=\"_blank\">世尊</a>云。但是心独行。无别主宰。故言独行也。又无始游历六尘境故名远行。无别心所故名独行。明知无别心所也。士夫六界者。瑜伽云。佛说皆云。四大空识。能成有情。色动心三法最胜。为所依色。所依者。即四大也。动所依者。空是也。谓内空界不取外者。由内身中。有此空界故。所以有动故。为动依。心所依者。识是也。即说六界。能成有情。不言心所界也。释云。许心似二现者。此中似言似心外所计实二分等法。故名为似。无别染善法者。谓<a href=\"/remen/weixin.html\" class=\"keylink\" target=\"_blank\">唯心</a>变似相见二分。二分离心。无别有法。复言心变似贪信等故。贪信等离心之外。无别染善法体即心也。如二分故（文）。</p><p>　　△次明即心之失。</p><p>　　若即是心分位差别（至）无别故与圣教相违。</p><p>　　音义　他性相应非自性者。瑜伽论。问诸法谁相应。为何义故。建立相应。答他性相应非自性为遍了知依自性清净心。有染净法。若增若减。是故建立。瑜伽颂言。五种性不成等者。彼论释云。有一<a href=\"/remen/shamen.html\" class=\"keylink\" target=\"_blank\">沙门</a>。若<a href=\"/remen/poluomen.html\" class=\"keylink\" target=\"_blank\">婆罗门</a>欲令名中。唯心实有非诸心法。此不应理。何以故。且说诸蕴。有五种性。不成就故（若谓心所即是心王。则五种取蕴之性不得成就。以无受想行三蕴故。又若谓但由分位差别。而立五蕴者。亦有过失。以一<a href=\"/remen/shana.html\" class=\"keylink\" target=\"_blank\">刹那</a>中。其<a href=\"/remen/yinyuan1.html\" class=\"keylink\" target=\"_blank\">因缘</a>必无差别可得故。又则与圣教相违圣说五蕴法。同在一刹那中。横具不依前后假立）。又若彼计分位别故。有种性者。分位别计。亦有过失。何以故是诸分位。展转相望。作用差别。若有若无。皆成失故。若言有者。由相异故。便应有异。实物体性。若言无者。计分位别。则为唐捐。又不应如六识身分位差别。何以故。由六识身所依所缘有差别故。是诸分位一处可得故不应理。若谓转变。亦不应理。何以故。于有色物可转变故。得有分位。前后差别。非于无色。有如乳酪生酥等异。又心因缘无差别故行别分位。不应道理。于一刹那。必不可得。差别因缘。令彼分位。而有差别。是故汝计分位差别。不应道理。又违圣教。如契经言。贪嗔痴等。恼染其心。令不解脱。若唯有心二不俱有是即贪等。应不依识。又复经言。三和合与触。俱生受想思等故名所摄四无色蕴。心与心所。更互相应。道理成就。</p><p>　　△次答妙理（二）初正答（二）初约王所相望显二谛（二）初依世俗以明离心有性（二）初正明有性。</p><p>　　应说离心有别自性。</p><p>　　音义　谓前六位诸心所法。应说离八心王。有实自性依理。世俗法如是故。</p><p>　　△次通前引教。</p><p>　　以心胜故说<a href=\"/remen/weishi.html\" class=\"keylink\" target=\"_blank\">唯识</a>等（至）及现似彼皆无有失。</p><p>　　音义　言心胜者。具有四义。宗镜云。一能为主。二能为依。三行相总四恒决定。心所不尔。故云胜也。意明心胜所劣。诸圣教中。依心胜义说。唯有识及心。远行独行。染净由心。士夫六界等。又复心所依。心势力生故。所以论说似贪等。现非显贪等。即是其心。又<a href=\"/remen/shixin.html\" class=\"keylink\" target=\"_blank\">识心</a>言。亦摄心所定相应故。是故唯识等言。皆无即心之失。</p><p>　　△次依胜义以示非即非离。</p><p>　　此依世俗若依胜义心所与心非离非即。</p><p>　　合响　开蒙问。一异理。答若约俗谛。尊卑迥然。三所不同。若约<a href=\"/remen/zhendi.html\" class=\"keylink\" target=\"_blank\">真谛</a>。一能缘性。或二空理乃至废诠。宁分王所。宗镜第五十九卷云。又若依第一体用显现谛即心王为体。心所为用。即体用不即不离也。若依第二胜义。即因果差别谛。即王所互为因果。法尔非离也。若依第三。<a href=\"/remen/zhengde.html\" class=\"keylink\" target=\"_blank\">证得</a>胜义谛。即依诠显者。若依能诠。依他起性说非即。若依所诠。二<a href=\"/remen/wuwo.html\" class=\"keylink\" target=\"_blank\">无我</a>理。说即王所非离。若第四胜义。胜义谛废诠谈旨。亦不言即离也。即一真法界。离言绝相。即王所道理同归一真如故（文）。</p><p>　　△次例诸识相望显二谛。</p><p>　　诸识相望应知亦然。</p><p>　　合响　开蒙问。八王相望。约真谛说。亦应无异。答理固同然。宁分彼此。问何以知之。答仁王疏。说性源相源。若相源者。前七皆归一第<a href=\"/remen/bashi.html\" class=\"keylink\" target=\"_blank\">八识</a>。问何以故。答渊深七浪楞伽说故。若性源者。诸法皆归一真如故。问喻如何者。答如水与波。若俗谛说。停水非波。波非停水。又此一波非彼多波。若真谛说。唯是一水。湿性何异。难曰。如此说。成用别体同。合不正义。答彼不正者。体一用别。此正义者。各分体用。问请说各分。不违真俗之理。答东波西波。各全水体。各全波用。若依俗谛。其东水波。非西水波。若依真谛。东西波水一个湿性。岂东湿性别如西湿。况湿无东西。人自分为东西故（文）。</p><p>　　△次结叹。</p><p>　　是为大乘真俗妙理。</p><p>　　合响　开蒙问。设心心所迥然各别。不与会同。有何过。答便违圣说。真中有俗。俗中有真识表之中。此二决定。元真元俗。谁知真俗。岂有此理。问教他元然又且如何。答真是俗法之本源故。倘若无真俗。依何有若。无俗者。汝之真性。对谁说真。既相待立。必不相离必然之道。何疑之有。又俗谛中。心心所法。迥然各异者。一人身中。有五十九。成多有情。答第八识。是其相源。唯依第八立一有情。是总报主。一命根故（文）。</p><p>　　△次明共依等后三门（三）初结前问后。</p><p>　　已说六识心所相应云何应知现起分位。</p><p>　　△次举本颂答。</p><p>　　颂曰依止根本识（至）及无心二定睡眠与闷绝。</p><p>　　音义　此八句颂。初句六识共依门。次三句六识俱转门。后四句起灭分位门。</p><p>　　△三末论释成（三）初释共依门。</p><p>　　论曰根本识者阿陀那识（至）以根本识为共亲依。</p><p>　　音义　清凉释曰。举阿陀那。通至<a href=\"/remen/foguo.html\" class=\"keylink\" target=\"_blank\">佛果</a>位。若言赖耶。位局染故。但言六者。第七识缘恒时具故。又此正明六识义故。为共亲依者。共依即是现行本识。识皆共故。亲依即是彼种子识。各别种故。</p><p>　　△次释俱转门（三）初法释（二）初释五识<a href=\"/remen/suiyuan.html\" class=\"keylink\" target=\"_blank\">随缘</a>现。</p><p>　　五识者谓前五转识（至）众缘和合方得现前。</p><p>　　音义　清凉释曰。种类相似者。一俱依色根。二同缘色境。三俱缘现在。四俱有间断。缘谓作意等者。有颂云。眼识九缘生。耳识唯从八。鼻舌身三七。后三五三四。若加等无间。于前各加一。眼九缘者。一空。二明。<a href=\"/remen/sangen.html\" class=\"keylink\" target=\"_blank\">三根</a>。四境。五作意。六根本依第八识。七染净依第七识。八分别依第六识。九种子即因缘依。耳唯除明。七更除空。此三合中知故。后三即六七八。第六五缘。更除染净及与分别。分别即所发识。染净即所依根。第七识或三或四。谓除染净。染净即所发识故。前六识中。约为根故。除此第七中。约为识故除。复除第八。第八即总故。或三更除于境。境即根故。第八或三者。但有种子作意及根。或四即更加境。广如宗镜五十五卷中明。</p><p>　　△次释或俱或不俱。</p><p>　　由此或俱或不俱起外缘合者有顿渐故。</p><p>　　音义　谓即由此随缘现义。故五识起或俱不俱。何者。外缘顿合。则五识俱起。若渐合时。或二三四。或唯一故。</p><p>　　△次喻明。</p><p>　　如水涛波随缘多少。</p><p>　　△三指广。</p><p>　　此等法喻广说如经。</p><p>　　音义　广说如经者。即<a href=\"/fojing/jieshenmijing/yuanwen.html\" class=\"keylink\" target=\"_blank\">解深密经</a>云。广慧。如大瀑流水。若有一浪生缘现前。唯一浪转。乃至若多浪生缘现前。有多浪转。诸识亦尔。彼更有净明镜喻。恐繁不引。</p><p>　　△三释起灭分位门（二）初释意识常现起（二）初对诸识通明起不起。</p><p>　　由五转识行相粗动（至）故<a href=\"/remen/wuyuan.html\" class=\"keylink\" target=\"_blank\">无缘</a>碍令总不行。</p><p>　　音义　诸识行相。有粗有细。所藉众缘。有多有少。所以现起有不同耳。</p><p>　　△次对前五别明常现起。</p><p>　　又五识身不能思虑（至）由斯不说此随缘现。</p><p>　　音义　思虑有能不能。转处有内有外。是以前五第六现起有异。</p><p>　　△次释五位亦不行（三）初正明五位（三）初标征。</p><p>　　五位者何生无想等。</p><p>　　△次别释（三）初释无想天报（三）初正释无想。</p><p>　　无想天者谓修彼定（至）故六转识于彼皆断。</p><p>　　音义　昔于因中。修无想定。厌患粗想。而求出离。承斯<a href=\"/remen/dingli.html\" class=\"keylink\" target=\"_blank\">定力</a>。生彼天中。违六转识。及彼心所。想灭为首。以此立名。故于彼天。六识皆断。</p><p>　　合响　无想天厌粗想力者。宗镜第五十五卷云。谓诸外道。以想为<a href=\"/remen/shengsi.html\" class=\"keylink\" target=\"_blank\">生死</a>之因。即偏厌之。唯前六识想。非第七八。故言粗想。细想在故。灭于六识。七八微细。彼不能知。故不灭也（文）。</p><p>　　△次简识有无（三）初师常无六识。</p><p>　　有义彼天常无六识（至）又说彼为无心地故。</p><p>　　音义　谓彼天中。自初生时。乃至命终。常无六识。圣教下。引教释成。唯有有色支者。谓十二有支中。名色一支。说彼唯有色支。而无名故。故又说彼。为无心地。</p><p>　　△次师初无后有。</p><p>　　有义彼天将命终位（至）依长时说非谓全无。</p><p>　　音义　先释义。谓彼天中于命终位。要起转识。非一向无。何者。彼命终时。必起下地润生爱故。润生爱俱有转识故。瑜伽下次证成。然说下通前引教。</p><p>　　△三师初后俱有（二）初正释。</p><p>　　有义生时亦有转识（至）如余本有初必有转识故。</p><p>　　音义　意谓。彼天不但命终。初生之时。亦有转识何者。彼天中有身。将生彼时。必起润生烦恼爱。故初生时亦有六识。中有者。俱舍颂云。死生二有中。五蕴名中有。如余下。举例明有转识。余谓余禅天也。本有初者。俱舍颂云。本有谓死前。居生刹那后。清凉释曰。本有即是今身。未至当有故。言初者。即本有身初生时也。</p><p>　　合响　宗镜第七十四卷中。问心为起惑之因。身是造业之本。身约几种有。何身能造业。答身总四有。一生有。即中有后本有前。正结生相续时。刹那五蕴起。名生有。二本有者。即生有后死有前。于其中间所有五蕴。皆名本有。以是本总报业所招故。三死有者。即本有后中有前。将死正死诸蕴灭时。名死有。四中有者。即死有后生有前。于两中间有故。名为中有。即生死二有身。不能发业。以无心故。若中本二有身。即能发业。</p><p>　　△次引证（二）初引入义显初非无。</p><p>　　瑜伽论说若生于彼（至）先有后无乃名入故。</p><p>　　音义　先引文。即第十二卷。彼本有下释义。意谓。彼本有初。必有转识。后时由串习力。灭此转识。而住无心。乃名入耳。</p><p>　　△次引灭义显初定有。</p><p>　　决择分言所有生得（至）故彼初位转识暂起。</p><p>　　音义　先引文。此言下释义。生得灭言。显本有天报身。初时有异熟生。转识暂时现起。由宿串习。此定势力。违前转识。令不现行。因此引起真异熟识。分位差别。说名无想。无想引生。说名无想。如善引生二定。名善定。名善者。加行善根所引发故。不尔下斥前。故彼下结示。</p><p>　　△三明所系地。</p><p>　　彼天唯在第四静虑（至）能感彼天异熟果故。</p><p>　　音义　唯在第四静虑者。即四禅天。此四禅中。有九天。兹当第四。问彼天何以不居下上地耶。答下三地中。想心粗动。难可断故。上四地中。而无无想异熟处故。无处者。谓四空灭色存心。无想灭心存色。彼无灭心存色之处。故不居也。即能引发无想定思者。谓生彼天。由串习力。引发定思。思即意业。业能感果。故曰能感彼天异熟果。</p><p>　　△次释二无心定（二）初略明。</p><p>　　及无心二定者谓无想灭尽定俱无六识故名无心。</p><p>　　△次广释（二）初无想定（四）初正释定体。</p><p>　　无想定者谓有异生（至）令身安和故亦名定。</p><p>　　合响　宗镜第五十五卷云。无想定伏遍净贪者。谓第三禅。无第四禅已上贪。犹未伏显离欲也。出离想者。显想即作<a href=\"/remen/niepan.html\" class=\"keylink\" target=\"_blank\">涅槃</a>想也。不恒行等灭者。显所灭识多少也。作意伏染而入定者。观想如病如痈如箭。于所生起种种想中。厌背而住。唯谓无想寂静微妙。于无想中。持心而住。如是渐次。离诸所缘。心便寂灭（文）。问此与无想天。有何差别。答此是因彼是果。此善彼无记。此有报彼是报。此有行彼无行等。即是别义。</p><p>　　补遗　遍净贪及上染。皆指六识相应之俱生惑。</p><p>　　△二三品修相。</p><p>　　修习此定品别有三（至）穷满寿量后方殒没。</p><p>　　音义　此定三品别者。由彼异生根分利钝。修有勤怠。故于现法有退不退。修因若是。感果亦殊。故有不甚光净。及最光净等之别。由是而分上中下耳。</p><p>　　△三界性等摄。</p><p>　　此定唯属第四静虑（至）四业通三除顺现受。</p><p>　　音义　初约界地判。以界地言。唯属第四静虑。次约三性判。以三性言。唯是善性。即彼加行<a href=\"/remen/shanxin.html\" class=\"keylink\" target=\"_blank\">善心</a>等法所引生故。下上地无由前所说。下想粗动。上无处故。三约四业判。四业者。杂心论曰。一顺现受。二顺生受。三顺后受。四不定受。彼论释曰。若业此生作。即此生受。名为现受。第二生受。名为生受。三生乃至无量时受。名为后受。不定受者。前三皆不定故。此中言。唯通三种。除现受者。非于现生即受彼天之果报故。</p><p>　　△四定所起处（二）初师唯欲界起。</p><p>　　有义此定唯欲界起（至）人中慧解极猛利故。</p><p>　　△次师欲<a href=\"/remen/sejie.html\" class=\"keylink\" target=\"_blank\">色界</a>起。</p><p>　　有义欲界先修习已（至）故唯有漏非圣所起。</p><p>　　合响　谓于欲界人中。先修此定。从欲界没。后生色界。以串习力故。能引此定现前。意显欲色二界。皆能现起。除无想下通妨。妨云。岂生色界者。皆能现起此定耶。通云。凡夫外道修此定者则尔。圣者不然。以圣者于十八天中。除无想天。余天或超或次。至究竟故。此由下。复问。何以圣教。除无想天。不起此定。答此由凡夫外道。厌恶想心。欣彼无想果报。故入此定。所以唯是有漏。圣者漏无漏杂修。故非所起。是以除之。</p><p>　　补遗　据上文。此定唯属第四静虑。此地有九天。今除无想。至究竟六天。后生色界。能引现前者。唯局无云福生广果三天耳。上下地无由前说故。次师此定现前。通于二界。先于欲界人中。修习此定。从欲界没。后生色界。以先人中串习力故。能引此定现前。除无想天。至色究竟故者。简除四禅第四是无想天。无烦至究竟。是那含所住五净居天。今言生色界者。能引此定。设无简别。恐谓凡生色界者。皆能起此定耶。故简之。无想天。是此定所趣之果。定若未成。犹未得生。故除之。此定凡夫外道所修。唯是有漏。非那含<a href=\"/remen/shengren.html\" class=\"keylink\" target=\"_blank\">圣人</a>所起。故此五天并除之意。唯生色界第四禅。无云福生广果三天。能起此定耳。</p><p>　　△次灭尽定（四）初正释定体。</p><p>　　灭尽定者谓有无学（至）偏厌受想亦名灭彼定。</p><p>　　合响　宗镜第五十五卷云。灭尽定者谓有无学等者。有学圣者。除初二果（如后文云。初起此定。要全断欲界一地修惑。故除初二果。欲界惑种二性繁杂。障定强故。唯不还果等。得此定故）。唯身证不还第三果人。有学中。除异生故。离无所有贪。上贪不定者。以灭定唯依非想定起故。此以初修二乘者言离。菩萨伏不离贪。即此亦名灭受想定（文）。由止息下。谓由暂止息想作意为先导。令六识心心所。及第七恒行染污末那。及彼心所。皆悉灭尽。故立此名。令身安和。亦得名定。由加行时。偏厌受想故。亦名为灭受想定。宗镜。问灭尽定。与无想定。俱称无心。二定何别。答有四义不同。古释云。一约得人异。灭尽定是圣人得。无想是凡夫得。二<a href=\"/remen/qiyuan.html\" class=\"keylink\" target=\"_blank\">祈愿</a>异。入灭尽定者。作止息想。求<a href=\"/remen/gongde.html\" class=\"keylink\" target=\"_blank\">功德</a>。入无想定。作解脱入。三感果不感果异。无想定是有漏。能感无想天别报果。灭定是无漏。不感三界果。四灭识多少异。灭尽定灭识多。兼灭第七染污末那。无想定灭识少。止灭前六识（文）。</p><p>　　补遗　清凉云。谓有无学者。即罗汉及独一辟支也。或有学圣者。即三果身证那含。已伏等者。谓无所有已下诸贪。或伏或灭。未灭上贪。或灭上贪。欲超过有顶。由暂止息想作意为先。令六识心及心所。染污第七恒行心心所。俱不行故。立灭尽名。谓有心定。令心平等和悦。如有心定。故亦名定。</p><p>　　△二三品修相。</p><p>　　修习此定品别有三（至）上品修者毕竟不退。</p><p>　　音义　杂集论说。修定有三。若于诸定。未能了达。入住出相。是下品修。虽已了达。未善串习。是中品修。既了达已。复善串习。是上品修。如次似此三品别义。</p><p>　　补遗　此但判三品。不云招果者。是无漏道。不感三界异熟果故。</p><p>　　△三界等所摄。</p><p>　　此定初修必依有顶（至）非学非无学摄似涅槃故。</p><p>　　音义　此定初修习时。必依有顶非非想定。游历观察真无漏理。而为加行。乃得趣入。所以者何。九次第中。此最后故。谓从初禅乃至有顶。邻接而入。次第不乱。此定既在有顶定后。故依有顶为加行入。有顶之上。无别有地。是故此定亦属有顶。问若属有顶。则通凡圣。何唯圣修。答虽属有顶。无漏摄故。问余七地后。亦得起此定否。若修此定。已得纯熟。出入自在者。余地心后亦得现前。问此属道谛。学等何摄。答虽属道谛。然非二摄。何非二摄。似涅槃故。意谓。寂静微妙。似涅槃故。非学所摄。非真涅槃。是故亦非无学所摄。</p><p>　　△四定所起处（二）初初起处所。</p><p>　　此定初起唯在人中（至）知有藏识不断灭故。</p><p>　　音义　谓此定起。必在欲界人中。是佛及<a href=\"/remen/fodizi.html\" class=\"keylink\" target=\"_blank\">佛弟子</a>说法之力。而得起故。且五趣中。人中慧解极猛利故。若修此定已得自在。后生色<a href=\"/remen/wusejie.html\" class=\"keylink\" target=\"_blank\">无色界</a>。亦得现前。问色界有身。起此可尔。于无色界。既无色身。云何此定亦得现前。答邬陀夷经。即此诚证。说无色界。亦名意成天故。意显彼天。虽无业果。既名意成。非无名摄。非色四蕴。是以亦得起此定故。然虽得起。有二类别。若于人中。闻大乘教所说第八识名。不信受者。虽生不起。何者。恐色心俱无。成断灭故。若闻已信有第八识者。生彼亦得现前。何者。知有藏识不断灭故。</p><p>　　△次断惑方起（二）初通明三乘（二）初全断见起。</p><p>　　要断三界见所断惑（至）随应后得所引发故。</p><p>　　音义　初修此定。必依有顶。游观无漏故。此定初起。要断见惑。若未断见。即异生性。异生不能或伏或灭有顶心心所故。又复此定微妙。须证二空。随应后得智。所引发故。言随应后得者。即根本智。先证二空。后得智中。复修加行。然后能入此定。设未断见。无后得智故。要全断见惑。于人法空。皆有后得。二乘或单。菩萨或复。而不决定。故曰随应。</p><p>　　△次分断修起（二）初正释（二）初师下八地伏七断欲。</p><p>　　有义下八地修所断（至）生上八地皆得后起。</p><p>　　音义　此释谓唯除非想下八地中。修所断惑中。要全断欲界一地。余但伏除。然后方能初起此定。何全断欲。谓欲界惑种不善有覆二性繁杂。障定强故。圣教唯说不还果等得此定故。要断欲界九品惑尽。方得名为不还果故。彼随所应生上八地皆得起者。彼谓不还果等。随所应者。或全超。或半超。或遍没。如是等类。生上地者。皆得起此。故曰随应。</p><p>　　△次师九地中伏五断四。</p><p>　　有义要断下之四地（至）生上五地皆得后起。</p><p>　　音义　此释谓修断惑中。要断下之四地。余五伏断。然后方能初起此定。何者。下四地中。变异受俱烦恼种子。障定强故。末句准前。</p><p>　　△次通妨（二）初难。</p><p>　　若伏下惑能起此定（至）岂生上已却断下惑。</p><p>　　音义　难云。若伏余惑。随应生上。皆得起此定者。然不还等内钝根人。消碍入空。生无色界。此之生上地者。后于所伏不断之惑。退起润生之时。岂无生上却断下惑之失耶。</p><p>　　△次释（二）初顺彼答。</p><p>　　断亦无失如生上者（至）但由惑种润上地生。</p><p>　　音义　生上断下。亦无有失（以第七识遍三界故。如那含生上地。将证无学时。断下末那俱生烦恼。今以彼例此。则生上断下六识中俱生惑。亦无不可。此且顺彼权答。若据下逆答。文中定无生上断下之失）。如生上地得无学者。断下末那俱生惑故。然不还下。通伏难。又难云。若伏余惑。能起此定。后于所伏。设不退起。岂生上者。而无润生惑耶。释曰。不还果人。观智力强。正润生位。不假现行烦恼。但由惑种。而润生故。</p><p>　　补遗　如生上地证无学者。一时顿断下九地末那相应俱生惑故。六识中俱生烦恼。其相粗显故。三界九地种子。次第渐断。第七识中。俱生烦恼。其相微细故。三界九地种子。须待金刚喻定。方能顿断。</p><p>　　△次逆彼答。</p><p>　　虽所伏惑有退不退（至）故无生上却断下失。</p><p>　　音义　有退。即前难义。不退。即伏难义。而无伏下生上地义者。谓前顺答。约第七识俱烦恼障种。三乘将得无学果时。一刹那中。三界顿断。故生上地得无学者。有断下地末那俱生惑义。此复逆答。约前六识俱修所断种。三界九地。一一渐次九品别断。或为一聚九品别断。故无伏下生上地义。宁有生上却断下惑之过失乎。</p><p>　　△次别明菩萨（二）初回心。</p><p>　　若诸菩萨先二乘位（至）一切位中能起此定。</p><p>　　音义　若先于二乘位。已得此定。后复回心向大乘者。先既已得在处可起。无复论其位之高下。故于贤位及与圣位。皆能起此定耳。</p><p>　　△次直往（二）初渐悟。</p><p>　　若不尔者或有乃至（至）方能现起灭尽定故。</p><p>　　音义　不尔者。翻上回心。即一向发大乘心者。谓有一类渐悟菩萨。登初地时。渐渐伏除诸烦恼障。乃至七地后心。方能永伏三界诸惑。然于欲界九品。虽未永断。而能如彼得不还者。于此位中。能起此定。论说下。引证如文。</p><p>　　△次顿悟。</p><p>　　有从初地即能永伏（至）亦能现起灭尽定故。</p><p>　　音义　谓有一类顿悟菩萨。于初地中。永伏三界修所断惑。如阿罗汉。永断无异。彼从初地。乃至十地皆得起此。经说下引证。前六既尔。后四可知。</p><p>　　△三释睡眠闷绝（三）初总标。</p><p>　　无心睡眠与闷绝者（至）令前六识皆不现行。</p><p>　　音义　六识不行。其势不异于前二定。故此二种。亦得无心之名。</p><p>　　△次别释（三）初睡眠。</p><p>　　疲极等缘所引身位（至）而由彼似彼故假说彼名。</p><p>　　音义　先正释。谓有疲劳极重等缘所引身位。身顿劳故。六情闇钝。令前六识。皆不现行。故名极重睡眠。此睡下次通妨。难云。眠即不定。心所与心相应。此既无心。宁有心所。释曰。此睡眠时。虽无彼睡眠心所体。而由彼睡眠心所引起。与彼相似。是故假立彼名耳。</p><p>　　△次闷绝。</p><p>　　风热等缘所引身位亦违六识故名极重闷绝。</p><p>　　音义　或由感冒风热等缘。所引身位。亦令六识不行。故名闷绝。</p><p>　　△三结属。</p><p>　　或此俱是触处少分。</p><p>　　音义　此者。指前睡闷疲极风热等缘。皆属触尘。故云俱是触处少分。</p><p>　　△三总结。</p><p>　　除斯五位意识恒起。</p><p>　　△次释及与言（二）初问。</p><p>　　正生死时亦无意识何故但说五位不行。</p><p>　　△次答（二）初师显生死时。</p><p>　　有义生死及与言显。</p><p>　　音义　谓正生死位。即颂中及与二字以显之。</p><p>　　△次师显五无杂（三）初斥前。</p><p>　　彼说非理所以者何（至）谓前五位及无余依。</p><p>　　音义　圣教但说六时无心。不应别有。六时者。谓前五位。及入无余依涅槃时。</p><p>　　△次申正。</p><p>　　应说生死即闷绝摄（至）说及与言显五无杂。</p><p>　　△三通妨。</p><p>　　此显六识断已后时（至）由此不说入无余依。</p><p>　　音义　或问曰。圣教既云六时无心。此何不言无余依耶。释曰。此中明起灭分位门。故显六转识后时。还从自种起。无余不尔。唯灭无起。故略不言。</p><p>　　△三判通圣凡。</p><p>　　此五位中异生有四（至）唯得存一无睡闷故。</p><p>　　音义　圣唯后三者。无想因果。唯属凡夫故。自在菩萨。谓八地已上。唯存一者。并无极重睡眠闷绝故。</p><p>　　补遗　凡夫外道。俱名异生。以未证圣法。不能入灭尽定。三乘圣人。不入无想定。不生无想天。八地已上。得法自在故。无极重睡闷。但有入灭定耳。宗镜云。如来及自在菩萨。以恶法故。现似有睡。实无有故。即二乘无学。亦有闷绝。从第二卷中至此。释三能变相竟。</p><p>　　△次会三能变俱转示二谛（三）初总明俱转。</p><p>　　是故八识一切有情（至）是谓略说识俱转义。</p><p>　　音义　五随缘现。而非常起。意虽常起。五位中无。故八识中心及末那。二恒俱转。意识不遇五种违缘。前五随缘。合有顿渐。则三俱转。乃至八俱。是谓略说识俱转义。</p><p>　　补遗　开蒙。问一身八识。长俱时转耶。有不俱时。答七八二识。长恒俱转。若第六起。有三俱转。余随缘合有四五六七至八俱转（文）。</p><p>　　△次料简俱义（六）初简示多识俱转唯一有情（二）初问。</p><p>　　若一有情多识俱转如何说彼是一有情。</p><p>　　合响　开蒙云。小乘来问。一身同时多识俱转。如何说彼是一有情（文）。</p><p>　　△次答（二）初反诘。</p><p>　　若立有情依识多少（至）如何可说自分有情。</p><p>　　音义　若谓依识多少。立有情数。则汝将谓无心位者。既无有心。应非有情数耶。又若依识立有情者。即如第六识与戒善相应起位。尔时可言人趣有情。设起余趣心时。应非人趣自分。何者。汝执一识一有情。理应尔故。</p><p>　　△次显正。</p><p>　　然立有情依命根数（至）彼俱恒时唯有一故。</p><p>　　补遗　谓止依第八种子识命根一数。立一有情。或依第八异熟现行果报识一数。立一有情。非依识数多少。而立有情也。何者。一有情身。恒唯一故。</p><p>　　△二简示多识转有多等无间缘（二）初问。</p><p>　　一身唯一等无间缘如何俱时有多识转。</p><p>　　音义　难者意谓。诸心心所。依四缘生。余三种缘。或可容多等无间缘。一身唯一。既唯是一。云何一时。能开导多识。令俱转耶。</p><p>　　补遗　小乘所执七十五法。心法唯一。由前灭心。引生后心。故云一身唯一等无间缘。</p><p>　　△次答（二）初答等无间缘（二）初顺问意答。</p><p>　　既许此一引多心所宁不许此能引多心。</p><p>　　音义　此谓等无间缘。引多心所者。谓如前念眼识。引生后念眼识。缘色等境时。必有善染心所。即是一等无间。引多心所义。引所既尔。引王亦然。是故诸识俱起。亦无有失。</p><p>　　△次夺破唯一。</p><p>　　又谁定言此缘唯一说多识俱者许此缘多故。</p><p>　　△次答多识转义（四）初以生缘力齐明诸识俱。</p><p>　　又欲一时取多境者（至）识前后生不应理故。</p><p>　　音义　前问云。如何俱时。有多识转。此释云。多境现前。诸缘和合。其势力齐。不应前后而生识故。是以容俱。</p><p>　　△二举心所例明异类并起。</p><p>　　又心所性虽无差别（至）宁不许心异类俱起。</p><p>　　音义　如诸心所心法体义。虽无差别。而善等六位类别者。于一身中。一时俱转。互不相违。心所既尔。宁不许心王异类并起。</p><p>　　△三复约譬喻显多识俱转。</p><p>　　又如浪像依一起多故依一心多识俱转。</p><p>　　音义　如一暴流。遇多风缘。有多波浪俱起。互不相违。如一净镜。照多外质。有多影像俱起。互不相违。如是于一阿赖耶识。遇多境界等缘。有多识转。亦不相违。</p><p>　　补遗　开蒙。小乘质曰。汝大乘宗。依一第八。立有情者。何用多识。大乘释曰。依用立多。如浪与像。依一起多。故依一心多识俱转。</p><p>　　△四以同时意识辩与五俱。</p><p>　　又若不许意与五俱（至）如散意识缘久灭故。</p><p>　　音义　谓若一身。唯一识转。是则不许意与五俱。五非意俱。取彼五尘。应不明了。以无同时明了意故。例如散位独头意识。缘过去久灭之境。似有似无。不明了故。</p><p>　　△三简示一同时意识缘境容多（二）初问。</p><p>　　如何五俱唯一意识于色等境取一或多。</p><p>　　音义　问者意云。五识俱起唯一意识。色等多境。现在前时。取一则可。云何或取多耶。</p><p>　　△次答。</p><p>　　如眼等识各于自境（至）相见俱有种种相故。</p><p>　　音义　此以五识取境非一。例显意识取境或多。眼等识各于自境取一或多者。谓色有青黄赤白等异。眼识缘境。或于一时。唯取青色一种。或于一时。顿取青黄多种。如眼识于色如是。乃至身识于触。于一时一事境。或取一相。或复顿取多种境相。如是分别意识。于一时间。或与眼识。唯取色尘。或于一时。顿同五识。取色等五境。何者。以意识通缘一切法。而有种种相见分故。</p><p>　　△四简示诸识同类不俱（二）初问。</p><p>　　何故诸识同类不俱。</p><p>　　音义　此蹑前意。问谓若眼等诸识。各于自境。既能取多。则眼等识。有多同类。云何一时不俱起耶。</p><p>　　△次答。</p><p>　　于自所缘若可了者一已能了余无用故。</p><p>　　音义　眼等诸识。于自所缘不可了者。多亦奚为。若可了者。一已能了。余无用故。是以同类不俱起耳。</p><p>　　△五简示同时意识应有（二）初问。</p><p>　　若尔五识已了自境何用俱起意识了为。</p><p>　　音义　此亦蹑前问起。意谓。既云一已能了余无用者。五已能了。用意识何为。</p><p>　　△次答。</p><p>　　五俱意识助五令起（至）名有分别五识不尔。</p><p>　　音义　答中先明意识起时。能为前五所依。助生五识。非唯为了五所缘故。又于下次明。由意识故。取境明了。非为无用。由此下。证六非五。不应一例。</p><p>　　补遗　开蒙。问其五六相须之理。答五由六而方生。六由五而明了。前五与六。为明了门。六与五为分别依。是相须理。</p><p>　　△六简示诸识不相应（二）初问。</p><p>　　多识俱转何不相应。</p><p>　　补遗　王所俱转。王所相应。诸识俱转。何不相应。</p><p>　　△次答。</p><p>　　非同境故设同境者（至）如五根识互不相应。</p><p>　　音义　心王与所互相应者。具五义故。同一刹那和合似一。定俱生灭。同所依根。共所缘境。今此诸识。虽有刹那俱起之义。非同境故。互不相应。问五俱意识。岂非同境。释设同境者。彼此所依体数异故。互不相应。所依异者。非同王所同所依根。体数异者。非同王所和合似一。如眼等识。虽与眼等根俱时而转。然不相应。此亦如是。</p><p>　　△三结示二谛（三）初正示。</p><p>　　八识自性不可言定（至）如幻事等无定性故。</p><p>　　音义　此结示俗谛。先以四义。显非定一。一行相谓见分。二所依谓根。三缘谓所缘。四相应谓心所。以此四义各别异故。又一识灭时。余七等不必灭故。七是能熏。八是所熏。相各异故。又七是因。八是果。亦非下。次明非定异义。第八前七。如水与波。无异相故。定异则非更互。而为因果性故。如麦不生豆等芽故。以智了知。如幻事等。无定性故。如经云。譬如巨海浪。无有若干相。诸识亦如是。异亦不可得。</p><p>　　合响　开蒙云。外人来问。八识相望。定一定异。内返征云。定一何失。外难内曰。若定一者。行相所缘相应何异。能所熏等。何以不同。见一灭时。余不灭故。知非定一也。内又征曰。定异何过。外难云。若定异者。非因果性。非如水波。非如幻事。亦非定异。内答之曰。八识相望。不定一异。外又征曰。何故不定。内释曰。真俗道理须如此故（文）。</p><p>　　补遗　当知无性之俗。俗不违真故。总以幻事结成无定性。八识是有法。非定一异宗。无定性故因。如幻事喻。当知无相之真。真不违俗故。第八识如水。前七识如波。真胜义如湿性。非波非水。亦不异波水也。</p><p>　　△次简非。</p><p>　　如前所说识差别相（至）真胜义中心言绝故。</p><p>　　合响　此结示真谛。宗镜第六十二卷。问若尔前来所说。三能变相是何。答此依四俗谛中。第二道理世俗。说有八等随事差别。非四重真谛中。第四真胜义谛。胜义谛中。若八识理。分别心与言皆绝。故非一非异（文）。又开蒙问云。泛问八识相望。既非一异。四真俗中。当何真俗。答当第二俗第一真也。问何理知当第二俗也。答第二俗者。随事差别。乃三科等是有别（文）。第四真胜义谛。谓胜义胜义。不可施设。即废诠谈旨谛。第二俗即随事差别谛。第一真即体用显现谛。若欲备知八谛名义。当简开蒙五位八谛章。</p><p>　　补遗　理世俗者。不同外道余乘所执我法。故名为理。不约平等一实真<a href=\"/remen/rufa.html\" class=\"keylink\" target=\"_blank\">如法</a>性。故名世俗。</p><p>　　△三引证。</p><p>　　如伽陀说心意识八（至）真故相无别相所相无故。</p><p>　　合响　宗镜云。相所相无故者。相即是能。所相是所。识上何者为能相所相。谓用为能相。体为所相。或以见分为能相。相分为所相。又以七识为能相。第八为所相。所相既无。能相非有。若入真门。理皆无别。真门但是遮别。言无别无别。亦无别无不别（文）。</p><p>　　△次九行颂广释外难显唯识（四）初释我法难（三）初结前问后。</p><p>　　已广分别三能变相（至）由斯一切唯有识耶。</p><p>　　合响　初领前。云何下正问。谓已明三种能变。为自所变。相见二分所依。云何而知。依识所变。二分假说。我法非别实有。由斯一切唯有识耶。</p><p>　　△次举本颂答。</p><p>　　颂曰是诸识转变（至）由此彼皆无故一切唯识。</p><p>　　△三末论释成（二）初正释颂文（二）初约相见分释。</p><p>　　论曰是诸识者谓前所说（至）非不离识心所法等。</p><p>　　音义　先释初句是诸识言。亦摄心所。皆能变似相见二分。是故依此立转变名。所变下。释第二句。即此所变。似见相分。名为分别。及所分别。以是能取所取相故。由此下。释第三句。由此识变。似见相分。缘起正理。彼所妄执。实我实法。离似所变。决定非有。何者。离能所取。无别物故。非离所依。有能依故。是故下。释第四句。心及心所色不相应。此四位者。名曰有为。<a href=\"/remen/xukong.html\" class=\"keylink\" target=\"_blank\">虚空</a>等六。即是无为。又前三位。从缘生故。名之为实。不相应行。依色心立。故可名假。如是一切。皆不离识。唯言但遮离识实物。非为遮止不离识法。是故亦有心所法等。</p><p>　　合响　宗镜第六十卷。释云。是诸识转变者。转变是改转义。谓一识体改转。为二相起。异于自体。即见分有能取之用。相分有质碍之用。由识自体转起能取。及有碍故。所变见分说名分别能取相故者。前所变中。以所变见分。名为分别。是依他性。能取于所变依他相分故。起种种遍计所执分别。是此识体所变用能分别。故名分别。其识所变依他性相分。似所执相分者。名所分别。是前能分别见分之所取相故。非谓识自体能缘。名为分别起。分别见者。识之用也。相见俱依自证起故（文）。又第六十二卷云。此见相二分。妄执彼我法二执是无。即由此见相二分外。妄情执有。心外我法之境。皆是无。故云由此彼皆无（文）。</p><p>　　补遗　是中唯遮外境非有。识表心及心所非无。即遣虚存实观。不云唯相唯见。而云唯识。即舍滥留纯观。不云唯二分。而云唯识。即摄末归本观。不云唯心心所。而云唯识。即隐劣显胜观。无为即识实性。亦不离识。以至俗故相有别。真故相无别。即遣相证性观。</p><p>　　△次约似我法释。</p><p>　　或转变者谓诸内识（至）唯识义成契会中道。</p><p>　　音义　先释初句。诸识准前。言转变者。即内诸识。及彼心所。我法分别熏习力故。生起之时。变似我法。外境相现。立转变名。此能下。释第二句。谓此能变三界心及心所。即名分别。虚妄分别为自性故。此所妄执实我法性。名所分别。虚妄分别所执境故。由此下。释第三句。由此能变分别力故。变似外境。我法相现。故实我法决定皆无。前引教理已广破故。是故下。释第四句。由斯理故。一切唯识。以圣教说。虚妄分别有。于此二都无故。唯言为遮遍计所执离识实物。不遮不离识法。故真如及依他起。亦是有性。由斯下结示。唯识我法非有。空识非无。远离二边。妙符中道。</p><p>　　合响　宗镜云。唯既不遮不离识法。故真如等亦是有性者。唯言不遮不离识法真如及心所者。亦不离识。故体皆有。今此位但遮离识所分别有。不遮不离识真如等有。如理应知。此意既有能变分别识。及所变境。依他相分所分别心外实法等。决定皆无。唯有真如心所等法。皆不离识。亦是实有。远离增减二边者。无心外法故。除增益边。有虚妄心等故。离损减边。离损减边故。除拨无如空。清辩等说。离增益边故。除心外有法。诸小乘执。唯识义成。契会中道。无偏执故（文）。</p><p>　　△次释小乘难（九）初唯识所因难（二）初略问答。</p><p>　　由何教理唯识义成岂不已说。</p><p>　　音义　已说者。指前第三四卷中。所引教理也。</p><p>　　△次广释义（二）初复问。</p><p>　　虽说未了非破他义己义便成应更确陈成此教理。</p><p>　　音义　问者意云。虽前论文。广引教理。已彰唯识。然论家意。但在破他余外妄计心外有法之执。于唯识义。犹未显了。非为破斥他义。己义便成。应更确实指陈。成此唯识教理。</p><p>　　合响　若依宗镜。小乘九难。此中应补出难辞。宗镜六十二卷。诸小乘师难云。离心之外。现见色法。是其实境所缘。论主何故包罗归心。总说名为唯识。一乃色心有异。二又能所不同。关云。色境不牵能缘心。以色从心可唯识。当情色境外迷心。心被境迷非唯识（文）。</p><p>　　△次广答（二）初教理别明（二）初引教（二）初正引（三）初引五经。</p><p>　　如契经说三界唯心（至）又说有情随心垢净。</p><p>　　合响　此中应先有答文。宗镜论主答小乘云。只此外边色境。一是一切有情缘心变。二是一切有情心之所持。根本皆由于心。是故摄归唯识。次引证云。十地经及<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>。说三界唯心。意云。三界之法。唯是心之所变。离心之外。更无一物。此亦为遮我法二执。但是妄情执有。举体全无。唯有内心。故言唯心。问欲色二界。有外器色境。云是心变故。所言唯心。且如无色界天。唯有内心。无外色境。何要更言唯心。岂不成相扶极成过。答不但说色境不离心。方名唯心。此亦遮无色界天贪等取能取之心故。为无色界有情。亦贪于空等境。起其妄心。故无色界。亦名唯心。若得无漏时。其出世无漏色等。是出世无漏心心所。唯识亦是唯心。故云三界唯心。解深密经云。又说所缘唯识所现。即一切所缘之境。唯是识之所变。更无外法。所以佛告慈氏菩萨云。无有少法。能取少法。无作用故。<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>又云。诸法皆不离心。无垢称经又说。有情随心垢净。</p><p>　　△次引四智（三）初标。</p><p>　　又说成就四智菩萨能随悟入唯识无境。</p><p>　　合响　此即阿毗达摩经说。宗镜第六十二卷云。即是地前小菩萨。虽未证唯识之理。而依佛说。及<a href=\"/remen/jiandi.html\" class=\"keylink\" target=\"_blank\">见地</a>上菩萨。成就四般唯识之智。遂入有漏观。观彼十地菩萨所变大地为黄金。搅长河为酥酪。化肉山鱼米等事。此小菩萨入观观已。即云。如是所变实金银等。皆不离十地菩萨能变之心。更无外境。既作观已。亦能随顺悟入真唯识理。又如胜论师。为守六句义故。变身为大石。此有实用。若定实境者。不应随心变身境为石（文）。</p><p>　　△次释（四）初相违识相智。</p><p>　　一相违识相智（至）境若实有此云何成。</p><p>　　合响　宗镜云。第一相违识相智者。即四类有情。各别能缘之识。识既相违者。其所变相分。亦相违故。即天见是宝严池。鱼见是窟宅。人见是清冷水。鬼见是脓河猛火。缘此四类有情能变之识。各相违故。致令所变之境。亦乃相违。所言相者。非是遍计相。但是相分之相。由四类有情先业之力。共依一处。各变相分不同。故名相违。识相言智者。即是十地菩萨。能缘之智。智能了彼四类有情。自业识所变相分不同。更无心外别四境。旧云一境应四心者不正。问何以不正。答若言一境者。未审定是何境。若离四类有情所变相分外。更别有一境者。即是心外有法。问其四类有情。为是各变相分。为本质亦别。答四类有情。由业增上力。其第八所变相分亦别。若将此第八相分。望四类有情。前六识说。即为本质故。相质皆别。故知更无外境。唯有识也。唐<a href=\"/remen/sanzang.html\" class=\"keylink\" target=\"_blank\">三藏</a>云。境非定一。故为四类有情所变相分。随四类有情能变之心。境亦成四。一处解成差。证知唯有识。论云。如人见有粪秽处。傍生见为净妙饮食。于人所见净妙饮食。诸天见为臭秽不净。故知随福见异。垢净唯心。业自差殊。食无粗细（文）。</p><p>　　△二无所缘识智。</p><p>　　二无所缘识智（至）彼境既无余亦应尔。</p><p>　　合响　宗镜云。第二无所缘识智者。无所缘识者。即是一切异生。将自第六独生散意识。缘过去未来水月镜像等。变起假相分是。此等相分。但是众生第六识妄构画遍计。当情变起。都无心外实境。名无所缘识。言智者。即是十地菩萨。能缘之心。菩萨云。此等异生所变假相分。皆不离一切异生能变之心。是其唯识。即以此例。于一切实境。亦不离一切有情能缘之心。离心之外。更无一物。旧云。缘无不生。虑即不正。问何以不正。答且如缘空华等一切假境之时。心亦起故。何言缘无不生虑。故知缘无体假境时。不无内心实相分。能牵生心。望见分亦成所缘缘义。未有无心境。曾无无境心。又不违<a href=\"/remen/hufa.html\" class=\"keylink\" target=\"_blank\">护法</a>四分成唯识义。若离却内心实相分外。其构画遍计执心之境即无。唐三藏云。应言境非真虑起。证知唯有识（文）。</p><p>　　△三自应无倒智。</p><p>　　三自应无倒智（至）不由功用应得解脱。</p><p>　　合响　宗镜云。第三自应无倒智者。即十地菩萨。起智观察一切众生。妄执自身。为常乐我净。菩萨云。此但是凡夫执心倒见。离却妄执心外。其凡夫身上。实<a href=\"/remen/wuchang.html\" class=\"keylink\" target=\"_blank\">无常</a>乐我净之境。必若有者。应异生不假<a href=\"/remen/xiuxing.html\" class=\"keylink\" target=\"_blank\">修行</a>。而得解脱。既不尔者。明知唯有妄识（文）。</p><p>　　△四随三智转智。</p><p>　　四随三智转智（至）境若是实何容不现。</p><p>　　合响　宗镜云。第四随三智转智者。一随自在者智转智。即是菩萨起智。观自所变之境。皆不离我能变之心。是其唯识。为八地已去菩萨。能任运变大地为黄金。搅长河为酥酪。此是境随真智转。所变事皆成。转者改换旧质义。即随转大地山河旧质。成金银等。众生实得受用。锻炼作诸器具皆得。若离心有外实境者。如何山河等。能随菩萨心。便变为金银等物。以相分本质。皆悉转故。故知一切诸境。皆不离菩萨能变之心。乃至异生。亦能变火为水。变昼为被。点铁成金等。此皆是境随事智转。所变事皆成。亦是唯识。若是迦多演那所变宫殿金银等。皆不成就。故知离心更无实境。论云。凡变金银宫殿者。是实定果色。从初地已去。方能变。若约自在八地已上菩萨。于相及土。皆得自在。以上品定心有大势力。所变金银宫殿等。皆得成就。如变金银锻炼作诸器具。实得受用。其所变金银。是实定果色。皆不离菩萨内心。是其唯识。心外无境。若诸声闻。及地前小菩萨等。若变金银宫殿时。即托菩萨所变金银宫殿。以为本质。第六识所变金银等。皆不成就。无实作用。然所变金银。是假定果色。不离声闻诸小菩萨内心。是其唯识。心外无境。今迦多演那。缘是声闻。未得上品定故。所变金银。虽无实作用。然不离内识。心外无境。又古德云。色自在心生故。心能变色。所以移山覆海。倒地翻天。搅长河为酥酪。变大地为黄金。悉无难事。二随观察者智转智者。无性菩萨云。谓诸声闻独觉菩萨等。若修苦空等观。得相应者。或作<a href=\"/remen/sidi.html\" class=\"keylink\" target=\"_blank\">四谛</a>观时。随观一法之上。唯有无常苦空无我等。众相显然。非是诸法体上。有此众多苦空等义。但是苦空等众相。即是诸法之体。既若无常相。于圣人观心上有者。故知一切诸法。皆不离观心而有。三随无分别智转智者。谓菩萨根本智。证真如时。真如境与智冥合。能所一般。更无分别。离本智外。更无别境。即境随真智转。是故说唯心。汝小乘若执有心外实境者。即证真如时。一切境相。何不现前（文）。</p><p>　　△三结。</p><p>　　菩萨成就四智者于唯识理决定悟入。</p><p>　　△三引一颂。</p><p>　　又伽他说心意识所缘（至）故我说一切唯有识无余。</p><p>　　音义　诸识所缘。皆不离识。是故佛说一切唯心。</p><p>　　△次总结。</p><p>　　此等圣教诚证非一。</p><p>　　△次显理（二）初正显（二）初约能缘显亲相分（二）初前五。</p><p>　　极成眼等识五随一故如余不亲缘离自色等。</p><p>　　音义　宗镜云。第一成立五尘相分。皆不离五识者。今但成立一识相分。不离于识。余四识准作。量云。极成眼识是有法。定不亲缘离自识色是宗。因云。极成五识中随一摄故。如余极成四识。将释此量。分之为二。初释名拣过。次略申问答。初者宗。前陈云极成。即拣两宗不极成眼识。且如大乘宗中。许有他方佛眼识。及佛无漏眼识。为小乘不许。亦拣之不取。若小乘宗中。执佛是有漏眼识。及最后身菩萨。染污眼识。即大乘不许。亦须拣之。即两宗互不许者。是不极成法。今但取两宗共许极成眼识。方立为宗。故前陈言极成眼识也。问若不致极成两宗简。即有何过。答前陈便。有自他一分所别不极成过。因中亦犯自他一分所依不成过。为前陈无极成眼识。为所依故。所以安极成二字简。后陈言。定不亲缘。离自识色宗者。但是离眼识相分外。所有本质色。及余四尘。但离眼识者。皆不亲缘。若立敌共诤。只诤本质也。若大乘自宗。成立眼识。亲相分色。问何故不言定亲缘。不离自识色耶。答恐犯能别不极成过故。谓小乘不许色不离于眼识故。次因云。极成五识中随一摄故者。因言极成。亦简不极成五识。若不言极成简。空言五识中随一摄者。即此因犯自他一分随一不成过。所以因安极成言拣之。喻云如余极成四识者。喻言极成。亦拣不极成法。若不安极成。犯一分能立所立不极成过。所以安极成言简。既立得相分色。不离于眼识。余声香味触等。皆准此成立。皆不离于余四识故。次申问答。一问宗依须两共许。今后陈立者。言不亲缘离自识色。敌者许亲缘离自本质色。何言极成。答小乘亦许眼识不亲缘余四尘。以离眼识故。但使他宗许有不亲缘离自识色。即是宗依极成也。二问他宗既许余四尘。眼识不亲缘。后合为宗。便是相扶。岂成宗诤。答今所诤者。但取色尘本质。眼不亲缘。互相差别。顺己违他。正成宗体。以小乘虽许色本质。离于眼识。且是亲缘。今言不亲缘。岂非宗诤。三问宗中所诤。是眼识不亲缘本质色。同喻如余四识。余四识但不亲缘余四尘。岂得相似。答余四识是喻依。各有不亲缘。离自识法。是喻体。今取喻体。不取喻依。亦如声无常宗。同喻如瓶。不应分别声瓶有异。但取声瓶各有无常义。相似为因等也（文）。</p><p>　　△次后三。</p><p>　　余识识故如眼识等亦不亲缘离自诸法。</p><p>　　合响　宗镜云。第二以理成立第六。兼闇成立七八二识者。量云。极成余识是有法。亦不亲缘离自识法宗。因云是识性故。同喻如极成五识。释云。宗前陈言极成。亦简不极成。若不言极成。犯自他一分所别不极成过。若言六七八识为有法。他不许七八二识。即犯他一分所别不极成过。若但立意识为有法。因中便犯不定过。被他将七八二识为异喻。量犯共中自不定过（谓六七八识。皆共识性故因。是则识性因宽。向七八异喻上转。是故不定。小乘出过云。为如眼等五识。是识性故。证汝第六不亲缘离自诸法耶。为如七八二识是识性故。证汝第六是亲缘离自诸法取。以小乘许本质色离于眼识。且是亲缘故。大乘若不感立七八。即彼小乘就己所计。谓七八二识亲缘离自本质色。故将七八翻为异喻也）。今但总言余。别取第六。意兼七八。即闇成立摄取七八于余识之中。后陈言。亦不亲缘离自识法者。亦者同也。同前极成五识不亲缘离自识诸法。因云是识性故者。即同五识是识性故。喻如极成五识者。即同五识亦不亲缘离自识故。明知即亲缘不离自识法。既成立已。故知一切亲所缘缘境。皆不离心。是唯识义（文）。</p><p>　　△次明所缘不离心体（三）初亲所缘缘。</p><p>　　此识所缘定非离此二随一故如彼能缘。</p><p>　　音义　宗镜云。第三以理成立。前六识亲所缘相分。皆归心体。所言心体者。即自证分也。然虽见分亦依自证而转。今但立相分者。以见分共许故。量云。六识亲所缘缘是有法。定不离六识体宗。因云。见相二分中随一摄故。如彼能缘见分。小乘许见分不离心体故。取为同喻（文）。</p><p>　　△次疏所缘缘。</p><p>　　所缘法故如相应法决定不离心及心所。</p><p>　　音义　宗镜云。第四道理成立。一切疏所缘缘境。皆不离心。是其唯识。即第八识相分。望前六。名疏所缘缘。以小乘不许第八故。但云疏所缘缘也。量云。一切随自识所缘是有法。决定不离我之能缘心及心所宗。因云。以是所缘法故。同喻如相应法。释曰。此量后陈言。定不离我之能缘者。谓一切有为无为。但所缘之法。定不离我之能缘识。若后陈不言我之能缘者。便犯一分相扶之失。谓小乘亦许他心智所缘之境。不离能缘心法。为简此相扶过。遂言我之能缘。即简他之能缘也。同喻如相应法者。即是前来已成立亲相分是也。皆是所缘法故（文）。</p><p>　　△次总结。</p><p>　　此等正理诚证非一。</p><p>　　△次结劝总证（二）初劝信。</p><p>　　故于唯识应深信受（至）离有离无故契中道。</p><p>　　音义　我法非有者。以是遍计所执性故。空识非无者。依他圆成非所执故。</p><p>　　△次引证（二）初正引。</p><p>　　慈尊依此说二颂言（至）有无及有故是则契中道。</p><p>　　音义　准中边论释曰。虚妄分别有者。谓有所取能取分别。于此二都无者。谓即于此虚妄分别。永无所取能取二性。此中唯有空者。谓虚妄分别中。但有离所取。及能取空性。于彼亦有此者。谓即于彼二空性中。亦但有此虚妄分别。一切法者。谓诸有为及<a href=\"/remen/wuweifa.html\" class=\"keylink\" target=\"_blank\">无为法</a>。虚妄分别。名有为。二取空性。名无为。依前理故。说此一切法非空非不空。由有空性虚妄分别。故说非空。由无所取能取性故。说非不空。有故者。谓有空性虚妄分别故。无故者。谓无所取能取二性故。及有故者。谓虚妄分别中。有空性故。及空性中。有虚妄分别故。是则契中道者。谓一切法。非一向空。亦非一向不空。如是理趣。妙契中道。亦善符顺<a href=\"/remen/banruo.html\" class=\"keylink\" target=\"_blank\">般若</a>等经。说一切法非空非有。</p><p>　　补遗　宗镜云。虚妄分别有者。即有三界虚妄分别心。于此二都无者。谓无能取所取我法二执之相。于真如心之上都无。此中唯有空者。谓此妄心中。唯有此妄。此是空性。依空所显故。于彼亦有此者。彼者彼空性中。亦有此者。亦有此妄分别识。即虚妄分别。是世俗谛故。于此俗谛中。亦有真谛之空性也。故说一切法者。即有为无为二法。即一切法也。非空非不空者。非空谓虚妄分别心及空性。即依圆是有。故名非空。以二谛有故。非不空者。谓能取所取我法二执之相是空。即遍计性也。有无及有故者。有谓虚妄分别有故。无谓二取我法无故。及有故者。谓于妄分别中。有真空故。于真空中。亦有妄分别故。是则契中道者。谓非一向空。如清辨等。非一向有。如小乘等。故名中道。谓二谛有。不同清辨。二取我法无。不同小乘。故名中道。</p><p>　　△次简示。</p><p>　　此颂且依染依他说理实亦有净分依他。</p><p>　　合响　谓颂言虚妄分别有。且依染依他说。如实义者。亦有净分依他。以染净分。皆名依他性故。问何故但言染缘起。便能显中道耶。答以缘起法。即中道故。前第三卷中云。应信大乘缘起正理。谓此正理。深妙离言。又云。谓此因果理趣显然。远离二边。契会中道等。亦可颂中已含净分依他。但不显说耳。何者。以后文云。净分依他。亦圆成故。</p><p>　　△二世事乖宗难（二）初难。</p><p>　　若唯内识似外境起（至）处时身用定不定转。</p><p>　　音义　宗镜云。第二世事乖宗难。此是经部师难云。论主若言唯有内识无心外境者。如何现见<a href=\"/remen/shijian.html\" class=\"keylink\" target=\"_blank\">世间</a>。情与非情等物。有处定时定。身不定作用不定等。就此中。自有四难。一处定难。二时定难。三身不定难。四作用不定难。初难云。论主若言一切皆是唯识。无心外境者。且如世人。将现量识。正缘南山处。其识与山。俱在其南。山不离识。可言唯识。忽若将现量识。缘北之时。其山定在南。且不随缘者。心转来向北。既若缘北之时。缘南山心不生者。明知离识之外。有实南山之境。此何成唯识。第二时定难者。难云。若正缘南山时。识现起。山亦随心起。即可成唯识义。且如不缘南山时。其缘山心即不生。然山且在。不随心灭。即是离心有境。何成唯识义。此上二难。皆是难现量识。亦难比量。若约比量心者。即山相分。亦于余处心上现故。第三有情身不定难者。难云。若言一切皆是唯识者。且如有多众有情。同在一处。于中一半眼有患眩翳者。或十或五。或有见空华。或有见头发。或有见苍蝇。或有全不见物者。此等皆是病眼人自识变起。所变发蝇等相分。皆不离患眩翳者之心。可是唯识。且如一半不患眩翳者。或十或五。共在一处。所见一般物皆同。境既是一者。明知离心有境。何成唯识。第四作用不定难者。于中分出三难。第一难云。复有何因。患眩翳所见发蝇等。即无发蝇等实用。余不患眩翳者。所见发蝇等物。是实用非无。法大乘既许皆是唯识者。即须一时有实作用。不然一时无实作用。今既不同。未审何者是其唯识。第二难云。复云何因有情。于梦中所得饮食刀杖毒药衣服等。即无实作用。及至觉时。若得便有实用。等三难云。复有何因寻香城等。即无实作用。余砖土城等。便有实作用（文）。</p><p>　　△次释。</p><p>　　如梦境等应释此疑。</p><p>　　音义　宗镜云。论主答前四难。引二十唯识颂云。处时定如梦。身不定如鬼。同见脓河等。如梦损有用。若依此颂。答前四难即足。且第一答前处定难者。论主云。汝还许有情。于梦中。有时见有邨园。或男或女等物。在于一处即定。其有情梦心。有时便缘余处。余处便不见前邨园等物。即梦心不定。汝且总许是唯识否。经部答云。我宗梦中虽梦境处定。梦心不定。然不离有情梦心。皆是唯识。论主云。我觉时境色亦复如然。虽山处长定。其有情能缘心不定。然皆不离现心。总是唯识。立量云。我宗觉时所见境色是有法。决定是唯识为宗。因云。境处定心不定故。喻如汝宗梦中之境。皆是唯识。第二答前时定难者。论主云。且如有情。于梦中所见邨园等物。其梦心若缘时。可是唯识。若不缘时。应非唯识。经部答云。我梦中之境。若梦心缘时。亦是唯识。若梦心有不缘时。然不离梦心。亦是唯识。论主云。我觉时境色亦复如然。我今长时缘南山。山不离心。是唯识。有时缘山。心虽不生。然不离现心。亦是唯识。颂云。处时定如梦。此一句答前二难。第三答身不定难。论主云。汝经部还许众多饿鬼。同于一处。于中有三有五。业同之者。即同见脓河定。又有三五。随自业力。所见不定。即同于一处。或有见猛火。或有见粪秽。或有见人把棒栏隔。如是饿鬼同于一处。一半见境定。一半所见各异。汝总许是饿鬼唯识否。答云。虽见有同异。然不离饿鬼自业识所变。皆是唯识。论主云。我宗唯识。亦复如是。虽一类患眩翳者。所见各别。有一类不患眩翳者。所见即同。然不离此二类。有情识之所变。皆是唯识。颂云。身不定如鬼。同见脓河等。此两句颂。答此一难。成唯识。第四总答作用不定中三难者。论主云。汝经部等。还许有情梦中所得刀杖饮食等。无实作用。是唯识否。答云尔。又问只如有情于梦中。有时遗失不净。及失尿等事。即有实作用。汝亦许是唯识否。答云尔。论主例答。汝既许梦中有实作用。及无实作用。俱是唯识者。即知我宗患眩翳。及不患者。并梦中现觉。兼假城实城。此三般皆是有实作用。亦如汝梦中。有实无实作用。皆是唯识。论主以量成立云。我宗觉时境色是有法。定是唯识宗。因云有实作用故。如汝梦中境色不然。汝梦中境色是有法。应非唯识宗。因云。有实无实作用故。如汝觉时境色唯识。颂云。如梦损有用。此一句答上难境（文）。</p><p>　　△三圣教相违难（二）初难。</p><p>　　何缘世尊说十二处。</p><p>　　音义　第三明圣教相违难者。小乘难意云。论主若言一切皆是唯识。无心外实境者。何故世尊。于阿含经中。说有十二处。若一切皆唯识者。世尊只合说意处法处。即不合说有十色处。今世尊既说有十二处者。明知离却意法处外。别有十色处。是心外有。何言一切皆唯识（文）。</p><p>　　△次释。</p><p>　　依识所变非别实有（至）令知外法亦非有故。</p><p>　　音义　宗镜云。论主答中分三。初假答。二正答。三喻答。初假答。引二十唯识颂云。识从自种生。似境相而转。为成内外处。佛说彼为十。言识从自种生者。即五识自证分现行。各从五识自种而生。将五识自种。便为五根。言似境相而转者。即五识自证分。从自种生已。而能变似二分现。其所变见分。说名五识。所变相分。自外境现。说名五境。其实根境十处。皆不离识。亦是唯识。此是假将五识种子。为五根。答经部师。以经部许有种子。问设许有种子。岂不执离识有。答彼许种子。在前六识中持。亦不离识有。论主云。其所变相分。似外五境。亦不离识有。能变五识种即五根。亦不离识有。虽分内外十处。然皆是唯识。言佛说彼为十者。以佛密意。为破外道执身。为一合相我故。遂于无言之法。强以言分别。说有根尘十处。有大胜利故。唯识颂云。依此教能入。数取趣无我。解云。谓若有智者。即依此佛说根尘十处教文。便作, 观云。我于<a href=\"/remen/wuliangjie.html\" class=\"keylink\" target=\"_blank\">无量劫</a>来。为恶慧推求。愚痴迷闇。妄执自他身。为一合相。我因此生死沉沦。今依教观自他身。但有根尘十处。以成其体。于一一处中。都无主宰自在常一等用。何曾有我。因此便能悟入无我之理。成我空观。此即大乘。假将五种子为五根。假答小乘也。小乘又难云。若尔者。且如五尘相分色。是五识所变故。可如汝宗是唯识。其本质五境色。未审是何识之唯识。谓五识及第六。皆不亲缘本质五境。即此本质五境。岂不离心外有。何成唯识。因此问故。便是论主第二正答。唯识论云。依识所变非别实有。解云。此依大乘自宗正解。即约已建立第八识了。既论主云。五尘本质色。此是第八识之亲相分。相分不离第八识。亦是唯识。第三喻答者。即论主举喻答小乘。世尊建立十二处之所以。唯识论云。如遮断见说续有情。但是佛密意。破于众生一合相我。假说有十二处名。令众生观十二处法。都无有我。便入我空。次依唯识。能观一切诸法之上。皆无实轨持胜性等用。既除法执。便成法空（文）。</p><p>　　△四唯识成空难（二）初难。</p><p>　　此唯识性岂不亦空不尔如何。</p><p>　　音义　宗镜云。小乘难云。既言一切诸法。皆无实轨持胜性等用。成法空观者。即此唯识体性。岂不亦空。因此便成第四唯识成空难（文）。谓识性不可空故。答云不尔。复征云。不空又如何。</p><p>　　△次释。</p><p>　　非所执故谓依识变（至）由此慈尊说前二颂。</p><p>　　音义　宗镜第六十三卷。论主答云。唯识体即不空。非所执故。我前言空者。但是空其一切法上。妄心执有实轨持胜性等用。遍计虚妄之法。此即是空非空离执唯识之体。即如根本智。正证如时。离言绝相。其遍计虚妄。一切我法。皆不现前。于此位中。唯有本智。与理冥合。不分能所。此识体亦空。便无俗谛。俗谛无故。真谛亦无。真俗相依。而建立故（文）。</p><p>　　△五色相非心难（二）初难。</p><p>　　若诸色处亦识为体（至）一类坚住相续而转。</p><p>　　音义　宗镜云。小乘难意云。若言一切外色。皆心为体。由心自证分。变似能取。说名见分。变似所取。说为相分者。何故所变色相即显现。其能变心。即不显现。又若外色以心为体者。何故所变色。即一类相续而转。且如外色山河大地等。即千年万年一类。更无改变。又相续不断。得多时住。若有情能变心。即有改变不定。又不得多时。今外色既不似内心者。明知离心有外实色。何言一切皆是唯识（文）。</p><p>　　△次释（二）初正释。</p><p>　　名言熏习势力起故（至）是故诸识亦似色现。</p><p>　　音义　宗镜云。此但由一切有情。无始时来。前后递互。以名言虚妄熏习。作心外坚住相续等解。由此势力。有此相现。非是真实有心外坚色等。外人又问。既言唯识者。有情何要变似外色而现。论主云。一切有情。若不变似外色现者。便无染净之法。且如一切凡夫。由先迷色等诸境颠倒妄执。由此杂染便生。杂染体即<a href=\"/remen/erzhang.html\" class=\"keylink\" target=\"_blank\">二障</a>。汝外人若不许识变似外色现者。即有情不起颠倒。颠倒妄执既若不起。即杂染烦恼不生。杂染既若不生。净法因何而有（文）。</p><p>　　△次引证。</p><p>　　如有颂言乱相及乱体（至）若无余亦无。</p><p>　　音义　宗镜云。乱相者。即前所变色相。乱体者。即能变心体。应许为色识者。即前所变乱相。及与非色识者。即前变心是体。若无余亦无者。若无所变似外色境为乱相者。亦无能变之识体。故知须变似外境现。所以诸色皆不离心。总是唯识（文）。</p><p>　　△六现量违宗难（二）初难。</p><p>　　色等外境分明现证现量所得宁拨为无。</p><p>　　音义　宗镜云。小乘难意云。且如外五尘色境。分明五识现证。是现量所得。大小乘。皆共极成。何故拨无言一切唯识。二十唯识论中。亦有此难云。诸法由量刊定有无。一切量中。现量为胜。若无外境。宁有此觉。我今现证如是境耶。意云。论主若言无外实境者。如何言五识现量。取外五尘境。若是比量非量。遍计所起。遍计所执。强思计度构画。所生相分。不离于心。可成唯识。今五识既现量。得外实五尘境者。何故亦言皆是唯识（文）。</p><p>　　△次释。</p><p>　　现量证时不执为外（至）不可执为是实外色。</p><p>　　音义　宗镜云。论主云。且如现量五识。缘五尘境时。得法自性。不带名言。无筹度心。不生分别。不执为外。但是后念分别意识。妄生分别。便执为外。言有实境。问且小乘许现量心中。不执为外否。答许。问与大乘何别。答唯识镜云。若是大乘。即五识及同时意识。皆现量。不执为外。若小乘宗。即唯是五识。不执为外。论主云。汝小乘既许五识缘境。是现量。不执为外者。明知现量心中。皆无外境。是其唯识。外人又问云。其五识所缘现量五尘境。为实为假。答是实。难云。若尔者。即是离心外。有实五尘境。何言唯识。答五识缘五尘境时。虽即是实。但是五识之所变自识相分。不离五识。皆成唯识。意云。五识各有四分。其五尘境。是五识之亲相分。由五识自证分。变似色等相分境现。其相分。又不离见分。皆是唯识。若后分别意识起时。妄执心外有其实境。此即是无不称境体而知故。问且如五识中嗔等烦恼起时。不称本质。何言唯是现量。答虽不称本质。然称相分。亦是现量。由心无执故。其第六意识相应嗔。若与执俱时相分本质皆不称。若不与执俱起时。即同五识。问何故五识无执。答由不通比非二量故无执。故知五识现量缘境。不执为外。皆是唯识（文）。</p><p>　　△七梦觉相违难（二）初难。</p><p>　　若觉时色皆如梦境（至）于自色境不知唯识。</p><p>　　音义　此即梦觉相违难。先牒领前意。如从下正难。觉时所缘如梦唯识。今观法喻。依不全同。如从梦觉。知彼唯心。云何觉时。不知唯识。</p><p>　　△次释。</p><p>　　如梦未觉不能自知（至）由斯未了色境唯识。</p><p>　　音义　先仍举喻。如人正在梦中。不能<a href=\"/remen/zijue.html\" class=\"keylink\" target=\"_blank\">自觉</a>梦境唯心。要至醒时。返思梦中。一切唯识。次法合云。觉时境色。应知亦然。若人未得真如智觉。不能自知三界唯心。至真觉时。亦能追觉所缘唯识。未得真觉。恒处梦中。由斯未了色境唯识。</p><p>　　合响　宗镜第六十四卷云。即第七是生死长夜根本。能令起惑造业。三界<a href=\"/remen/lunhui.html\" class=\"keylink\" target=\"_blank\">轮回</a>。直须至真觉位时。方知一切皆是唯识。故知万法唯识。梦觉一如。觉中所见。即明了意识。梦中所见。即梦中意识。分别之意既同。差别之境何异。迷悟若此。曷疑虑焉昏。觉如斯。可洞达矣。</p><p>　　△八外取他心难（二）初难。</p><p>　　外色实无可非内识境他心实有宁非自所缘。</p><p>　　音义　宗镜云。若论主言外色实无是内识之境者。即可然。且如他人心是实有。岂非自心所缘耶。意云。且</p></div>"
},{
    "title": "成唯识论音响补遗卷第八",
    "author": "清音义合响智素",
    "html": "<div class=\"B1_text\"><p>　　<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>音响补遗卷第八［龙讥］</p><p>　　清武林莲居　绍觉大师　音义</p><p>　　新伊大师　合响</p><p>　　法嗣智素　补遗</p><p>　　△次傍论十因（三）初四缘依处立因（二）初标征。</p><p>　　如是四缘依十五处（至）云何此依十五处立。</p><p>　　合响　十因出地持经。广释如瑜伽。</p><p>　　△次正释（二）初十因依十五处立（十）初随说因依语依处立（二）初正释义。</p><p>　　一语依处谓法名想（至）此即能说为所说因。</p><p>　　合响　宗镜第七十二卷云。一语依处者。即以法名想三为语因。所言法者。即一切法。为有此所诠诸法故。便能令诸有情。内心起想。想像此等所诠诸法已。次方安立其名。内心安立名后。方能发语。即法名想三。为先是能起。方起得所起之语。即语依处。立随说因（文）。显扬论释曰。由于欲界系法。色<a href=\"/remen/wusejie.html\" class=\"keylink\" target=\"_blank\">无色界</a>系法。及不系法。建立名为先故想转。想为先故起语。由语故随见闻觉知。起诸言说。是故依语依处。建立随说因。</p><p>　　△次会集论。</p><p>　　有论说此是名想见（至）便显此因是语依处。</p><p>　　合响　集论第三卷云。随说能作。谓名想见（文）。谓说此随说因。是名想见。名字即名。取相即想。执着即见。由随名字。取相执着。然后随起言说。此以名想执着。为随说因。即显此因是语依处。</p><p>　　△二观待因依领受依处立。</p><p>　　二领受依处谓所观待（至）或得此是彼观待因。</p><p>　　合响　宗镜云。二领受依处者。领谓领纳。受通五受。五受皆以纳领为性。即领受依处。立观待因。观者对义。待者藉义。即能所相对藉。以立其因（文）。</p><p>　　补遗　瑜伽第三十八卷云。观待此故。此为因故。于彼彼事。若求若取。此名彼观待因。如观手故。手为因故。有执持义。观待足故。足为因故。有往来业。观待节故。节为因故。有屈伸业。观待饥渴故。饥渴为因故。于诸饮食。若求若取。随如是等无量道理。应当了知观待因相。</p><p>　　△三牵引因依习气依处立。</p><p>　　三习气依处谓内外种（至）谓能牵引远自果故。</p><p>　　合响　宗镜云。三习气依处者。所谓内外一切种子。未成熟位。未经被润已前。此名习气依处。即依此未润种上。立为牵引因。且内种者。如第<a href=\"/remen/bashi.html\" class=\"keylink\" target=\"_blank\">八识</a>中有无量种子。若有漏种子。未被爱取水润已前。虽未便生现行。然此种上。且有能牵引生。当起现行果之功能。即依此种子。名牵引因。</p><p>　　补遗　瑜伽论第五卷云。依习气依处。施设牵引因。所以者何。由净不净业。熏习<a href=\"/remen/sanjie.html\" class=\"keylink\" target=\"_blank\">三界</a>诸行。于爱不爱趣中。牵引爱不爱自体。复即由此增上力故。外物盛衰。是故依诸行净不净业习气依处。施设牵引因（文）。</p><p>　　△四生起因依有润种子依处立。</p><p>　　四有润种子依处（至）谓能生起近自果故。</p><p>　　音义　显扬释曰。欲系诸法。及色无色系诸法。各从自种而得生起。爱名能润。种是所润。由此所润诸种子故。先所牵引各别自体。今得生起。如经言。业为感生因。爱为生起因。是故依有润种子依处。建立生起因。瑜伽云。即诸种子。望初自果。名生起因。</p><p>　　合响　宗镜云。四有润依处。为前习气依处。种子若曾被润已去。虽未便生现行。然且润了。即此有润种子。能与后近现行果为依处。前习气依处。约内外种。未被润者。今有润依处。即约内外种。曾被润已去说。即有润依处。立生起因（文）。</p><p>　　△五摄受因依六处立。</p><p>　　五无间灭依处（至）具摄受六办无漏故。</p><p>　　音义　五六七三处。如文。第八即士农商贾书算占卜等。所有作具作用。第九即士农等。能作之人。所作业者。即士农等。所作诸事业也。第十即无漏见。皆除种者。以种即前第三四处之所摄故。总依此六。立摄受因。何者。摄受前五。能办<a href=\"/remen/shijian.html\" class=\"keylink\" target=\"_blank\">世间</a>有漏法故。具摄受六。能办出世无漏法故。显扬论云。由欲系诸法无间灭摄受故。境界摄受故。根摄受故。作用摄受故。士用摄受故。彼诸行转。如欲系法。如是色无色系诸行亦尔。真实见摄受故。余不系诸行转。是故依此六义。建立摄受因。瑜伽曰。除种子外。所余诸缘。名摄受因。</p><p>　　合响　宗镜云。五无间灭依处者。即心心所法。等无间缘。谓前灭心心所。为缘缘者。是开辟导引功能。即前灭为缘。能与后念一聚心心所为依处。其后念心心所。依他前念为缘处生。故名无间灭依处。即无间灭依处。立摄受因。此一因宽。自下六种依处。皆是摄受因摄。六境界依处者。即是一切所缘缘境。为此一切所缘缘境。能与一切能缘心心所。为依凭起处故。以心不孤起。托境方生。亦立摄受因。七根依处者。即内六处。谓五色根。及意根成六。即此六根。是八<a href=\"/remen/shixin.html\" class=\"keylink\" target=\"_blank\">识心</a>心所。所依之处。前无间灭依处。即取八识前念功能为依处。引后念令生。今此根依处。即取现在五色根。及第七意。名根依处。亦立摄受因。八作用依处者。问何名作用依处。答此通作业。并作具之作用。且作业者。即有情工巧智。能造殿堂。或造立种种器具等物是。作具者。即世间种种作具。如斤斧车船等。所受用之具是。但知一切疏助现缘。能办种种事业者。皆是此作用依处。即除却识中种子。及外法种子。及种子生现行。现行熏种子。种子引种子。及亲助现缘。非作用依处。此处亦立摄受因。九士用依处者。即于前作用依处中。唯取作者士夫之用。此处亦立摄受因。十真实见依处者。谓一切无漏见不虚妄故。名真实。能与余一切无漏有为法。及<a href=\"/remen/wuweifa.html\" class=\"keylink\" target=\"_blank\">无为法</a>。而为所依。名依处。此处亦立摄受因。此前立摄受因者。摄受即是<a href=\"/remen/yinguo.html\" class=\"keylink\" target=\"_blank\">因果</a>相关涉义。但除却亲<a href=\"/remen/yinyuan1.html\" class=\"keylink\" target=\"_blank\">因缘</a>外。取余一切疏助成因缘者。名为摄受因。故对法论云。如日水粪。望谷麦芽等。虽有自种所生。然增彼力。名摄受因（文）。</p><p>　　△六引发因依随顺依处立。</p><p>　　十一随顺依处（至）及能引得无为法故。</p><p>　　音义　义引显扬释云。由欲系善法。能引欲系诸胜善法。亦能引起色无色系诸胜善法。随顺彼故。如欲系法如是。色无色系亦尔。如色无系法如是。不系善法。能引不系诸胜善法。及能引无为作证之法。又不善法。能引胜不善法。谓如欲贪。能引嗔痴慢见疑。及身恶行。语恶行。意恶行。如欲贪如是。嗔等亦尔。如不善法如是。无记之法。能引善不善无记法。又无记法。能引同类胜无记法等。广如彼说。瑜伽云。即初种子所生起果。望后种子所牵引果。名引发因。</p><p>　　△七定异因依差别功能依处立。</p><p>　　十二差别功能依处（至）及各能得自界果故。</p><p>　　音义　差别功能。即色心等。各别种子。此种有能起能证差别势力。望所生果。不相杂乱。故言定异。各能生自界果者。谓如欲界色心功能。而生欲界色心等现果故。显扬论曰。由欲系法自体功能。有差别故。能生种种现差别法。如欲系法如是。色无色系。及不系法亦尔。是故依差别功能依处。建立定别因。瑜伽云。种种异类。各别因缘。名定别因。</p><p>　　合响　宗镜云。十二差别功能依处者。谓一切法。不简<a href=\"/remen/zixing.html\" class=\"keylink\" target=\"_blank\">自性</a>他性。各各自有因果相称。名为差别功能。如五八戒善业。定引人天第八。非引三涂第八。以不相称故。若十不善业。定引三涂第八。非引人天第八。性不相称为因故。若自界法。即与自界为因。如是等三界一切有漏法。各各自有差别功能为因也。若净因者。即自三乘种子。各望自三乘有为无为果为因。此处立定异因。定者。是因果自相称义。不共他故名异。如僧人以持斋戒相称名定。不共他俗人四业因故名异。即一切诸法。各各相望。皆有定异因（文）。</p><p>　　△八同事因依和合依处立。</p><p>　　十三和合依处（至）皆同生等一事业故。</p><p>　　音义　显扬论释曰。要由获得自生和合故。欲系法生。如欲系法如是。色无色系法。及不系法亦尔。如生和合如是。得和合。成立和合。成办作用和合亦尔。是故依和合依处。建立同事因。瑜伽云。若观待因。乃至定别因。如是诸因。总摄为一。名同事因。</p><p>　　合响　宗镜云。十三和合依处者。立同事因。从前第二领受依处。乃至第十二差别功能依处。即总摄前六因十一依。为此和合处体。谓前十一依。各各于自所获生住成得果中。皆有和合力故。名和合依处。即依此处。立同事因。谓观待乃至定异。如是六因。各共成一事。故说六因为同事。略举一法以辩者。且如眼识生时。待空明等缘。立此为观待因。由有新本二类种故。如其次第。得有牵引。及生起因。次取等无间缘。及根境等。立为摄受因。望前引于后。是引发因。由名言种故。有定异因。余法亦尔（文）。</p><p>　　△九相违因依障碍依处立。</p><p>　　十四障碍依处（至）谓彼能违生等事故。</p><p>　　音义　显扬释曰。若欲系法将生时。若有障碍现前。便不得起。如欲系法如是。色无色法。及不系法亦尔。如为欲生如是。为欲得。为欲成立。为欲成办。为欲作用亦尔。是故依障碍依处。建立相违因。瑜伽云。于所生法。能障碍因。名相违因。当知相违略有六种。一语言相违。谓有一类。或诸<a href=\"/remen/shamen.html\" class=\"keylink\" target=\"_blank\">沙门</a>。或<a href=\"/remen/poluomen.html\" class=\"keylink\" target=\"_blank\">婆罗门</a>所造诸论。前后相相违。二道理相违。谓为成立诸所。成立诸所知义。建立比量。而与证成道理相违。三生起相违。谓所生法。能生缘阙。障生缘会。四同处相违。谓明闇贪嗔苦乐等法。五怨敌相违。谓毒蛇鼠狼猫狸鼷鼠。互为怨敌。恶知识等。六障治相违。谓修不净与诸贪欲。修慈与嗔。修悲与害。修七觉支八圣道支。与三界系一切<a href=\"/remen/fannao.html\" class=\"keylink\" target=\"_blank\">烦恼</a>。于六义中。正义唯取生起相违。</p><p>　　合响　宗镜云。十四障碍依处。立相违因者。惑能障智。明能障闇等。即明为因。闇立为果。即依此处。立相违因。</p><p>　　△十不相违因依不障碍依处立。</p><p>　　十五不障碍依处（至）谓彼不违生等事故。</p><p>　　音义　显扬论云。若欲系法将生时。若无障碍现前。便得生起。如欲系法如是。色无系法。及不系亦尔。如生如是。得成立成办作用亦尔。是故依无障碍依处。建立不相违因。瑜伽云。此障碍因。若阙若离。名不相违因。</p><p>　　△次以二因摄上十因（二）初标。</p><p>　　如是十因二因所摄一能生二方便。</p><p>　　△次释（二）初通摄（二）初菩萨地（二）初引文。</p><p>　　菩萨地说牵引种子（至）所余诸因方便因摄。</p><p>　　音义　菩萨地者。瑜伽十七地中。一地之名。文在第三十八卷。</p><p>　　△次释义（二）初正明相摄（二）初能生因摄六因中是因缘（二）初通摄六因中因缘种。</p><p>　　此说牵引生起引发（至）皆摄在此二位中故。</p><p>　　音义　谓彼论菩萨地说。牵引生起名能生因者。此言牵引等。六因中诸因缘种。有生熟之别。皆摄在此牵引生起二位中故。此二位种。名能生因。</p><p>　　△次别简四因中现熏种。</p><p>　　虽有现起是能生因（至）如说现行谷麦等种。</p><p>　　音义　初简别。谓有问曰。现行生种。亦能生因。即如引发定异同事不相违之四因中。生自种者。何不言耶。释曰。彼四因中。现起熏种多间断故。略不说之。或亲下。收取云。或四因中现起。亲办种果。虽是现行。亦立种名。如谷麦等。虽是现行。亦得名种子故。据此释者。则前六因中种子。及此四因中现起。皆得能生之名。即三类亲因缘也。</p><p>　　△次方便因摄十因中非因缘。</p><p>　　所余因谓初二五九（至）故总说为方便因摄。</p><p>　　音义　所余诸因方便因摄者。所余谓随说观待摄受相违及牵引等。六因中非因缘法。是二种之余。即增上缘。及等无间缘。所缘缘。总为方便因摄。</p><p>　　△次简示摄意。</p><p>　　非此二种唯属彼二因（至）彼二因亦有非因缘种故。</p><p>　　合响　问菩萨地说。能生摄二因。方便摄余八。云何此中能生摄六。方便摄十。释曰。非此二种。唯属牵引。及生起因。余引发等四因中。亦有因缘种故。非但彼八名所余因。牵引生起二因之中。亦有非因缘种故。</p><p>　　△次有寻等地（二）初引文。</p><p>　　有寻等地说生起因是能生因余方便摄。</p><p>　　音义　言等者。等于无寻唯伺。及无寻无伺二地也。</p><p>　　△次释义（二）初正明相摄。</p><p>　　此文意说六因中现种（至）此所余因皆方便摄。</p><p>　　音义　谓彼有寻等地。说生起因是能生因者。意显牵引等六因中。若现若种。余缘不摄。是因缘摄者。皆名生起因。以能亲生若种若现自类果故。即此生起。名能生因。此所余因皆方便摄者。此文影略。若具应如前云。所余四。谓初二五九等。</p><p>　　△次简示摄意。</p><p>　　非此生起唯属彼因（至）彼生起因中有非因缘故。</p><p>　　△次局摄（二）初菩萨地。</p><p>　　或菩萨地所说牵引（至）而增上者多显故偏说。</p><p>　　音义　谓菩萨地或说二种。即彼二因。所余诸因。即彼余八。非不兼通。从显胜说。</p><p>　　△次有寻等地。</p><p>　　有寻等地说生起因（至）余方便摄准上应知。</p><p>　　音义　谓有寻等地。或说生起。即彼生起。所余应知。即彼余九非不互具。然望于果。近亲显故。偏说能生。远疏隐故。不说方便。准上。</p><p>　　△次四缘依处摄因（二）初征。</p><p>　　所说四缘依何处立复如何摄十因二因。</p><p>　　△次答（二）初答四缘依立义（二）初引文。</p><p>　　论说因缘依种子立（至）所缘依所余立增上。</p><p>　　音义　论即瑜伽第三十八。显扬亦云。依种子依处建立因缘。依无间灭依处建立等无间缘。依境界依处建立所缘缘。依所余依处建立增上缘。</p><p>　　△次释义（二）初因缘所摄依处（二）初通摄（二）初正摄六依处中因缘种。</p><p>　　此中种子即是三四（至）六依处中因缘种摄。</p><p>　　音义　谓彼论言因缘依种子者。此说习气等六依处中。因缘种者。立为因缘。</p><p>　　△次别简四依处中现熏种。</p><p>　　虽现四处亦有因缘（至）如外麦等亦立种名。</p><p>　　合响　初简。问曰。既六处中种子。有能生义。立为因缘。则十一等四依处中现行熏种。亦是因缘。何故不说。释曰。虽有现起。亦名因缘。间故不说。或彼下收。义见前菩萨地文中。</p><p>　　△次局摄。</p><p>　　或种子言唯属第四亲疏隐显取舍如前。</p><p>　　合响　亲疏等者。谓虽有润种子依处。有非因缘。而去果亲。显故取之。虽习气依处中。亦有因缘种。而去疏隐故舍之。</p><p>　　△次二缘所摄依处（二）初通摄。</p><p>　　言无间灭境界处者（至）亦有中间二缘义故。</p><p>　　音义　又彼论言。无间灭依处境界依处者。应知总显等无间所缘缘依处。不唯五六二种依处。定属二缘。余依处中。亦有二缘义故。</p><p>　　△次局摄。</p><p>　　或唯五六余处虽有而少隐故略不说之。</p><p>　　△次答四缘摄十因二因。</p><p>　　论说因缘能生因摄（至）初能生摄进退如前。</p><p>　　音义　先引文。虽方便下释义。谓有问曰。方便因中。具后三缘。何唯增上。余九因中。亦有中间二缘。岂但摄受。答意准知。初能生摄。进退如前者。谓论初云。因缘即能生因。摄义取舍。如前有寻地说。</p><p>　　补遗　进退如前者。问曰。能生因中。亦有非因缘。何故通取。释曰。因缘显且胜。进而取之。又问。方便摄受中。亦有因缘。何故简舍。释曰。二因虽有因缘。隐而且少。故退舍之。</p><p>　　△三因缘依处得果（二）初问。</p><p>　　所说因缘必应有果此果有几依何处得。</p><p>　　音义　此问有三。初问因缘得果。次问果数有几。后问果之依处（此中因缘。通十因四缘说）。</p><p>　　△次答（三）初答果数唯五。</p><p>　　果有五种一者异熟（至）谓除前四余所得果。</p><p>　　合响　宗镜第七十一卷云。一者异熟果。谓有漏善。及不善法。所招自相续异熟生无记。释云。有漏善者。简无漏善。自相续者。简他身及非情。若但言异熟。即六识中报。非真异熟摄。今为总摄彼。故言异熟生。然本识亦名异熟生。是无记故。此位稍长。至金刚心。顿通三乘无学。一真异熟。即第八识。二异熟生。即前六识成本识。亦名异熟生故。从自异熟种子而生起故。若前六识。从真异熟识生起故。亦名异熟生。是一分心心所。缘境昧劣不明利。不熏解心种故。是无记性（文）。异熟四义。如前第二卷中引。二等流果者。等谓平等。流谓流类。等流不同有二。一真等流。为善不善无记三性为因。所引同类果。故名等流果。如第八识中。三性种子。各生三性现行果。果与因性同故。即心种子生心现行。色种子生色现行。有漏种生有漏现行。无漏种生无漏现行。名等。流者。是流类义。二假等流者。前生令他命短。今生自身亦命短。是先杀业同类果故。依所招总报第八识有短长。名假等流。理实是增上果。但取杀他。令他命短。今生自命亦短。有相似义故。假名等流。实是<a href=\"/remen/shane.html\" class=\"keylink\" target=\"_blank\">善恶</a>感无记果。二离系果者（开蒙云。谓无漏□断障所证善无为法。问离系名。答由离障染系缚之法。<a href=\"/remen/zhengde.html\" class=\"keylink\" target=\"_blank\">证得</a>此果）。唯<a href=\"/remen/shengren.html\" class=\"keylink\" target=\"_blank\">圣人</a>证。非凡夫得。若本智与真如合时。是离系果摄。若后得缘真如时。是士用果摄。四士用果者。谓诸作者余诸器等。成办种种事业。名士用果。瑜伽论云。一类于现法中依止随一切工巧业处。起士夫用。所谓士农商贾书算占卜等事。由此士夫之用。成办诸稼穑财利等果。名士用果。五增上果者。增胜殊上。但除四果外。余一切所得果者。皆是此增上缘果收。此增上果最广。如四缘中增上缘。五见中邪见。不简有漏无漏。有为无为。但有所得果。于前四果中所不摄。皆是增上果中收。此有二种。一与力增上果。如外器能受用顺益义故。二不与力增上果。如他人金帛妻子等。复有二种。一顺。如眼识得明缘。二违。如遇暗相等。</p><p>　　△次答依处得果（二）初引文。</p><p>　　瑜伽等说习气依处（至）所余依处得增上果。</p><p>　　△次释义（二）初约通释。</p><p>　　习气处言显诸依处（至）不尔便应太宽太狭。</p><p>　　音义　谓瑜伽说。习气依处得异熟果。乃至所余依处得增上果等者。此显十五依处之中。能感异熟一切功能。乃至能得增上果一切功能。故说习气依处。乃至所余处言。不如是释。则有四果太狭。增上太宽之过失也。</p><p>　　补遗　谓彼习气依处。得异熟果。此显十五依处中。三。四。十二。十三。十五。共五依处。能感异熟果一切功能。随顺依处。得等流果。此显十五依处中。三四五六七八九十十一十二十三十五。共十二依处。能引等流果一切功能。真见依处。得离系果。此显十五依处中。五六七八九十十一十二十三十五。共十依处。能证离系果一切功能。士用依处。得士用果。此显十五中。但除初依处。第十四依处。共有十三依处。能招士用果一切功能。所余处言。总显十五依处中。得增上果一切功能。若不如此四释。则有四果太狭。增上太宽之过失也。</p><p>　　△次约局释。</p><p>　　或习气者唯属第三（至）余已显余故此偏说。</p><p>　　音义　或瑜伽说。习气处言。唯属第三。乃至所余处言。属余十一。非不互具。然从显说胜耳。</p><p>　　△三答因缘得果。</p><p>　　如是即说此五果中（至）十因四缘一切容得。</p><p>　　音义　谓五果中。异熟果者。以因言之。牵引乃至不相违。此五因得。以缘言之。增上缘得。若等流果。以七因得。因缘增上缘得。若离系果。以五因得。增上缘得。若士用果。二解。一云四因。增上缘得。一云八因。除所缘缘。余三缘得。此二师解。然依古释。诸心心所。通具四果。佛无异熟。凡除离系。则眼识等士用果。岂不由种生。故亦应有牵引生起引发定异四因方得。因既如是。缘亦应尔。故二解中。后义为正。若增上果。摄义最宽。前四果中所不摄者。皆此所摄。是故十因四缘。一切容得。</p><p>　　合响　宗镜第七十一卷。问且八识中。于一一识。如何各具四果。答古释云。且如眼识。从种生现。是等流果。眼根为所依。是增上果。眼识作意警心。为士用果。或眼识能缘实色等。亦士用果。眼根是第八亲相分。是异熟果。耳等四识。亦皆例此。若<a href=\"/remen/diliushi.html\" class=\"keylink\" target=\"_blank\">第六识</a>种生现。是等流果。前念意根为能引。或能引前五识。是增上果。又能缘三世内外境等用。名士用果。能造当来总别报。名异熟果。约与异熟为因。亦名异熟果。若第七识种生现。等流果。前念第七。与后念为所依。即增上果。能内缘第八见分为我。即士用果。能与真异熟识为所依。名异熟果。若第八识种生现。名等流果。与第七为所依。是增上果。能缘三境。及持种受熏。名士用果。当体是真异熟故（文）。</p><p>　　△三正示缘生（二）初结前起后。</p><p>　　傍论已了应辩正论。</p><p>　　△次释缘生相（二）初种生现分别（二）初明前半颂种生分别（二）初明染种生染分别。</p><p>　　本识中种容作三缘（至）或不障碍是增上缘。</p><p>　　音义　先标三缘。生现分别除等无间者。以等无间。唯前后现识相望立为缘故。谓各下别释。谓八个识。各有亲种。是彼八现识因缘种。第八亲缘种子。种子是第八相分。故云为所缘。缘于能缘者。能缘即指第八。若此识种。望彼现识。有能助力。或不障碍。是增上缘。</p><p>　　△次例净种生净分别。</p><p>　　生净现行应知亦尔。</p><p>　　音义　生净现行三缘亦尔。</p><p>　　△次明后半颂现起分别（二）初明染现展<a href=\"/remen/zhuansheng.html\" class=\"keylink\" target=\"_blank\">转生</a>染分别（二）初标。</p><p>　　现起分别展转相望容作三缘无因缘故。</p><p>　　音义　现起分别作三缘者。谓如现起眼识。望余耳等现识。或不障碍。有能助力。是增上缘。耳等望余。其义亦尔。若现<a href=\"/remen/yishi.html\" class=\"keylink\" target=\"_blank\">意识</a>。得缘余识。第七现识。得缘第八。是所缘缘义。前八现起。望后八现。各于自类。有开导力。是等无间缘。除因缘者。此唯约现非种生故。</p><p>　　△次释（五）初有情自他展转为缘。</p><p>　　谓有情类自他展转容作二缘除等无间。</p><p>　　音义　自他有情。彼此相望。有所缘缘义。即彼于此有能助力。或不障碍。即增上缘义。非因缘等无间缘者。义可思准。</p><p>　　△二自八识聚展转为缘。</p><p>　　自八识聚展转相望（至）五识唯托第八相故。</p><p>　　合响　八现识聚。彼此相望。皆不障碍。有能助力。故曰定有增上。必无等无间者。此不约自类前后相望故。所缘缘义或有或无者。标也。八于七有下释成。宗镜第七十卷云。诸识互缘者。第八识与前七为所缘缘。即第八相分。与五识为所缘缘。第六识。缘第八四分。为所缘缘。第七即唯托第八见分。为所缘缘。即第八识四分本质。即前七识见分变相分缘。即第八与前七。为所缘义。故八于七有也。即第八与前七。为疏所缘缘。七于八无者。即前七不与第八为所缘缘。以第八不缘前七故。不托前七生故。唯缘自三境。为所缘缘（文）。第七于六五无一有者。五识唯缘外五性境。故说五无第六。遍缘一切心故。故言一有余六。于彼等者。六识于第七识。无所缘义。何者。以第七识唯缘第八见分。不缘前六识故。第六于五无者。五识唯托第八相故。余五于彼有者。第六亦缘前五识故。</p><p>　　△三自类前后展转为缘。</p><p>　　自类前后第六容三（至）能熏成彼相见种故。</p><p>　　音义　八识自类。前后相望。若第六识。容有三缘。唯除因缘。谓第六现。能缘三世。即以前念意识。得缘后念。后念意识。亦得缘前。是所缘缘。前后相望。或不障碍。有能助力。是增上缘。等无间缘。其义易知。余除所缘者。谓余七识自类前后。具增上无间二缘。并除所缘。以余七识。取现在境。不缘过未故。于前后无所缘义。若许五七后念见分。得缘前念五七相分者。则前五第七。亦具三缘。唯除因缘。前七于八下。释第八亦具三缘。谓虽第八不缘前七。而第八所缘自类相见种子。皆是前七熏成。谓前五熏八相分种。第七熏八见分种。第六双熏八相见种故。前七于八所缘。容有此意。非显第八能缘前七。正显前念第八相分。于后念第八见分。有所缘义。以此科唯约自类前后。论三缘故。文中言前七者。以第八相见种子。是前七所熏成故。盖推功归本。非第八以前七为所缘也。</p><p>　　合响　许五后见缘前相者。宗镜第六十一卷云。或相分名色。见分名识。此双取识境二法为体。以见相同种故。此许前念相分。为后念识所缘缘义。谓前念识之相分。为后念识之境。即本识中。生似自果功能令起。即前念识相。为后念识之所缘。谓因前念所缘故。还熏得种。由种故生今念。历转推功归本。乃是前念所缘。为今识缘。自果者。相分现行也。功能者种子也。谓由前念识相分。为能熏故。熏引得生自种子。在本识中。能生后念识相分色等。与后念识为境。由前念相熏种。生后念境相。说前念相分。为后识所缘缘也。问前相种。如何生今识。答由见相同种故。问既尔。何不即说种为缘。答种是因缘。非所缘缘（文）。</p><p>　　△四同聚异体展转为缘。</p><p>　　同聚异体展转相望（至）勿相分境不同质故。</p><p>　　音义　心与心所和合似一。名为同聚。相用各别。故称异体。谓同聚心所。展转相望。不相障碍。有能助力。唯有增上。而无所缘。何者。诸相应法。虽所仗质。同是一境。而<a href=\"/remen/wuxiang.html\" class=\"keylink\" target=\"_blank\">无相</a>缘义故。此依诸心所见分说。若依诸心所相分。有相缘义。谓诸下。释有相缘。谓心王相分。为所本质。其同聚诸心所相分。既皆仗此心王相分。为本质起。有更互义。故言互为。如识中下。举一例诸。谓如本识所持种子。为触等五似种相分之质。此即诸心所相分。互以心王相分。为本质起也。不尔下反显。谓若识种。不为触等相质。生无<a href=\"/remen/sejie.html\" class=\"keylink\" target=\"_blank\">色界</a>。既无身器。彼触等五。应无所缘境故。设许无色变定果色。然触等五。亦定缘种。变自种相。勿相分境不同质故。故诸相分。容互为质。有相缘义。</p><p>　　△五同体四分展转为缘。</p><p>　　同体相分为见二缘（至）但说现起互为缘故。</p><p>　　音义　诸心心所。虽有四分。唯一识变。故名同体。于四分中。相分于见能为二缘。谓增上所缘。见分于相但有增上。相分理无能缘用故。见于自证。容作二缘。自证于见。但有增上。见通非量。不内缘故。余二展转。俱作二缘。自证证自互相缘故。此中相分。但说现起。能互为缘。不作种相分说。</p><p>　　△次例净现展转生净分别。</p><p>　　净八识聚自他展转（至）相分理无能缘用故。</p><p>　　音义　谓净八识现起分别。若自若他。自类前后。异体同体。展转相望。皆有所缘。<a href=\"/remen/foguo.html\" class=\"keylink\" target=\"_blank\">佛果</a>位中。诸心心所。皆能遍缘一切法故。唯除相分。无能缘义。无间增上。准思可得。</p><p>　　△次现种生种子（二）初问。</p><p>　　既现分别缘种现生（至）现种于种能作几缘。</p><p>　　音义　初句能例。次句所例。后一句正问几缘。</p><p>　　补遗　既现行分别。由种现四缘而生。种子理应亦缘现行种子而起。现种于种能作几缘。</p><p>　　△次答。</p><p>　　种必不由中二缘起（至）于非亲种亦但增上。</p><p>　　音义　先简种非中间二缘。必得现起心及心所。立彼中二种缘故。次明种唯初后二缘。先以现望种。次以种望种。并可思之。</p><p>　　补遗　亲种谓因缘种非亲种谓增上缘种。</p><p>　　△次结斥指广（二）初结斥。</p><p>　　依斯内识互为缘起（至）况违理教何固执为。</p><p>　　音义　前问曰。若唯内识。都无外缘。由何而生种种分别。此结斥云。内识为缘起分别等。即颂所谓一切种识。及展转力故。彼彼分别生也。</p><p>　　△次指广。</p><p>　　虽分别言总显三界（至）如余论中具广分别。</p><p>　　音义　或说二者。谓真识现识。或说三者。谓业转现三识。或说四者。加以智识。或说五者。加相续识。或广分别。具如摄大乘等论。及宗镜五十六卷中说。</p><p>　　△三释<a href=\"/remen/shengsi.html\" class=\"keylink\" target=\"_blank\">生死</a>难（三）初外人申难。</p><p>　　虽有内识而无外缘由何有情生死相续。</p><p>　　△次举本颂答。</p><p>　　颂曰由诸业习气（至）前异熟既尽复生余异熟。</p><p>　　△三末论释成（二）初正释（四）初师业取相续（三）初正释颂文（二）初释前二句（二）初释习气（二）初诸业习气。</p><p>　　论曰诸业谓福非福不动（至）此显当果胜增上缘。</p><p>　　音义　先释诸业。福业者。谓感善趣异熟。及顺五趣受善业。非福业者。谓感恶趣异熟。及顺五趣受不善业。不动业者。谓感色无色界异熟。及顺色无色界。受<a href=\"/remen/chanding.html\" class=\"keylink\" target=\"_blank\">禅定</a>业。对欲界散动。得不动名。此三种业。皆以思为体性。余触想受等心所。是业之眷属。同招异熟。俱名为业。真异熟果。酬牵引业。异熟生者。唯酬满业。此虽下。次释习气。谓有问曰。业生即灭。何能感果。释曰。业虽即灭。无招果义。然熏本识。起自功能。说名习气。何谓习气。是业气分。熏所成故。简曾现业者。由习所成。故非曾业。是业气分。故非现业。为简过现二业。立习气名。如是下。显业习气。是感当果增上胜缘。非因缘故。</p><p>　　合响　福等三业者。开蒙。问福业。答即有漏善思为体。疏解。福者殊胜之义。自体及果。俱可爱乐。相殊胜故。名为福业。问非福业。答自体及果。俱不可爱乐。相鄙劣故。名非福业。问不动业。答不可改转义。其业多少。住一境性。不移动故。名不动业。即上二界定地之业。问不动名。答以定能令住一境故。问既上二界。应是福业。何名不动。答约前殊胜。立不动名（文）。思业等者。清凉钞第十七卷之一云。思有二义。一约体。则扶心王。同为业具。二约用。与王相应。同作业故（文）。宗镜第七十三卷云。此虽才起。无间即灭。无义能招当异熟果者。虽现用无。有过去体。能招当来真异熟果。而现行之业。当造之时。熏于本识。起自业之功能。功能即习气。习气展转相续。至成熟时。招异熟果（文）。</p><p>　　△次二取习气。</p><p>　　相见名色心及心所（至）及彼相应诸因缘种。</p><p>　　合响　宗镜第七十三卷。释云。相见名色心及心所本末彼取。皆二取摄者。一者相见。谓即取彼实能取实所取。名二取。二者取名色。色者色蕴。名者四蕴。即是执取<a href=\"/remen/wuyun.html\" class=\"keylink\" target=\"_blank\">五蕴</a>为义。前言相中。亦通取无为。以为本质故。今此唯显取亲所缘。不能缘得心外法故。又变无为之影相分。亦名所摄。不离心等故。三者取心及心所。一切五蕴法。不离此二故。四者本末。谓取亲果第八识。是诸异熟之根本故。又总执品名本。余识等异熟别报品名末。即取一异熟也。五彼取者。即彼上四取也。此诸取皆是二取所摄。即是现行之取也（文）。清凉云。四种二取。皆能熏发亲能生彼本识上功能。名二取习气（文）。即此习气。是当来世异熟果心。及彼相应诸因缘种。</p><p>　　△次释俱义。</p><p>　　俱谓业种二取种俱（至）业招生显故颂先说。</p><p>　　音义　谓业种是增上缘。名疏相助。二取种是因缘。故得亲名。业种虽疏。招报实显。故颂先说。</p><p>　　△次释后二句。</p><p>　　前异熟者谓前前生（至）复别能生余异熟果。</p><p>　　合响　先释前余二字。前前生业异熟果者。谓若是前过去一生业感之果。名为前生。若二生乃至百千生业所感者。是前之前。具斯二义。故云前前生业异熟果。后后反是。虽二取下。释颂既尽之义。宗镜云。虽二取种受果无穷。而业习气受果有尽。由异熟果性别难招。等流增上性同易感者。二取种子。受果无穷。摄论说。业习气有尽。所以者何。由异熟果。一者性别。与业性殊。不多相顺。二者难招。业虽招得。谓必异世。果方熟故。业习气有尽。如沉麝秽草。有萎歇故。其等流果。及增上果。一者性同。体性相顺。二者易感。同时生故。此念熏已。即能生果。故二取种易感果也。何者为等流。何者为增上。增上宽。但等流必增上。等流者。谓种子与现行及自种。为俱生同类因故也。增上处无别体。即等流性故。又是等流果故性同。是增上果故易感。又种望现行。是增上。望自类种。是等流。业种望彼现及种。皆异性故。但是异熟（文）。由感下。释颂复生之义。宗镜释云。前异熟受用尽时。复别能生余异熟果。意由感当来余生业等。种子熟故。于今身中。前异熟果。受用尽时。即是此身<a href=\"/remen/linzhong.html\" class=\"keylink\" target=\"_blank\">临终</a>之位。彼有熟业。复别能生彼余果起。即先业尽时。后果种熟时。其异熟果而复得生。所以生死不断绝也（文）。</p><p>　　△二结示非外。</p><p>　　由斯生死轮转无穷何假外缘方得相续。</p><p>　　合响　宗镜云。由此业果无断。生死相续。轮转无穷。何假藉心外之缘。方得生死相续。此相续识。无有断时。若未触途成观。谛了自心。皆对境生疑。执有前法。一切生死。尽是疑情。但了<a href=\"/remen/weixin.html\" class=\"keylink\" target=\"_blank\">唯心</a>。自然无咎（文）。</p><p>　　△三总申颂意。</p><p>　　此颂意说由业二取（至）心心所法为彼性故。</p><p>　　音义　业以思为体。二取即心心所。由二习气。故有<a href=\"/remen/lunhui.html\" class=\"keylink\" target=\"_blank\">轮回</a>。故言生死皆不离识。</p><p>　　△二师习气相续（三）初总标。</p><p>　　复次生死相续由诸习气然诸习气总有三种。</p><p>　　合响　宗镜第七十六卷。问生死相续。由诸习气。有几习气。能成轮转。答古释习气自体。总有三义。习气者。与种子名异体同。习气即约熏习时而论。种子即对现行立号。都有三义。一种子名习气。气者气分。习谓熏习。由彼现行熏习。得此气分故。二现行亦名习气。谓都由种子。能生现行。是种子家之气分。三习气名习气。如褁香纸。而有气分（文）。</p><p>　　△次别释（二）初名言习气。</p><p>　　一名言习气谓有为法（至）作有为法各别因缘。</p><p>　　音义　清凉引古疏释曰。各别亲种者。三性种异故。能诠义声者。简无诠声。彼非名故。名是声上屈曲。唯无记性。不能熏成色心等种。然因名起种。名名言种。显境名言。即七识见分等心。非相分心。相分心者。不能显境故。此见分等。实非名言。如言说名显所诠义。此心心所法。能显所了境。如似彼名能诠义故。随二名言。皆熏成种。</p><p>　　合响　宗镜释云。表义名言者。唯第六识能缘其名。能发其名。余皆不缘。亦不能发。即唯诠义音声之差别。简非诠表声。彼非名言故。名唯无记。然名是声上屈曲差别。唯无记性。不能熏成色心等种。然因名故。心随其名。变似五蕴三性法等。而熏成等种。因名起故。号名言种。一切熏种。皆由心心所。心心所种。有因外缘。有不依外者。不依外者。名显境名言。若依外者。名表义名言。分二别。然名自体。不能熏种。显境名言者。即能了境心心所法。即是一切七识见分等心。非相分心。不能显境故（文）。</p><p>　　△次<a href=\"/remen/wozhi.html\" class=\"keylink\" target=\"_blank\">我执</a>有支（二）初分释二习气（二）初我执习气。</p><p>　　二我执习气谓虚妄执（至）令有情等自他差别。</p><p>　　音义　俱生我执。通六七识。分别我执。唯第六识。此二种子。即名言熏习。令自他差别。故别立之。</p><p>　　合响　开蒙。问我执习气。答谓虚妄执我我所种。问我是遍计。何得种也。答因执蕴等为我之时。熏蕴等种。名我执习气。问何义别立我执习气。答由我执种。能令自他有差别。故别立之也（文）。</p><p>　　△次有支习气。</p><p>　　三有支习气谓招三界（至）令异熟果善恶趣别。</p><p>　　音义　有支者。即十二有支中。行有二支。即业有也。可爱谓人天善趣之果。非爱谓三途恶趣之果。</p><p>　　合响　开蒙。问有支习气。答谓招三界异熟业种。问有支名。答随善恶有所熏成种。令异熟果。善恶趣别。名有支习气（文）。</p><p>　　△次通结增上缘。</p><p>　　应知我执有支习气于差别果是增上缘。</p><p>　　合响　开蒙。问此三习气。于四缘中。是何缘也。答名言习气。是亲因缘。我执有支。是增上缘。问有支业所招。可是增上缘。我执相分种。亲生本识见。应是亲因缘。云何亦增上。答令自他别。故成增上。问泛说散布名言。及业种子。其犹何也。答名言如散土。业种若泥团。问法喻之理。答水和散土。而作泥团。业招名言。而为业种。问法喻之验。答泥团不散之际。水力能焉。异熟未萎已来。业力如是（文）。</p><p>　　△三属颂（二）初结属。</p><p>　　此颂所言业习气者（至）而熏成故皆说名取。</p><p>　　合响　开蒙。问三种业当何习气。答有支习气。问颂言二取习气。三中当何。答我执名言二习气也。问何名二取。答取我我所。及取名言。而熏成故。皆说名取。问取者何义。答取谓着义（文）。</p><p>　　△次指同。</p><p>　　俱等余文义如前释。</p><p>　　△三师障支相续（二）初正约三障释（三）初三障习气。</p><p>　　复次生死相续由惑业苦（至）惑业苦种皆名习气。</p><p>　　音义　发业即无明。润生即贪爱。然余嗔等。非不发润。且举其尤者言之耳。</p><p>　　补遗　宗镜云。六俱生烦恼中。贪一法正润生。余五亦能助润。发业烦恼。即无明支。润生烦恼。即爱取二支。感后有业。即行有二支。所引众苦。即识名色等七支。</p><p>　　△次判属二缘。</p><p>　　前二习气与生死苦（至）能作因缘亲生苦故。</p><p>　　△三结属颂文（二）初结属。</p><p>　　颂三习气如应当知（至）取是着义业不得名。</p><p>　　△次指同。</p><p>　　俱等余文义如前释。</p><p>　　△次以障摄有支（三）初标列指广。</p><p>　　此惑业苦应知总摄（至）乃至老死如论广释。</p><p>　　音义　言有支者。此支助有。故名有支。</p><p>　　合响　会玄记第六卷云。<a href=\"/remen/shieryinyuan.html\" class=\"keylink\" target=\"_blank\">十二因缘</a>者。谓一无明。即根本烦恼内。痴一法为体。二<a href=\"/remen/xingzhe.html\" class=\"keylink\" target=\"_blank\">行者</a>。造作为义。以身语意三业思为体。三识者。了别义。然唯种子。约当生现行位。言有了别。次下四支。义准于此。即取第八识亲因缘种子为体。四名色者。四蕴心心所种子为名。色蕴种子为色。五六处者。即内六根。是六识生灭之处故。六触者。以能触对前境故。取第八识相应触。及前六识一分异熟无记触种子为体。七受者。谓缘境时。有领纳义。亦取第八相应受。前六一分异熟无记受种子为体。八爱者。耽染于境。名之为爱。唯取贪一法为体。此通取现行能所生种子也。九取者。执着追欲义也。即全界烦恼为体。十有者。即识等五现行果<a href=\"/remen/fashi.html\" class=\"keylink\" target=\"_blank\">法事</a>。是三界所有名有。十一生者。起义。即有支种子。生起现行故。十二老死者。坏灭义。将死正死。故名老死（文）。</p><p>　　△次别释有支（三）初正释支体（二）初标。</p><p>　　然十二支略摄为四。</p><p>　　△次释（四）初能引支。</p><p>　　一能引支谓无明行（至）别助当业皆非行支。</p><p>　　音义　谓十二有支中。无明与行。名能引支。能引识名色六入触受等五果种故。此中下简定。谓此能引。唯取能发。正感当果善恶业者。名为无明。即彼所发正感后世善恶诸业。乃名为行。由斯义故。顺现受业。别助当业。皆非行支。以此二业。唯感别报故。别助者。谓满业也。</p><p>　　合响　此中无明等者。清凉疏第三十七卷之一云。若约二世。虽诸烦恼。皆能发润。而发业位。无明力增。故名无明（文）。即彼所发乃名为行等者。清凉云。辩行体相。以三业相应思。造三行故。谓由迷异熟义愚。违正信解。起感三途恶业。及人天别报苦业。皆名罪行。然别必兼总。唯感别报。非行支故。由迷真实义愚。不知三界皆苦。妄谓为乐。起欲界善业。名福行。八禅净业。名不动行（文）。又钞释疏云。谓由下。显三业相。然愚略有二。一迷异熟义愚。二迷真实义愚。初愚谓迷当报。不知善恶感当苦乐。故于现在恣情造恶。谓<a href=\"/remen/shasheng.html\" class=\"keylink\" target=\"_blank\">杀生</a>等有三品故。成三途因。如二地说。及人天者。<a href=\"/remen/wujie.html\" class=\"keylink\" target=\"_blank\">五戒</a>及下品十善。是人总报之业。前曾损他。感诸根阙等。即是别报。曾决罚他。亦招此报。故名苦业。然别下。释感别报非属行支义。<a href=\"/remen/weishi.html\" class=\"keylink\" target=\"_blank\">唯识</a>亦云。由此一切顺现受业。别助当业。皆非行支。以无明支。于发业中。有能通发总别报者。有能但发总报之者。亦有但发别报之者。唯取初二。为无明支之所发起。行支所摄。第三非是行支所摄。故疏拣云。唯感别报非行支故。由迷真实者。即第二愚。三界苦果业感是集。即道理胜义。故名真实。今谓苦为乐。迷业是集。故起福行。八禅净业。亦是此愚。</p><p>　　补遗　宗镜第七十四卷中云。此中无明。唯取能发正感后世善恶业者。即分别全。俱生一分。若分别发人天业。即俱生助发。以人天难发。要假俱生助。若发三途业。不假俱生助发。以分别猛利故。不要助发。开蒙云。唯顺现业。是其别报。余皆总报。问顺现者。何非总报。答唯现身上。增损福寿。不改趣类。故是别报。</p><p>　　△二所引支（四）初正释五支。</p><p>　　二所引支谓本识内（至）是前二支所引发故。</p><p>　　音义　谓本识内识等五种。亲能生起当来世中。异熟果摄识等五法。是无明行所引发故。名所引支。</p><p>　　合响　<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>云。于诸行中。植心种子。清凉疏第三十七卷之一释云。谓既发行已。由行熏心。令此本识。能招当来生老死故。名之为种。若无行熏。终不成种。故云于诸行中植心种子。即是所引识等五种。于一<a href=\"/remen/shana.html\" class=\"keylink\" target=\"_blank\">刹那</a>为行所集。无有前后。约为异熟。六根之种。名六处支。为异熟触受种。名触受支。除本识种。为识支体。及此三种。诸余异熟蕴种。皆名色支。故无前后（文）。</p><p>　　△二简种相摄。</p><p>　　此中识种谓本识因（至）六处与识总别亦然。</p><p>　　音义　谓此五支中识种。即本识之亲因。识中种子。唯除六入触受三因。其余色心因种。皆是名色种摄。后三因者。即六入触受三种自性。或以名色种。总摄识中五因。于五因中。随其胜者。立余四种。随胜者。谓以名中所摄胜者。则立识受触之三种。色中所摄胜者。立为六入种。六处与识总别亦然者。例上名色。复有二重总别。应云。或六入种。总摄五因。于中随胜。立余四种。识种总别。义亦如之。</p><p>　　补遗　六入种总摄五因。于中随胜立余四种者。谓于意入种胜者。别立识与名及触受。若于眼等五入胜者。别立色种。识种总别义亦如之者。谓于心种胜者。别立名及意入触受。若于色种胜者。别立色支种。及眼等五入种。</p><p>　　△三会通经论。</p><p>　　集论说识亦是能引（至）识是名色依非名色摄故。</p><p>　　音义　问曰。集论第二卷云。能引支者。谓无明行识。据此则不唯无明行是能引。识支亦是能引。其义何也。答曰。彼以识中所持业种。名为识支。异熟识种。名色种摄。以业种言。则属行支。故曰亦是能引。又问。缘起经说。五中识支。通能所引。义复云何。答曰。经以业种识种。俱名识支。业种属能。识种属所。识是名色所依。非名色摄。不同集论以识种是名色摄。分为能所耳。</p><p>　　合响　清凉钞云。会通集论。欲显不同。故举集论识为能引。是彼所立。正取业种。是出所以。以行熏心招当果识。故为识支。若尔识种何收。故云名色。名色宽故。业种识种下。二正辩所立。由业熏识。招于当识。故以二种名为识支。业种能引。识种所引共为识支。识是下。三出彼难意。结弹集论言。但是所依。非名色体。依根本识。方说余识。有羯剌蓝故。为果既尔。为因亦然（文）。</p><p>　　△四五支次第（二）初圣教假说前后。</p><p>　　识等五种由业熏发（至）故诸圣教假说前后。</p><p>　　音义　或问识等五种。由业熏发俱时而有。云何而分前后次第。释曰。由业熏发。虽实同时。依四义故。诸圣教中。说有前后。一者主伴义。识支为主。余四为伴。主先伴后。识居第一。二者总别义。名色为总。余三为别。总先别后。余三次之。三者胜劣义。六入为胜。后二为劣。胜先劣后。是故六入。居受触前。四者因果义。六触是因。六受是果。因先果后。次第应知。</p><p>　　补遗　清凉云。约为异熟六根之种。名六处支。为异熟触受种。名触受支。除本识种。为识支体。及此三种。诸余异熟蕴种。皆名色支。故无前后。云何而分前后次第耶。</p><p>　　△次依当果明前后（二）初正释。</p><p>　　或依当来现起分位有次第故说有前后。</p><p>　　音义　或因位难知。依当果生起次第。说有前后。</p><p>　　△次会异。</p><p>　　由斯识等亦说现行（至）润未润时必不俱故。</p><p>　　音义　由当来现起义故。说识等五。亦名现行。因时定无现行义故。复由当来现起果位。所生所引。得说同时。种生现果。必定俱故。若依识等初熏发位。则不可说生引同时。润未润时。必不俱故。, 清凉云。种未润时。但名所引。爱取润竟。故名能润。故润未润时。生引必不俱故。</p><p>　　△三能生支（二）初总释。</p><p>　　三能生支谓爱取有近生当来生老死故。</p><p>　　音义　谓爱取有三支。近生当果生老死支。故名能生。</p><p>　　△次别释（二）初正释义。</p><p>　　谓缘迷内异熟果愚（至）俱能近有后有果故。</p><p>　　音义　谓缘迷内等至五果种已者。此指前七支也。异熟果愚。谓迷理无明。愚于我相。昧<a href=\"/remen/wuwo.html\" class=\"keylink\" target=\"_blank\">无我</a>理故。亦即发业无明。在于行前。由愚内异熟果故。于后生苦。不如实知。发正能招后有诸业。即是行支。诸业为缘。引发当来五果亲种。即识等五支也。增上果愚。谓迷事无明。谓复依于外增上果。覆业无明。以境界受为缘。发起贪爱。即是爱支。爱为缘故。复生欲等四取。即是取支。由此爱取和合资润。能引业种。及所引因。即五果种。转名有支。何者。俱能近有后有果故。四取者。一者欲取。二者见取。三者戒取。四者我语取。会玄第九卷。引古疏云。欲取谓取五妙欲境故。瑜伽第十卷云。欲取谓于诸欲所有贪欲。见取谓除萨迦耶见。于所余见。所有贪欲。戒禁取。谓于邪愿所有贪欲。我语取。谓于萨迦耶见。所有贪欲。又云。欲取唯生欲界苦果。余三通生三界苦果（文）。清凉钞云。有人释云。戒谓恶戒。禁谓牛狗等戒。我语谓内识依之说我故。有余师说。我见我慢。名为我语。云何此二。独名我语。由此二种说有我故。我非有故。说名我语。如契经说。苾刍当知。愚昧无闻异生之类。随假言说。起于我执。于中无我及与我所（云云文）。</p><p>　　补遗　清凉云。迷内异熟果愚。即发业无明。在于行前。谓迷当报。不知善恶感当苦乐。故于现在恣情造恶等。即发正能招后有诸业。诸业为缘。引发当来五果亲种已。即指前七支。迷外增上果愚。即覆业无明。此在行后识前。谓不了所造业。是正感当来增上果。复依此愚。缘境界受。发起润业贪爱。即是爱支。爱为缘故。复生欲等四取。即是取支。由此爱取。合润业种。及五果种。转名有支。俱能近有后有果故。一者能有彼果。二者当有。今能有彼因。从果称。故业名有。</p><p>　　△次会瑜伽。</p><p>　　有处唯说业种名有（至）亲生当来识等种故。</p><p>　　音义　初即第十。意云。因是善恶。果是无记。名异熟果。识等五种。虽正为因能生。无力正生果故。不得名有。次说即三十八。意取因缘。拣去业种增上缘故。</p><p>　　合响　业种名有者。清凉钞云。若言有当果者。此但是有无之义。若言当有之果。则有是三有。有二义。一者能有彼果。二者当有。今能有彼因。从果称故。业名有（文）。</p><p>　　△四所生支（二）初总释。</p><p>　　四所生支谓生老死爱取有近所生故。</p><p>　　△次别释。</p><p>　　谓从中有至本有中（至）身坏命终乃名为死。</p><p>　　音义　谓从中有自求父母。至本有中未衰变位。如是时间。皆生支摄。衰变为老。命故名死。立老死何共。答如下料简。</p><p>　　合响　清凉钞三十七之一云。然能所引。皆名因中能生所生。因果对说故。唯识第八。明十五依处。建立十因中。三习气依处。谓内外种未成熟位。即依此处。立牵引因。谓能牵引远自果故。今取起种。但名能引。其能所生。即彼论云。四有润种子依处。谓内外种已成熟位。即依此处立生起因。谓能生起近自果故。爱取有三。是已润故（文）。</p><p>　　△次料简支义（八）初简老附死支。</p><p>　　老非定有附死立支。</p><p>　　合响　清凉钞云。应有问言。老位极长。何不别立。答意云。谓有夭逝。不至老故（文）。</p><p>　　△二简病非有支。</p><p>　　病何非支不遍定故（至）将终皆有衰朽行故。</p><p>　　音义　问病何非支。意云。生老病死四相迁流。生等三相。既以立支。病何不立支耶。答不遍定故。意云。病相不遍界趣。亦不定有。故不立支。如薄拘罗尊者。不识头痛。即其事也。问老亦不定。</p><p>　　现见世间。亦有夭病死者故。答老虽不定。遍故立支。何者。三界五趣四生之中。除中夭者。将命终位。皆有衰朽行故。</p><p>　　△三简色遍不遍（二）初问。</p><p>　　名色不遍何故立支。</p><p>　　音义　问曰。三界中无色界。四生中化生。名色必无。云何亦立支耶。</p><p>　　合响　清凉钞云。谓色界全。欲界化生。六处顿起。何有名色（文）。</p><p>　　△次答。</p><p>　　定故立支胎卵湿生者（至）一切一分上二界有。</p><p>　　音义　谓名色支。虽不遍趣生。以决定有。故立支也。胎卵下。释定有义。谓名色支在六处前。六处未满。皆名色摄故。又名色下。释亦是遍。先明有色。二界化生。有名色支。未名六处者。显是名色摄故。初生下。次释无色化生。亦有名支。未明意处者。显是名摄故。由斯下引证。清凉云。意欲界则全。色界六处不具。无色界唯名。故云一切支中一分上二界有。若名色支。不遍界趣。论何得说上二界有一切一分。</p><p>　　△四简爱支遍非遍（二）初问。</p><p>　　爱非遍有宁别立支生恶趣者不爱彼故。</p><p>　　音义　谓若遍故乃立支者。爱亦非遍。宁别立支。如有经说。生恶趣者。于彼苦果。不生爱故。</p><p>　　△次答。</p><p>　　定故别立不求无有（至）经说非有非彼全无。</p><p>　　音义　爱虽不遍。定故立支。不求下。释定有义。不求无有者。谓恶趣<a href=\"/remen/zhongsheng.html\" class=\"keylink\" target=\"_blank\">众生</a>唯无求。则无有爱。若有求者。亦有爱故。如经言。极热<a href=\"/remen/diyu.html\" class=\"keylink\" target=\"_blank\">地狱</a>受苦众生。作如是言。何处有清凉。使我得安乐。是有爱也。不还下。谓有难曰。阿那含人。于润生位。对治力强。爱必不起。宁得善趣定有爱耶。释曰。于润生位。虽无有爱。然彼取支。决定有种。爱亦如取。定有种故。由有种故。言定有也。又爱下。释亦是遍。于现我境亦有爱者现行我境。即第八见分。谓第七识。随所生所系。与四惑常俱。四中我贪。即爱支摄。故云恶趣有爱。如前文云。阿赖耶识。是真爱着处。即斯意也。依无下通妨。</p><p>　　△五简所生所引不同（二）初问。</p><p>　　何缘所生立生老死所引别立识等五支。</p><p>　　音义　问意云。所生即果。所引即因。因种果现。性相无殊。何故所生。立生老死。所引立识等五支耶。</p><p>　　△次答（二）初约因果难易释。</p><p>　　因位难知差别相故（至）总立二支以显三苦。</p><p>　　音义　谓所引支。因位微隐。难知差别。由难知故。依当果位。别立五支。令易晓耳。谓续下。出当果。相续生时者。谓中有身末。于父母边。结生相续时也。谓当来异熟果摄。色心等生起。从初结生。直至于受。自生至死。不离此五。故云尔时乃名受果究竟。三苦者。清凉钞云。谓生显行苦。老显坏苦。死显苦苦（文）。</p><p>　　△次约生厌了知释。</p><p>　　然所生果若在未来（至）分位相生说识等五。</p><p>　　△六简发业润业不同（二）初问。</p><p>　　何缘发业总立无明润业位中别立爱取。</p><p>　　音义　清凉钞云。问意有二。一问立名不同。一种是惑。前立无明。后立爱取等。二问广略有异故问。总立无明。别立爱取。</p><p>　　△次答（三）初约胜劣门答立名不同。</p><p>　　虽诸烦恼皆能发润（至）说爱如水能沃润故。</p><p>　　音义　以无明与爱。发业润业。力偏胜故。余惑不然。故不立之。十一殊胜事者。缘起经说。一所缘殊胜。遍缘染净故。二行相殊胜。隐真显妄故。三因缘殊胜。惑业生本故。四等起殊胜。等能发起能引能生所生缘起法故。五转异殊胜。随眠缠缚。相应不共。相转异故。六邪行殊胜。依谛而起增益损减行故。七相状殊胜。微细自相。遍爱非爱。共相转故。八作业殊胜。作<a href=\"/remen/liuzhuan.html\" class=\"keylink\" target=\"_blank\">流转</a>所依事。作寂止能障事故。九障碍殊胜。障碍胜法故。十随转殊胜。乃至有顶。犹有转故。十一对治殊胜。二种妙智所对治故。</p><p>　　合响　宗镜第七十四卷。问无明发业。有几种无明。答有四种。一随眠。二缠无明。三相应。四不共。外法异生具四。内法异生除不共无明。入信位第七心。及加行位中。是内法。十信第七心前有退故。及资粮位中名外法。若内法异生。顿悟即造业。渐悟不造。顿悟中悲增造。智增不造。十地位中。八地已去。定不发业。惑体无故。七地已前。或云圣人。以无漏明为缘。而不发业。设有俱生。但助愿润生而已。又云。七地已前。俱生起故。亦造别报善业。问圣人因何不造总报业。答无分别烦恼故。以无漏明为缘故。违生死故。但以俱生润旧总报业。受分段生死。居人中。除北洲人。修无我观无分别。不能造业。此中除极愚昧者。天上唯除无想天。以<a href=\"/remen/wuxin.html\" class=\"keylink\" target=\"_blank\">无心</a>故。不造业。四种无明。总能发业。随眠是种子。余三即现行（文）。</p><p>　　△次约熏不熏出广略所以。</p><p>　　要数溉灌方生有芽（至）无重发义立二无明。</p><p>　　音义　谓且以爱为初。取为后。其实非无多现行润。故润业位广也。一发则已。无重发义。故发业位略也。</p><p>　　合响　宗镜。问贪爱润生者。于烦恼中。几法能润。答古释云。即识等五支种子。要假贪等烦恼。资润溉灌。方得出生（行种及识等五种。要贪爱烦恼。数熏习故。方能生现）。若俱生惑业者。即六俱生。十分别。及二十随烦恼是。于此三十六烦恼中。贪一法。正中正润（清凉云。爱支初起。即是现行当念。即能熏识成种。依此爱种。而生于取。取即现行。故同一贪。初心名爱。转盛成取）。余五俱生。即正中助润。若十分别。即助中助润。又四句料简。一有是贪爱而能润生。即第六识爱也。前五识不强盛故。但是兼支摄。正唯第六。二有是贪爱不能润生。即第七识。虽有贪爱。以内缘故。及所知障中者。三有是生支。而贪爱润。即一切凡夫身中生支也。四有是生支非贪爱润。谓最后身菩萨。大乘说是化现故。或变易身中生支（文　开蒙。问生支体。答识等五现）。</p><p>　　△三别释爱增妨。</p><p>　　虽取支中摄诸烦恼而爱润胜说是爱增。</p><p>　　音义　问取支有四。通摄诸惑。何缘于润业位。说是爱力偏增。故云虽取支中（云云）。</p><p>　　△七简发润所依缘地。</p><p>　　诸缘起支皆依自地（至）若现若种于理无违。</p><p>　　音义　问曰。诸支相缘。为复唯在自地。亦复与他地互为缘耶。释曰。诸支缘起。皆唯自地。于诸支中。或有所发行支。亦依他地无明。如下地无明。能发上地行故。若不尔者。初伏下染所起上定。非下无明发。应非行支。何者。上地无明。由未起故。得彼定已。方现前故。又问。从上下地生下上者。彼缘何地境界受支。而能令彼贪爱现前。释曰。若从上地生下地者。即缘当生下地受。而起爱支。缘上反是。当生地受。或种或现。俱能起爱。皆不违理。</p><p>　　△八简因果及世异同。</p><p>　　此十二支十因二果（至）或应过此便致无穷。</p><p>　　音义　或问诸缘起支。同世异世。释曰。前十现在。后二未来。十因二果。定不同世。因中。前七与爱等三。或异或同。谓生报定同。后报便异故。生老死二。爱取有三。并因中前七。各定同世。又问。有说有支两重因果。而历三世。此何唯一。释云。如是十二。一重因果。足显轮转及离断常。从因感果。迷果行因。因感果生。相续无尽。施设两重。功不增胜。便致无穷者。古师释曰。若愚前际。说过二因。更有愚于前前际者。二因犹少。应更多说。若谓愚于后际。说二果者。亦有愚于后后际者。二果犹少。应更多说。故云便致无穷。</p><p>　　合响　会玄记第十三卷云。此中十二支十因二果。定不同世。彼疏云。以异熟因。非造业身。即受果故。约身生死为同世。十因二果定不同世。因中。前七与爱取有。或异或同者。若顺生受业。爱初生时。其世必同。第二生已去。乃至后报业等。世不同也。今身造业。后二世将受果时。方起爱取。若二三七各定同世者。生老死二。爱取有三。无明等七。各定同世。由痴发业。熏发报种。即识等五。故前七支。必定同世。起爱取水。润先行识等六种。转名为有。亦非异时。生及老死。同世可知。</p><p>　　△三诸门分别（十七）初假实分别门。</p><p>　　此十二支义门别者（至）三相位别名生等故。</p><p>　　音义　谓前九是实。后三是假。释意可知。</p><p>　　补遗　初句总标。次句分假实。已润下。释明三假。清凉云。业种为一。识等为五。则所润有六。是有支体。爱取合润。如水滋芽。能所合说。故言有八。合八为有。有无别体。故言假有。</p><p>　　△二一非一事门。</p><p>　　五是一事谓无明识触受爱五余非一事。</p><p>　　音义　一事者。犹言一种事也。余非一事者。行通善恶故。名色是二故。六处有六故。取有四取故。有该六法故。生老死。即识等五故。</p><p>　　△三染与不染门。</p><p>　　三唯是染烦恼性故（至）假说通二余通二种。</p><p>　　音义　无明爱取三。唯是染。识等五支及生老死二。唯不染。以是异熟净无记故。若此七支。于现起分位中。容起染故。瑜伽第十。假说通二。行有二支。通染不染。</p><p>　　△四独杂分别门。</p><p>　　无明爱取说名独相不与余支相交杂故余是杂相。</p><p>　　音义　独者纯也。三是独相。九是杂相。已润六支。合为有故。即识等五。名生等故。</p><p>　　△五色非色摄门。</p><p>　　六唯非色谓无明识触受爱取余通二种。</p><p>　　音义　无明等六。唯是心法。故云非色。行等六支。义兼色心。故云通二。</p><p>　　合响　行支通二者。清凉钞三十七之一云。大乘三业。皆思为体。动身之思。名为身业。发语之思。名为语业。思之当体。即是意业。三行皆通三业。则通色非色位（文）。</p><p>　　△六有漏无漏及第七有为无为门。</p><p>　　皆是有漏唯有为摄无漏无为非有支故。</p><p>　　音义　此中有二。若以漏无漏言。此唯有漏。以为无为言。此唯有为。</p><p>　　△八三性分别门。</p><p>　　无明爱取唯通不善（至）七分位中亦起善染。</p><p>　　音义　七分位中亦起善染者。亦即瑜伽假说通二义也。余并可思。</p><p>　　△九三界分别门。</p><p>　　虽皆通三界而有分有全。</p><p>　　音义　而有分全者。欲界则全。上二界一切一分。无想唯有有色半支。无色唯名半支。及六入支中。唯有意处一分故。</p><p>　　△十能治所治门。</p><p>　　上地行支能伏下地（至）有求上生而起彼故。</p><p>　　音义　有求上生而起彼故者。谓如有一厌下地色心。是苦粗障。欣上地色心。是胜妙离。修彼六行观。而求上生。此即上地行支。能伏下地惑也。</p><p>　　合响　六种行相者。法数释云。一苦。谓身中所起心数。缘于贪欲。不能出离。是为因苦。欲界报身。饥渴寒热。病痛刀杖等。种种所逼。是为果苦。二粗。谓欲界五尘。能起众恶。是为因粗。此身为三十六物。屎尿臭秽之所成就。是为果粗三障。为烦恼障覆真性。不能显发。是为因障。此身质碍。不得<a href=\"/remen/zizai.html\" class=\"keylink\" target=\"_blank\">自在</a>。是为果障。四胜（亦曰净）。谓既厌欲界下劣贪欲之苦。即欣初禅上胜禅定之乐。是为因胜。复厌欲界饥渴等苦。即欣初禅禅味之乐。是为果胜。五妙。谓既厌欲界贪欲五尘之乐。心乱驰动为粗。即欣初禅禅定之乐。心定不动。是为因妙。复厌欲界臭秽之身为粗。即欣受得初禅之身。如镜中像。虽有形色。无有质碍。是为果妙。六出（亦曰离）。谓既厌欲界烦恼盖障。即欣初禅心得出离。是为因出。复厌欲界之身质碍。不得自在。即欣初禅获得五通之身。自在无碍。是为果出（文）。</p><p>　　△十一学等分别门。</p><p>　　一切皆唯非学无学（至）生净居等于理无违。</p><p>　　音义　诸支皆非学无学摄。何者。谓初果等有漏善。不属有支。以<a href=\"/remen/zhihui.html\" class=\"keylink\" target=\"_blank\">智慧</a>明。而为缘故。圣必不造后有业故。当来苦果。不迷求故。杂修下释妨。谓有问曰。若尔杂修五净居业。应非行支。若是行支。圣便造业。若非行支。如何生彼感总报耶。故论答云。杂修静虑资等（云云）。意云。不还果等。以有漏无漏。前后杂修。第四静虑。资无云等三天故业。生净居等。于理无违。此总报业。及名言种。凡时已造生第四禅下三天业。一地系故。后由无漏资生故业。生净居天。非是圣者新造业也。</p><p>　　合响　杂修等者。四教仪纪要。引俱舍颂云。上流若杂修。能往色究竟。又引彼论释杂修云。漏无漏杂修静虑。生五净居天。杂修静虑。为二种缘故。三缘者。一为受生。二为现乐。三为遮止。起烦恼退（云云）。若利根者。为现法乐。若钝根者。亦为遮防起烦恼退（云云）。何缘能生。以由杂熏。修第四静虑。有五品。谓下中上上胜上极（云云）。初品三心现前。初谓无漏。次起有漏。复起无漏二品六心。乃至五品十五心。如其次第。感五净居（云云）。</p><p>　　△十二二断分别门（二）初师通二断有通局。</p><p>　　有义无明唯见所断（至）余九皆通见修所断。</p><p>　　音义　此师谓无明支。唯见所断。不通修断。要迷谛理。能发行故者。意显迷谛理。惑见所断故。圣必不造。后有业者。谓诸圣者。定无能发烦恼惑故。以此二义。显唯见断。爱取二支。唯修所断。不通见断。贪求当有而润生者。谓有学圣者。如须陀洹。七生二果上下二生。不还上界一生。贪求当有。皆以爱取。而润生故。九种命终心者。杂集第五卷云。谓从欲界没还生欲界者。即以欲界自体爱。相应命终心。结生相续。若生色无色界者。即以色无色界自体爱。相应命终心。结生相续。如是。从色无色界没。若即生彼。若生余处。有六种心。如其所应。尽当知此。即亦以二义。显唯修断。余九通二义。如前释。</p><p>　　△次师一切皆通二断（二）初标。</p><p>　　有义一切皆通二断。</p><p>　　△次释（二）初难前师。</p><p>　　论说预流果已断一切（至）三支亦通见修所断。</p><p>　　音义　先引论。若无明下。约论意以难。皆断一分者。则无明支。非唯见断。犹有一分无明在故。爱取二支。非唯修断。入见道时。断一分故。又说下复引论义。以破全界者。全一界也。如于欲界结生相续时。则全欲界一切烦恼。结生上二界。例知。谓彼论说全界一切烦恼。皆能结生。不言润生烦恼。唯修所断。岂爱取支。唯修断耶。又说往恶趣行。唯分别起烦恼能发。不谓一切招后有行。皆见所断烦恼所发。岂无明支。唯见断耶。由此三支。皆通二断。</p><p>　　△次申正义（二）初正申（二）初别对前师申三支正义。</p><p>　　然无明支正发行者（至）唯修所断助者不定。</p><p>　　合响　发业正助者。宗镜第七十四卷云。若分别烦恼。正发业俱生无明助发业。发者动作义。业者招感义。俱生能润生分别能造业招生过重。俱生能润生过轻。若分别发人天业。即俱生助发以人天业难发。要假俱生助。若分别发三途业。不假俱生助发以分别猛利故。不要助发（文）。润生正助者。如前发业润业。不同科中引。</p><p>　　△次通申十二支断义不同（二）初明是染污者自性应断。</p><p>　　又染污法自性应断对治起时彼永断故。</p><p>　　音义　染污法。谓无明爱取三支及行。有一分性。是烦恼染污法故。故曰应断。能对治法。谓出世道。障治相违。故曰永断。</p><p>　　△次明非染污者非性应断（二）初正明非性应断。</p><p>　　一切有漏不染污法非性应断不违道故。</p><p>　　音义　一切有漏者。谓行有一分。即有漏善也。不染污法。谓识等五种。及生老死二果体唯异熟。此等皆不违道品。故云非性应断也。</p><p>　　△次有二义故说断。</p><p>　　然有二义说之为断（至）无想定等唯见所断。</p><p>　　音义　问曰有漏善。及不染污法。不违道故。既非性应断者。云何言皆通二断耶。释云。有二义故。说通二断。一者离缚义。谓离缘杂烦恼缚故。缘彼烦恼。谓前七识中。俱生我贪等。此能缘彼异熟果故。杂彼烦恼。即第七识中。我见慢等。由我见故。令六识中所起施等。不能忘相故名杂。彼依断此二烦恼义故。说行有二支中。一分有漏善。及识等五。与生老死异熟因果。合有九支。通修所断。二者不生义。分别烦恼为依。彼等生起。断此烦恼。彼永不生。依不生义。说八难果法。唯见所断（开蒙云。八难果法入见道。后永不生故。谓八难之因。依无明邪见等起故。见道时。断彼所依。令彼八难。永不生起。依此断故。说诸恶趣等。唯见所断）。</p><p>　　合响　宗镜第七十六卷云。又有三种断。一自性断。如灯破闇。智慧起时。烦恼闇障。自性应断。二不生断。谓得初地法空之时。能令三涂恶道苦果。永更不生人中。无根二形北洲无想天等种子。不生后果。名不生断也。三缘缚断者。但断心中之惑。于外尘境。不起贪嗔。于境虽缘。而不染着。名缘缚断也。于三断之中自性。不生此二。任运能断。皆由缘缚一断。能令三界因果不生（文）。</p><p>　　△次结示。</p><p>　　说十二支通二断者于前诸断如应当知。</p><p>　　音义　无明爱取。依正助说。通见修断。所余诸支。依二义故。所以亦属见修断也。</p><p>　　△十三三受相应门。</p><p>　　一乐舍俱受不与受（至）十一苦俱非受俱故。</p><p>　　音义　十支乐舍二受相应。除受老死。十一支。与苦相应。唯除受支。</p><p>　　△十四三苦分别门。</p><p>　　十一少分坏苦所摄（至）随彼相增所说不定。</p><p>　　音义　此十二支。配三苦者。十一少分坏苦所摄。唯除老死。以老死位多分无乐。依乐立坏。所以言无十二少分苦苦所摄。十二支中。各容苦俱故。以依苦受立苦苦故。十二全分行苦所摄。诸有漏法。刹那性故。若依行苦。对舍受者。十一少分行苦所摄。老死位中。无容舍故。依舍立行。故不言之。二苦皆言少分。行苦言全分者。以十二支。具三苦性。若是二苦。必是行苦。故言全分。有是行苦。而非二苦。又此二苦。各不相摄。故云少分。实义下结。显此中所明。乃依实义。若随彼相增盛。而言诸圣教中。所说不定。</p><p>　　补遗　所说不定者。清凉云。从相增说。以配三苦。前五迁流相显。名为行苦。触受二支。触对生苦故。云苦苦。余但坏乐。故名坏苦。</p><p>　　△十五<a href=\"/remen/sidi.html\" class=\"keylink\" target=\"_blank\">四谛</a>所摄门。</p><p>　　皆苦谛摄取蕴性故五亦集谛摄业烦恼性故。</p><p>　　音义　以四谛言之。此十二支。皆苦谛摄。何者是五取蕴性故。无明爱取行有五支。亦集谛摄。是惑业性故。</p><p>　　△十六四缘分别门（二）初总显具阙。</p><p>　　诸支相望增上定有（至）契经依定唯说有一。</p><p>　　音义　增上体宽故。皆定有余三缘局故。有无不定。缘起经。依定义故说。唯有增上缘。</p><p>　　△次别明有无（三）初明有因缘（二）初正明实义。</p><p>　　爱望于取有望于生（至）余支相望无因缘义。</p><p>　　音义　爱望于取有因缘义者。以爱增名取。则爱是取种。能生现取故为因缘。有望于生有因缘义者。识增为有。以有无别体。由爱取润五种成有有即识等五种生支。即识等现行。现从种生故。有得是生家因缘。若说下。会集论意。若以识种为识支。行非识亲因。若以业种名识支者。行得为识之因缘。此则现行为种。因缘业熏之种。即识种故。余支相望无因缘者。余支复有八位。谓无明望行。识望名色。名色望六入。六入望触。触望于受。受望爱支。取望有支。生望老死支。此八位所以无因缘者。以无明等。非亲办自果故。</p><p>　　合响　华严钞三十七之一云。爱支初起。即是现行当念。即能熏识成种。依此爱种。而生于取。取即现行。是故经云。爱增为取。又云。爱望于取。有因缘者。以爱种子。增成于取取。即爱种子现行故。故同一贪初心为爱。转盛名取。即此爱种。便是取种。是故二支皆通种现（文）。此中且依爱。是取种义边故。爱望取。有因缘义。</p><p>　　△次会通他论（二）初会集论。</p><p>　　而集论说无明望行（至）假说无明实是行种。</p><p>　　音义　初句先标彼有依。无明下。显其有义明是假说。谓依无明俱时之思业之习气。与无明俱。假说业种。以为无明。实是行种生行现行耳。</p><p>　　△次会瑜伽。</p><p>　　瑜伽论说诸支相望无因缘者依现爱取唯业有说。</p><p>　　音义　恐有难曰。瑜伽第十。诸支相望说。有三缘。无因缘义。此中何故说爱望于取有望于生有因缘耶。释中先牒彼文。依现爱取者。会爱望于取。有因缘义。此以爱增为取。种生现故。得为因缘。彼以现行之爱。望现行取。非从自种。安得因缘。唯业有说者。会前有望。于生得为因缘。前以识种起生现行。得为因缘。彼以业种为有。而起于生。业非识体。但为增上。安有因缘。故瑜伽云。何故相望。皆无因缘。答因缘者。自体种子因所显故。今现行爱取。非是种子。以业望生非自体故。</p><p>　　△次辩余二缘。</p><p>　　无明望行爱望于取（至）余支相望二俱非有。</p><p>　　音义　无明望行至有余二缘者。准清凉释云。自有三义。初三位具二缘。并以现行相望明有二缘等无间缘。要是现行心心所法。前念谢灭。引生后念故。无明心心所灭引行思心爱心所灭引起取心。此中爱支。亦约现行生及老死。但是识与名色。增长衰变。增长心灭。引生衰变故。此三位有等无间。行思等所。唯在意识。可得反缘前无明支故。无明支。即是行家所缘缘也。取亦心所得缘前爱。爱是取家所缘缘也。老死位中。诸心心所。可缘生位色心生。即老死所缘缘也。此约后支缘前。明所缘缘。次二位相望。但具一缘。有望于生受。望于爱有所缘缘。无等无间者。以等无间。要是前后现行心心所法。相引生故。今有是种子生。是现行安得有之。受亦种子。爱是现行故。非无间有所缘缘义者。生是现行。能缘有种。爱是现行。能缘受种故。有及爱。为所缘缘。余支下。三明全无二也。余支更有六位。谓行望识。识望名色。名色望六入。六入望触。触望受支。取望有支。所以无等无间者。其果皆非现心心所。相引生故。谓识等至受。皆是种子。有亦种子。行为识因。取为有因。虽是现行所生。识有即是种故。非等无间。所以非所缘缘者。既非现行心心所法。何有缘虑。</p><p>　　△三结例无方。</p><p>　　此中且依邻近顺次（至）诸聪慧者如理应思。</p><p>　　音义　此有四重。一依邻近。则异隔越。或唯越一越二越多。二依顺次。则异逆次。唯将无明作行之缘。不以行为无明缘等。三依不相杂乱。异于杂乱。若集论说。无明望行。乃取无明。其中行种。而为无明。故是杂乱。四依实缘起说者。异于假说。如向无明俱时业之习气。实是行种。假说无明。异此相望者。即异上四义也。上来四缘分别一门。皆准华严钞释。</p><p>　　合响　异此相望者。华严疏云。以其逆顺。各有次第。及超间故。且约第一隔越者。如无明与识等五。及有但一增上。唯能生起彼种子故。无明与爱取老死为二缘。谓所缘缘。增上缘。余一切缘。准此可知。二约逆次者亦有邻次隔越。今合说之。老死与生爱取行无明为二缘。谓所缘增上。余但增上。三若相杂乱有二。一顺。二逆。顺中有邻次隔越。如对法。前无明望行是隔越。与前实缘不殊。亦约识等五种而说。若约当生。随其所应。逆次之中。有邻有间。此应思准上约缘起说。此约增上说。然有远近。乃至诸支。一一应作如。此中识等五。依当起位。诸支隔越。逆次超间。相杂为缘。为一一思准（文）。</p><p>　　△十七惑苦相摄门。</p><p>　　惑业苦三摄十二者（至）唯苦谛摄为生厌故。</p><p>　　音义　无明爱取三支。是惑道摄。行支及有支一分。是业所摄（即有支中业种一分也）。识等五。与生老死二。此七支及有支中一分。是苦道摄（即有支中识等五种也）。有处下。次会通他论。谓有论说业全摄有应知彼依业。有说不依种有。有说识支是业摄者。彼依业种名识支说不依识种名识支故。问十二有支。应皆是苦。何得独言。惑业所招。识等七支。唯苦摄耶。释曰。唯苦谛摄。不通集故。为令有情。生厌离故。是故识等。唯苦道摄。</p><p>　　△三结属颂义。</p><p>　　由惑业苦即十二支故此能令生死相续。</p><p>　　△四师染净相续（二）初正明染净相续（三）初总明。</p><p>　　复次生死相续由内因缘（至）助感生死故说为缘。</p><p>　　音义　二业为因<a href=\"/remen/erzhang.html\" class=\"keylink\" target=\"_blank\">二障</a>为缘者。此二二者。缘但增上业。招生显故。复名因。此中不约亲疏。但约正助名因缘。不同四缘中因缘也。</p><p>　　△次征标。</p><p>　　所以者何生死有二。</p><p>　　△三别释（三）初正释（二）初分段。</p><p>　　一分段生死谓诸有漏（至）有定齐限故名分段。</p><p>　　音义　善不善业。为感生因。发润烦恼为助。生缘三界异熟。为所感果。随因缘力。所感身命短长。有定剂限。不能前后改转。故名分段。</p><p>　　△次变易（三）初正释。</p><p>　　二不思议变易生死（至）妙用难测名不思议。</p><p>　　音义　无漏有为诸业为因。由所知障助力为缘。殊胜异熟。为所感果。无漏资感。悲愿改移。妙用难测。无定齐限。名不思议变易生死。古有问曰。若所依身。随地有别。可说短长。而命如灯？？。念念生灭。非如分段。一期等事。凭何说彼无定剂限。答奘师解云。理实命根。无别分限。随所依身。假说分限耳。</p><p>　　合响　开蒙云。改粗身为细质。易短寿作长年。问既改粗为细易短为长。何名生死。答觉知势尽名为死。入定还资谓之生（文）。会玄第九卷云。即以无漏业。所知障。欲色二界。异熟五蕴。而为体性。谓诸圣者。以悲智修心有悲故。欲下化众生有智故。拟上求佛果。念斯分段。短促无堪。不能长时。远征大劫。修其胜行。遂以所知障为缘。无漏业为因。冥资故业故。业被资。便能熏。识等五支种子。既被感。已生现功能。而复殊胜功能。既胜所生现行身之与命而有改转。由是改粗身为细质易。短寿为长年。然后方能广修胜行趣无上觉。是故得有变易生死也（文）。</p><p>　　△次会异（二）初会意成身。</p><p>　　或名意成身随意愿成（至）生三种意成身。</p><p>　　音义　先释名随意愿成者。谓随大悲意愿之所成故。如契经下引证。即胜鬘经。先举能例。如是下次所例。无明习地。谓所知障也。宗镜云。说业为因。以是胜故。无明为缘。以疏远故。非如烦恼。资有漏业。但缘义同。少分相似。有阿罗汉等者。经意谓。三乘无学。皆得三种意成身也。意成身者。亦名意生。一<a href=\"/remen/sanmei.html\" class=\"keylink\" target=\"_blank\">三昧</a>乐正受意生身。二觉法自性。意生身三种类。俱生无作行意生身。</p><p>　　合响　清凉疏。引楞伽第四云。云何三昧乐正受。谓入于三昧。离种种心。寂然不动。心海不起转识波浪。了境心现。皆无所有。云何觉法自性。谓了法如幻。皆无有相心转。所依依如幻。定及余三昧。能现无量自在<a href=\"/remen/shentong.html\" class=\"keylink\" target=\"_blank\">神通</a>。如华开敷速疾。如意如幻。如梦。如影。如像。非四大造。与造相似。一切色相。具足<a href=\"/remen/zhuangyan.html\" class=\"keylink\" target=\"_blank\">庄严</a>。普入佛刹。了诸法性故。云何种类俱生无作行。谓了达诸佛自证<a href=\"/remen/faxiang.html\" class=\"keylink\" target=\"_blank\">法相</a>。释曰。初身从所依定为名。次身从所依智立称。三自证法相义。兼定慧及法性相。故名种类。由此功能。随众生类。种种一时。现在任运而成。云无作行。若依地位。初即五地前。次即八地。前后即八地。后钞释云。若无上依经第一不配地位。但约三人得。谓声闻缘觉大地菩萨。若胜鬘经云。无明习地为缘。无漏业为因。有阿罗汉。缘觉。自在菩萨三种意生身。西域自有二解胜鬘。一依楞伽。二依无上。依前中复有三说。罗汉。缘觉。回心至十信。仍本名故。名为二乘。至十<a href=\"/remen/huixiang.html\" class=\"keylink\" target=\"_blank\">回向</a>。终名自在菩萨。即初地已上。对前二位。故名自在。初地已上。即有三种。如前楞伽一云。罗汉。缘觉。俱回心。俱至十回向终。方名罗汉。缘觉直往菩萨初地已上。名自在菩萨。菩萨亦有三种意生身。一云。声闻缘觉同。第二释。从二乘有学回心。至回向终。名自在菩萨。对未<a href=\"/remen/faxin.html\" class=\"keylink\" target=\"_blank\">发心</a>。得名自在。三身得同前二解。二据无上依。随三乘人。即为三身。前二回心。至等觉位。名声闻。缘觉意生身。后一初地至等觉。名菩萨意生身。释曰。后释似非得意。经意但明三乘人。皆得三意生身耳（文）。</p><p>　　△次会变<a href=\"/remen/huashen.html\" class=\"keylink\" target=\"_blank\">化身</a>。</p><p>　　亦名变化身无漏<a href=\"/remen/dingli.html\" class=\"keylink\" target=\"_blank\">定力</a>（至）非业报身故不违理。</p><p>　　音义　先释名转令异本者。意明但转变本时之身。似如变化（会玄云。粗浅分段。被无漏定。愿资成改转异本。如变化故）。非新生故。如有下引证。先问谓。诸声闻证无学果。则我生已。尽永不复受分段之身。何能出生入死。行<a href=\"/remen/pusadao.html\" class=\"keylink\" target=\"_blank\">菩萨道</a>。化度有情。乃至究竟。成于无上<a href=\"/remen/puti.html\" class=\"keylink\" target=\"_blank\">菩提</a>果耶。依变化下。彼论答也。义可思准。</p><p>　　合响　清凉钞云。一名不思议变易身。二名变化身。三名意成身。若出体者。总有三说。一云。悲愿为体。二云定愿为性。三云无明住地惑。无漏有分别业为性（文）。</p><p>　　△三料简（四）初简所知感生死（二）初问。</p><p>　　若所知障助无漏业（至）应不永入无余<a href=\"/remen/niepan.html\" class=\"keylink\" target=\"_blank\">涅槃</a>。</p><p>　　音义　谓若所知障助无漏业。能感变易生死。二乘既有所知障在。则常感生死。不入涅槃。清凉释曰。小乘问也。</p><p>　　△次答。</p><p>　　如诸异生拘烦恼故。</p><p>　　合响　清凉钞释曰。异生有烦恼。不趣涅槃。彼趣寂者。心乐趣寂。为此心抱。驰流无相。不起无上正等菩提。如诸异生。为烦恼拘故（文）。</p><p>　　△二简道谛实感苦（二）初问。</p><p>　　如何道谛实能感苦。</p><p>　　音义　谓集能感苦道。唯趣灭无漏。有分别业。即道谛摄。如何实能感生死苦。</p><p>　　△次答。</p><p>　　谁言实感不尔如何（至）无能发业润生用故。</p><p>　　音义　谁言实感者。直答不尔。如何者重征也。无漏下。清凉释曰。谓第四禅无漏胜定资色无色已感异熟。诸有漏业。令所得果。相续增长。无漏资胜。假说能感。非无漏业。实能感苦。又此能感。由所知障助故。所知障不感苦者。不同烦恼障有发润故（文）。</p><p>　　△三简资感有二益（二）初问。</p><p>　　何用资感生死苦为。</p><p>　　音义　意云。生死是苦逼迫法。应速令尽。有何胜益。翻资感耶。</p><p>　　△次答。</p><p>　　自证菩提利乐他故（至）乃至证得无上菩提。</p><p>　　音义　答意谓所知障。资感生死者。为有自他二胜利故。此总标也。谓不下释。意谓有一类不定性二乘。及八地已上菩萨。于烦恼障已断。已伏则不发润。当分段身。恐废长时。于生死中。修菩萨行。遂以无漏定。愿如世间延寿法。资现有身。转令异本。以此为因。令彼长时。与果不绝。数数资助。乃至具诸相好。证得无上菩提。</p><p>　　合响　宗镜第七十三卷云。得自在大愿菩萨已永断伏烦恼障者。谓八地已去菩萨。虽藉烦恼。生死受生。不同凡夫及二乘。说现及种润。由起烦恼利益。有情业势。方能感生死果。烦恼若伏。业势便尽故。须法执助愿受生故。已永断伏。无容复受。当分段果。既有二利之益。观知分段报。终恐废长时修菩萨行。遂入无漏胜定。胜愿之力。如阿罗汉延寿之法。资现身之因。即资过去。感今身业。令业长时。与果不绝（文）。</p><p>　　△四简资感须所知（二）初问。</p><p>　　彼复何须所知障助。</p><p>　　音义　问者意云。既以无漏定。愿资现身因。是则无漏定。愿足可资感。彼复何须所知障。助于身住耶。</p><p>　　△次答（二）初正明须所知所以。</p><p>　　既未圆证无相大悲（至）故于身住有大助力。</p><p>　　音义　此中答义有三。一有不定性等。既在因位。未能<a href=\"/remen/yuanman.html\" class=\"keylink\" target=\"_blank\">圆满</a>实证佛地。所有无求中求。无度中度。无相大悲。若不假此所知障执。菩提可求。有情可度。则无因由发起猛利之悲愿故。二云所知能障菩提。实难卒断。为永断除。成无上觉。留身久住。三云所知为有漏法所依。既变易身性是有漏。此障若无。彼何所依。非离所依有能依故。故于下结示。有此三义故。所知障于身住者。非无助益。</p><p>　　合响　宗镜云。既未<a href=\"/remen/chengfo.html\" class=\"keylink\" target=\"_blank\">成佛</a>圆证无相大悲一味平等之解。若不执菩提可求。有情可度。为实有者。无有因。由可能起猛利大悲。及猛利愿。以所知障可求可度执为先。方能发起无漏业故。说业为因。以是胜故。无明为缘。以疏远故。非如烦恼。资有漏业。但缘义同。少分相似。又所知障。障大菩提。正障智故。为永断除此所知障。留身久住。说之为缘。为所断缘故。又此所知障。能为一切有漏之依。由有此障。俱诸行法。不成无漏故。此所依之障。若无彼能依有漏决定非有。今既留身久住。由有所知障为缘故。说此障为于身住。有大助力。说为缘也（文）。</p><p>　　△次简判所留身不同（二）初正判所留由资助异。</p><p>　　若所留身有漏定愿（至）变易身摄非彼境故。</p><p>　　音义　先有问曰。凡所留身。皆变易耶。变易身非三界摄耶。故释曰。所留之身是诸世间有漏定愿所资助者。则属分段二乘异生所知境故。非不思讥微妙用故。若所留身。是诸圣者。出世无漏定愿所资助者。则属变易。非诸凡小所知境故。微妙胜用。难测量故。</p><p>　　△次别判变易是二果摄。</p><p>　　由此应知变易生死（至）出三界者随助因说。</p><p>　　音义　由是而知。变易生死。异熟果摄。是有漏业正所感故。亦增上摄。是无漏业所资助故。亦三界摄。唯有漏故。有圣下会通他论。有说。变易生死。名为无漏出三界者。随无漏业资助因说。</p><p>　　△次属颂（二）初结属。</p><p>　　颂中所言诸业习气（至）二障种子俱执着故。</p><p>　　音义　二业即有漏无漏。二障即烦恼所知。取是着义。由此二障。俱执着故。故是二取。</p><p>　　△次指同。</p><p>　　俱等余文义如前释。</p><p>　　△三释疑（二）初释变易无前尽复生疑。</p><p>　　变易生死虽无分段（至）亦有前尽余复生义。</p><p>　　音义　有疑问曰。分段生死。舍生趣生。可言异熟。前尽后续。变易生死。既无趣舍之义。宁得前尽余复生耶。答曰变易。虽无分段别尽别生之义。而无漏业数数资助。令后身命展转胜前。亦有前尽余复生义。</p><p>　　△次释不说生死亦由现疑。</p><p>　　虽亦由现生死相续（至）转识间断非异熟故。</p><p>　　音义　疑问曰。亦容有现业。及现二取故。能令生死相续无穷。云何但言由二习气。答曰虽亦由现生死相续。而种定有现行。不然以故。颂中偏言习气。或为显示真异熟因。果皆不离本识。因是本识所执持故。果即本识自果位故。若现异熟因。果在未来。不即与故。古疏云。以现异熟因。非造业身。即受果故。酬前满业。无记转识。多间断故。是异熟生。非真异熟。是则现异熟因。及异熟生果。皆非不离本识。所以颂中偏言习气。不说现耳。</p><p>　　△二例明纯净相读。</p><p>　　前中后际生死轮回（至）起诸妙用相续无穷。</p><p>　　音义　先结前总标。谓无下释义。</p><p>　　合响　宗镜第七十四卷云。生死轮回。不待外缘。既由内识。此即有漏异生。生死相续。诸佛菩萨净法相续。为复亦由内识。为复别有净体。答净法相续。应知亦然。又释云。由法尔种。新所熏发。由本愿力。即佛<a href=\"/remen/shizun.html\" class=\"keylink\" target=\"_blank\">世尊</a>。利他无尽。清净种识。皆通现种。皆唯第八识。能持种故（文）。</p><p>　　△次总结。</p><p>　　由此应知唯有内识。</p><p>　　合响　宗镜云。由此上来所说染净。道理应知。诸法相续。唯有内识也（文）。</p><p>　　△四释三性难（二）初正释三性皆不离唯识（二）初外人申难。</p><p>　　若唯有识何故世尊处处经中说有三性。</p><p>　　△次论主答释（三）初略答征起。</p><p>　　应知三性亦不离识所以者何。</p><p>　　△次举本颂答。</p><p>　　颂曰由彼彼遍计（至）如<a href=\"/remen/wuchang.html\" class=\"keylink\" target=\"_blank\">无常</a>等性非不见此彼。</p><p>　　△三末论释成（二）初正释颂文（二）初别释颂文（三）初释遍计性（二）初略释。</p><p>　　论曰周遍计度故名遍计（至）理教推征不可得故。</p><p>　　音义　先解初句。计度者。筹虑忖量也。计度之心。品类不一。故言彼彼遍计。此即虚妄分别能计之心。即由下。牒上句释次句。谓即由此能遍计心。遍计</p></div>"
},{
    "title": "成唯识论音响补遗卷第九",
    "author": "清音义合响智素",
    "html": "<div class=\"B1_text\"><p>　　<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>音响补遗卷第九［龙诫］</p><p>　　清武林莲居　绍觉大师　音义</p><p>　　新伊大师　合响</p><p>　　法嗣智素　补遗</p><p>　　△次别释无性亦不离识性（二）初蹑前申难。</p><p>　　若有三性如何<a href=\"/remen/shizun.html\" class=\"keylink\" target=\"_blank\">世尊</a>说一切法皆无<a href=\"/remen/zixing.html\" class=\"keylink\" target=\"_blank\">自性</a>。</p><p>　　△次举本颂答。</p><p>　　颂曰即依此三性（至）常如其性故即<a href=\"/remen/weishi.html\" class=\"keylink\" target=\"_blank\">唯识</a>实性。</p><p>　　△三末论释成（二）初正释颂文（二）初释三种无性（二）初总明三无性是密意说。</p><p>　　论曰即依此前所说三性（至）于有及无总说无性。</p><p>　　音义　先释初二句。故佛下。次释后二句。密意者。谓若显了说。则双明三性二无性。方是不有不无之中。谓后下转释。意明。依圆二性。虽有实体。愚夫于此依圆。妄起我法实有之执。此我法执即是遍计。佛为除此。并说皆无。</p><p>　　合响　玄谈第五卷云。第三时中。就大乘正理。具说三性三无性等。方为尽理。钞释云。具说三性三无性等者。此有两重。一约三性。则初时约依他说有。二约遍计说空。三具说三性。则遍计是空。依圆是有。以为中道。二者约三性皆有。约三无性皆空。第一时中说三性皆有。第二时中总说诸法皆悉无性者。约三无性密意说耳。谓若显了说。则双明三性三无性。方是中道。故为尽理。又疏云。是故于彼三时。初堕有边。次堕空边。俱非了义。后时具说遍计性空。余二为有。契会中道。方为了义（文）。据此则经中说三无性。是佛密意。若约时而论。乃是第二时。堕空边教。非为了义。今明大乘唯识正理。必当于三自性。依圆是有。遍计是空。方是中道了义耳。</p><p>　　△次别释三无性依三性立（二）初征。</p><p>　　云何依此而立彼三。</p><p>　　△次释（二）初正释。</p><p>　　谓依此初遍计所执（至）而是众色无性所显。</p><p>　　音义　先明遍计毕竟无性。此非假说。依次下释依他无性。谓依他起法。从四缘生。譬犹幻师所作幻事。托众缘起。无如外道妄执自然生义。假说无性。非依他起性体全无。依后下释胜义无性。谓胜义中<a href=\"/remen/wuwo.html\" class=\"keylink\" target=\"_blank\">无我</a>法性故。亦但假说。非性全无。如太虚下。喻明太虚有胜义。众色喻依他起。谓此胜义。是依他起上无。遍计所显故。名胜义无性。</p><p>　　△次简滥。</p><p>　　虽依他起非胜义故（至）而滥第二故此不说。</p><p>　　合响　谓有问曰。虽依他起。非第四废诠谈旨之胜义故。不得正名为胜义无性。然净分依他中。四智<a href=\"/remen/puti.html\" class=\"keylink\" target=\"_blank\">菩提</a>。随在何谛。皆以胜法而为所缘。亦以胜为义故。即第八卷末所云行胜义也。是则依他。虽不得正名为胜义无性。据净分边。亦得说为胜义无性。何不依依他立胜义无性耶。释曰。而滥第二故。此不说意。谓净分依他。虽亦得名为胜义。然既依圆成实。立为胜义无性。更若立依他。为胜义无性者。则滥同第二依圆成实所立胜义无性故。略而不说。以依他若立为胜义。则依圆成所立之胜义无性。是第二故。问据何文义。作如此释。答瑜伽第七十四卷云。复次三种自性。三种无自性性。谓相无自性性。生无自性性。胜义无自性性。由相无自性性故。遍计所执自性。说无自性。由生无自性性故。及胜义无自性性故。依他起自性。说无自性。非自然有性故。非清净所缘性故。唯由胜义无自性性故。圆成实自性。说无自性。何以故。由此自性亦是胜义。亦一切法无自性性之所显故（文）。既云及胜义无自性。又云唯由胜义无自性。是知依他亦有胜义无性之义。但不得正立为胜义无性耳。</p><p>　　△次释唯识实性（二）初会圆成即胜义真如（二）初会归胜义。</p><p>　　此性即是诸法胜义（至）作是说此诸法胜义。</p><p>　　合响　此性者。即上胜义。非性全无之性。然胜义下。会玄第十卷释云。四种胜义等者。准法苑云。初释名。后出体。初释名复二。初释总名。次释别名。释总名者。<a href=\"/remen/hufa.html\" class=\"keylink\" target=\"_blank\">护法</a>释云。胜义者。胜谓殊胜。义有二种。一境界名义。二道理名义。第三胜义。诸论多说。即是胜义。或四胜义皆胜之义。论说依他圆成二性。随其所应。根本后得二智境界故。其无漏真智。随在何谛。亦以胜为义。真如为境故。通其有财释。第四胜义。多依于道理名义。废诠谈旨。非境界故。前三胜义境界为义。谛者实义。事如实事。理如实理。理事无谬。名之为谛。胜义即谛。胜义之谛。二释如次。世俗者。世谓隐覆空理。有相显现。如结巾为兔等物。隐本之巾。兔相显现。此亦如是。今随古名世俗谛。又复性随起尽。名之为世。体相粗显。目之为俗。世即是俗。名为世俗。或世之俗义。亦相违。谛者实义。有如实有。无如实无。有无不虚。名之为谛。世俗即谛。世俗之谛。二释如前。次释别名者。一<a href=\"/remen/shijian.html\" class=\"keylink\" target=\"_blank\">世间</a>胜义者。事相粗显。犹可破坏。名曰世间。亦圣所知。过第一俗。名为胜义。二道理胜义者。智断证修<a href=\"/remen/yinguo.html\" class=\"keylink\" target=\"_blank\">因果</a>差别。名为道理。无漏智境。过第二俗。名为胜义。三<a href=\"/remen/zhengde.html\" class=\"keylink\" target=\"_blank\">证得</a>胜义者。圣智依诠空门显理。名为证得。凡愚不测。过第三俗。名为胜义。四胜义胜义者。体妙离言。迥超众法。名为胜义。圣智内证。过第四俗。复名胜义。此中世间即胜义谛。乃至胜义即胜义谛。皆持业释。或胜义之谛。依士无失。四世俗中。一世间世俗者。隐覆真理。当世情有。堕虚伪中。名曰世间。凡流皆谓为有。依情是名。假言世俗。二道理世俗者。随彼彼义。立蕴等法。名为道理。实相显现。差别易知。名为世俗。三证得世俗者。施设染净因果差别。令其趣入。名为证得。有相可知。名为世俗。四胜义世俗者。妙出众法。圣者可知。名为胜义。假相安立。非体离言。名为世俗。此中世间即世俗。乃至胜义即世俗。皆持业释。次出体者。第一胜义体者。成唯识说。谓蕴处等事。<a href=\"/remen/niepan.html\" class=\"keylink\" target=\"_blank\">涅槃</a>亦云。有名无实。名第一义。蕴处界等。亦是胜义。第二胜义体者。成唯识云。谓<a href=\"/remen/sidi.html\" class=\"keylink\" target=\"_blank\">四谛</a>等因果体事。涅槃亦言。苦集灭道。名第一义谛。第三胜义体者。成唯识说。依诠门显二空真如。涅槃亦言。无八苦相。名第一义。总观诸法。为二无我故。无苦等八。名胜义也。第四胜义体者。瑜伽论说。谓非安立一真法界。涅槃亦言。实谛者。即是如来<a href=\"/remen/xukong.html\" class=\"keylink\" target=\"_blank\">虚空</a><a href=\"/remen/foxing.html\" class=\"keylink\" target=\"_blank\">佛性</a>。又言。无烧割等。名第一义。不依无我而显真故。前三胜义有相故安立。第四胜义<a href=\"/remen/wuxiang.html\" class=\"keylink\" target=\"_blank\">无相</a>故非安立。第一世俗体者。显扬论说。谓所安立军林瓶等（等于衣饮食车兼严具城舍等一切物也）。我有情等。或无实体。或体实无。但有假名。都无实性。然通有用无用二法。瓶等有用。我等无用。<a href=\"/fojing/niepanjing/\" class=\"keylink\" target=\"_blank\">涅槃经</a>云。有名无实。如我<a href=\"/remen/zhongsheng.html\" class=\"keylink\" target=\"_blank\">众生</a>。乃至旋火之轮。及名句等五种世法。是名世谛。众生等无用。火轮等体无。第二世俗体者。瑜伽论说。所安立蕴处界等。涅槃亦云。诸阴界入名世俗。即有为诸法体事。有别体用。异于初俗。第三世俗体者。显扬论说。谓所安立预流果等。及所依处。即诸圣果四谛理等。涅槃亦云。有八苦相。名世俗谛。第四世俗体者。瑜伽说。即所安立胜义谛性。涅槃说言。若烧若割。若死若坏。名为世俗。由可烧割等。无有常一我法等相。即二无我。名为世俗谛也。第一世俗体假安立。后三世俗体有安立也（文）。开蒙。问四俗谛名义相摄。答一假名无实谛。谓军林瓶车。二随事差别谛。蕴处界等。三方便安立谛。苦集等。四法假名非安立谛。二空真理。问四<a href=\"/remen/zhendi.html\" class=\"keylink\" target=\"_blank\">真谛</a>义。答一体用显现谛。当第二俗蕴处等法。二因果差别谛。当第三俗苦等四谛。三依真显实谛。当第四俗二空真如。四废诠谈旨谛。一实真如（文）。文虽不说四种世俗。为对显四种胜义。故具引之。此中下举颂简非。谓颂所言诸法胜义者。简非前三。唯取第四一真法界。以是最胜道品所行之境义故。</p><p>　　△次会归真如（二）初正会归。</p><p>　　亦即是真如真谓真实（至）即是湛然不虚妄义。</p><p>　　△次释亦言。</p><p>　　亦言显此复有多名（至）如余论中随义广释。</p><p>　　△次会圆成即唯识实性。</p><p>　　此性即是唯识实性（至）为简世俗故说实性。</p><p>　　补遗　先以虚妄简。复有下。次以真俗简。宗镜。问唯识性与唯识。有何同异。答各有二义。且唯识性二义者。一者虚妄唯识性。即遍计性所遣清净。二者真实唯识性。即圆成实性所证清净。若言唯识者。有二义。一者世俗唯识。即依他起所断清净。二者胜义唯识。即圆成实所得清净。</p><p>　　△次结示劝信。</p><p>　　三颂总显诸契经中（至）总拨诸法都无自性。</p><p>　　音义　已上广明唯识相性。显前颂意竟。</p><p>　　△三后有五颂明<a href=\"/remen/xiuxing.html\" class=\"keylink\" target=\"_blank\">修行</a>之位次（二）初略明五种行位（二）初牒前问后。</p><p>　　如是所成唯识相性谁于几位如何悟入。</p><p>　　音义　初句牒前二十五颂之义。初二十四颂。成唯识相。次后一颂。成唯识性。次句正问。谓是谁人。于几位次。乃能悟入唯识相性。</p><p>　　△次如次答释（二）初标。</p><p>　　谓具大乘二种性者略于五位渐次悟入。</p><p>　　△次释（三）初明二种种性。</p><p>　　何谓大乘二种种性（至）方能渐次悟入唯识。</p><p>　　音义　初句征。一本下释。一本性住种性者。宗镜释云。未闻<a href=\"/remen/zhengfa.html\" class=\"keylink\" target=\"_blank\">正法</a>。但无漏种。无始自成。不曾熏习令其增长。名本种性。性者体也。类也。谓本性成住。此菩萨种子。性类差别。不由今有。名本性住种性。菩萨地说。无始法尔六处殊胜（会玄记第八卷云。无始法尔等者。言总意别故。意显第六意处中有第<a href=\"/remen/bashi.html\" class=\"keylink\" target=\"_blank\">八识</a>内含藏无漏胜种子故。不同自余有漏诸法。故名殊胜。自无始来法尔而有。展转相续穷未来际相续不尽。种子引种子故。即性种性也。以此种子。在藏识中。第八识体。属意处摄。是故总名六处殊胜。开蒙三科。摄百法中。十二处摄法。第六意处。收八王故。八在六内）。名本性住种性。习所成种性者。此闻正法已去。令无漏旧种增长。数习种性。广如彼说。要具下结示（菩萨地说。闻十二分教法界等流平等而流。又法界性善顺恶违。具诸<a href=\"/remen/gongde.html\" class=\"keylink\" target=\"_blank\">功德</a>。此亦如是。故名等流）。</p><p>　　合响　开蒙云。何谓大乘二种种性。一本性住种性。二习所成种性。问本性住种性。答谓无始来。依附本识。法尔所得无漏法因。问何者名为具本性人。答外凡人是。问何名外凡。答虽具此性。未发坚固大<a href=\"/remen/putixin.html\" class=\"keylink\" target=\"_blank\">菩提心</a>。名外凡位。问习所成性。答谓闻法界等流法已。闻所成等熏习所成。问此何等人名习性。答内凡人是。问何名内凡。答此性定在<a href=\"/remen/faxin.html\" class=\"keylink\" target=\"_blank\">发心</a>已后。约初入劫。名内凡位。问云何入劫。答谓发心后修十千劫。方入十信。言入劫者。乃三僧祇之初首。名为入劫（文）。</p><p>　　△次明五位悟入。</p><p>　　何谓悟入唯识五位（至）谓住无上正等菩提。</p><p>　　音义　初句征。一资下释。顺<a href=\"/remen/jietuo.html\" class=\"keylink\" target=\"_blank\">解脱</a>决择义。并见下文。</p><p>　　△三明渐次悟入。</p><p>　　云何渐次悟入唯识（至）复令悟入唯识相性。</p><p>　　音义　初句征。谓诸下释。于五位中。后后胜于前前。唯究竟位。乃能<a href=\"/remen/yuanman.html\" class=\"keylink\" target=\"_blank\">圆满</a>唯识相性。故云渐次悟入。</p><p>　　△次广明五种行位（五）初资粮位（三）初末论设问。</p><p>　　初资粮位其相云何。</p><p>　　△次举本颂答。</p><p>　　颂曰乃至未起识（至）于二取随眠犹未能伏灭。</p><p>　　△二末论释成（三）初正释颂文（二）初明位即前二句。</p><p>　　论曰从发深固大菩提心（至）由此亦名顺解脱分。</p><p>　　音义　清凉钞第十六卷之三。释曰。资粮位者。即是三贤。谓修福智二事资粮。益己身之粮用故。涅槃名为解脱行。行行不违。故名为顺。分者因义。支义。是解脱因之一分故。</p><p>　　合响　开蒙。问又何名为顺解脱分。答为有情故。勤求究竟大解脱果。由此亦名顺解脱分。资粮自利之名。顺分利他之号。问此资粮位。有几行位。答有四十心。谓十信十住十行十<a href=\"/remen/huixiang.html\" class=\"keylink\" target=\"_blank\">回向</a>（文）。</p><p>　　△次明惑即后二句（二）初略释。</p><p>　　此位菩萨依因善友（至）令彼不起二取现行。</p><p>　　合响　宗镜第八十七卷。引摄论云。能悟入中。大乘多闻熏习相续。此乃因力。已得奉事无量诸佛。出现于世。即善友力。已得一向决定胜解。非诸恶友所能动摇。名作意力。已善积习诸善根等。名资粮力（文　开蒙云。由三力积集无间。名资粮力）。多住外门修菩萨<a href=\"/remen/xingzhe.html\" class=\"keylink\" target=\"_blank\">行者</a>。谓由未了能所取空。所修施等。多依事相。不能称理而修行故。开蒙。问此位伏除何障染法。答少能伏除取二取现。问何故少能不多能也。答多住外门。修菩萨行。所以少能。问何名外门。答散心名外。问何知如此。答本论颂云。于二取随眠。犹未能伏灭。故唯能伏取二取现（文）。</p><p>　　补遗　多住外门修菩萨行者。谓未能伏六七识中俱生<a href=\"/remen/wozhi.html\" class=\"keylink\" target=\"_blank\">我执</a>。所修施等。多著有相。不能三轮体空故。二取随眠。犹未伏灭。唯少能伏二取粗现耳。</p><p>　　△次广释（二）初释二取随眠（二）即正释颂义。</p><p>　　此二取言显二取取（至）即是所知<a href=\"/remen/fannao.html\" class=\"keylink\" target=\"_blank\">烦恼</a>障种。</p><p>　　音义　谓此颂中所言二取者。显是能执相见等二之执。执取二取。是故亦得二取之名。即现烦恼所知<a href=\"/remen/erzhang.html\" class=\"keylink\" target=\"_blank\">二障</a>。二取习气。名彼随眠。随逐下释随眠义。随眠即是二障种子。</p><p>　　合响　宗镜第八十七卷云。随眠义者。随逐有情。常在<a href=\"/remen/shengsi.html\" class=\"keylink\" target=\"_blank\">生死</a>。眠伏藏识。不现余处。故名随眠。或随增过。故名随眠。随逐有情。多增过失。故名随眠。何故眠者乃是增义。如人睡眠。眠即滋多。故过失增。是随眠义。即二障种也（文）。</p><p>　　补遗　二取取者。二取即相见等是。能所取故。下取字是二取。上取字执着义。执取能所取故。即二障现行取也。</p><p>　　△次转解二障（二）初正释（二）初烦恼障。</p><p>　　烦恼障者谓执遍计（至）能障涅槃名烦恼障。</p><p>　　音义　清凉释曰。欲界四谛。各有十惑。为四十。上二界各除嗔。有七十二。为百一十二。并是见道根本之惑（开蒙云。我执为根。生诸烦恼。法执为根。余障得生）。然疑及三见（谓见取戒取邪见也）。唯是见断。<a href=\"/remen/xiudao.html\" class=\"keylink\" target=\"_blank\">修道</a>之中。欲界唯六（谓任运贪嗔痴慢身见边见）。上二界除嗔为十。故修有十六。见修合辩。有一百二十八。</p><p>　　△次所知障（二）初正释。</p><p>　　所知障者谓执遍计（至）能障菩提名所知障。</p><p>　　音义　清凉释云。见疑已下。辩出头数。与烦恼障同。烦恼障粗。有多品类。二乘所断。唯是不善有覆性。故以数显。今所知障细。无多品类。唯菩萨断。亦是异熟无记所摄。故不显数（开蒙。问二障头数。是同是别。答同是根随二十六惑。问既同根随。何称二障。答由贪上有扰恼用。名烦恼障。有覆盖用。名所知障）。又显法执无明。唯一住地。烦恼即是四住地摄。故不显数。慢等者。亦等随惑。所知境者。有为无为。无颠倒性者。谓真如理。由覆此境。令智不生。前烦恼即障（持业释）。今所知之障（依主释）。</p><p>　　△次料简（五）初分对诸识。</p><p>　　此所知障决定不与（至）余由意力皆容引起。</p><p>　　音义　先对第八定不与俱。何者。此障强胜。要与无明慧俱。法空智心品俱起。彼异熟微细故。不与无明及慧俱。故无法空智品。故不相应。七转下。对前七识。或少或多如烦恼说者。末那有四。谓法见法痴法慢法爱。<a href=\"/remen/yishi.html\" class=\"keylink\" target=\"_blank\">意识</a>具十。眼等五识。无计, 度分别故。由称量等起慢等故。定不与法慢见疑俱。余法贪法恚法无明。由意识力。皆容引起。</p><p>　　△二对三性心。</p><p>　　此障但与不善无记（至）痴无痴等不相应故。</p><p>　　音义　唯通二性。非<a href=\"/remen/shanxin.html\" class=\"keylink\" target=\"_blank\">善心</a>俱。论说下引证。痴无痴等不相应者。谓善心定与无痴俱。此与痴俱。如暗与明。非定俱故。</p><p>　　△三二障辩异。</p><p>　　烦恼障中此障必有（至）有胜有劣断惑前后。</p><p>　　音义　彼定用此为所依者。此如株杌。由迷杌故。方谓人等。二障亦尔。由迷法故。方起我执。以我执必依法执而起。故云彼定用此而为所依。问二障皆以见疑等为体。云何圣道断二随眠说有前后。答由此二障。执我执法。作用有别。随圣道用。有胜有劣。故二随眠断有前后。</p><p>　　△四对四无记。</p><p>　　此于无覆无记性中（至）若望菩萨亦是有覆。</p><p>　　音义　初对四无记。简非余三。谓此于四种无覆无记性中。唯是异熟无记中。异熟生无记所摄。非余三种。何者。威仪等三。势用微劣。不能覆理及障智故。此名下。约大小乘。简覆无覆。问前文云。覆所知境。名所知障。今复云何名无覆耶。释意可知。</p><p>　　△五问答释妨（二）初问。</p><p>　　若所知障有见疑等如何此种契经说为无明住地。</p><p>　　音义　问云。经说五住地烦恼。此障种子。名为无明住地。若言此障有见疑等。岂不违经。</p><p>　　△次答。</p><p>　　无明增故总名无明（至）岂彼更无慢无明等。</p><p>　　音义　先直答。如烦下例明。契经亦说。烦恼种子属恶见者。立为见一切住地。属欲界色<a href=\"/remen/wusejie.html\" class=\"keylink\" target=\"_blank\">无色界</a>摄者。即立彼为欲爱色爱有爱三住地名。岂彼烦恼。唯是见爱。更无慢无明等耶。故知契经说此为无明住地者。依增盛说。非无见等。</p><p>　　△次结判。</p><p>　　如是二障分别起者（至）能伏二现行通有漏道。</p><p>　　音义　先明二障通见修断。谓依邪师邪教邪觉观生者。名分别起。若不由邪师等生者。名任运起。二乘下约人说。永断下约道说。永断二障分别起种。在初地无间圣道。永断任运二障种子。在十地中无间圣道。二障现起。若分别。若任运。地前渐伏。余义见下第十卷初。</p><p>　　△次释未能伏灭。</p><p>　　菩萨住此资粮位中（至）<a href=\"/remen/zhiguan.html\" class=\"keylink\" target=\"_blank\">止观</a>力微未能伏灭。</p><p>　　△次明地所摄。</p><p>　　此位未证唯识真如（至）应知亦是解行地摄。</p><p>　　音义　依胜解力者。谓此位菩萨不着<a href=\"/remen/guobao.html\" class=\"keylink\" target=\"_blank\">果报</a>。不破禁戒。于苦不动。修道无懈。此等诸障碍因不生故。心得专一。故于唯识教中。依闻思殊胜解力修福智殊胜诸行。能于诸法决定了知唯识。亦是解行地者。应知解行地摄有二位。一资粮。二加行。故言亦是。</p><p>　　合响　清凉钞卷第十六之三。引瑜伽四十九及显扬第七。于十三住。建立七地。第二即胜行解地。彼疏释云。即以此住有漏种现。及无漏种诸善为体。而犹未证真寂之理。但印持决定。而起诸行。故名胜解行（文）。</p><p>　　△三所修行相（二）初正释行相（三）初标征。</p><p>　　所修胜行其相云何。</p><p>　　△次别释（二）初福智行。</p><p>　　略有二种谓福及智（至）后一唯智余通二种。</p><p>　　音义　先以<a href=\"/remen/liudu.html\" class=\"keylink\" target=\"_blank\">六度</a>福智摄诸胜行。余通二种者。若为<a href=\"/remen/zhihui.html\" class=\"keylink\" target=\"_blank\">智慧</a>。而行<a href=\"/remen/jingjin.html\" class=\"keylink\" target=\"_blank\">精进</a>。是智慧资粮。若为福德。而行精进。是福德资粮。若缘四无量。而修静虑。是福德资粮。余是智慧资粮。又复为<a href=\"/remen/bushi.html\" class=\"keylink\" target=\"_blank\">布施</a>忍辱。而行精进。则属福。若为<a href=\"/remen/wensixiu.html\" class=\"keylink\" target=\"_blank\">闻思修</a>慧。而行精进。则属慧。若依四无量起缘众生为境。则属福。为生尽智无生智及无分别智等。则属慧。</p><p>　　△次二利行。</p><p>　　复有二种谓利自他（至）一切皆是利他行摄。</p><p>　　音义　菩提分等者。谓<a href=\"/remen/sinianchu.html\" class=\"keylink\" target=\"_blank\">四念处</a>。四正勤。乃至八圣道等。三十七品道法。四摄事者。谓布施爱语利行同事。四无量者。慈悲喜舍。</p><p>　　△三结示。</p><p>　　如是等行差别无边皆是此中所修胜行。</p><p>　　△次明退不退（三）初标。</p><p>　　此位二障虽未伏除（至）于所证修勇猛不退。</p><p>　　音义　谓有问曰。此位菩萨二障未除。于所修行。为有退耶。为不退耶。故释曰此位等。</p><p>　　△次释（三）初菩提广大屈引他况己练。</p><p>　　一闻无上正等菩提（至）练磨自心勇猛不退。</p><p>　　音义　广者无边。大者无上。深者难测。远者长时。由此退屈。引他已证。以况于我。我同彼类。何故退耶。摄论颂云。十方世界诸有情。念念已证善逝果。彼既丈夫我亦尔。不应自轻而退屈。</p><p>　　△次万行难修屈省己增修练。</p><p>　　二闻施等波罗蜜多（至）练磨自心勇猛不退。</p><p>　　合响　谓六度行难可修故。心生退屈。于退屈时。即便省察。我已获得如是意乐。离诸弊恶。谓此意乐。远离悭贪恚等。我由此故。少加功用。修习施等。当得圆满。摄论颂云。汝昔恶道经多劫。无益勤苦尚能超。今行少善得菩提。大利不应生退屈。</p><p>　　△三转依难证屈引粗况妙练。</p><p>　　三闻诸佛圆满转依（至）练磨自心勇猛不退。</p><p>　　音义　谓于退屈时。引他微因小善。况己胜大妙因。如行施等尚感贵乐。况我所修清净妙善而无果耶。摄论颂云。博地一切诸凡夫。尚拟远证菩提果。汝以勤苦经多劫。不应退屈却沉沦。</p><p>　　△三结。</p><p>　　由斯三事练磨其心坚固炽然修诸胜行。</p><p>　　音义　虽有三退屈之义。由三事练磨其心。所以不退。</p><p>　　合响　开蒙。问此位中断修之相。答由三种练磨心。除四处障。问四处障。答一离二乘作意障。二诸疑离疑障。三离闻思我我所执障。四断除分别缘似我法义境障（文）。</p><p>　　△二加行位（三）初末论设问。</p><p>　　次加行位其相云何。</p><p>　　△次举本颂答。</p><p>　　颂曰现前立少物（至）以有所得故非实住唯识。</p><p>　　△二末论释成（三）初正释颂文（三）初结前标列。</p><p>　　论曰菩萨先于初无数劫（至）谓暖顶忍世第一法。</p><p>　　△次释总别名（二）初释加行总名。</p><p>　　此四总名顺决择分（至）非前资粮无加行义。</p><p>　　音义　顺趣真实决择分故者。决以无疑为义。择以分别<a href=\"/remen/faxiang.html\" class=\"keylink\" target=\"_blank\">法相</a>为义。此二即是圣道。由圣道能灭一切疑故。能分别<a href=\"/remen/sishengdi.html\" class=\"keylink\" target=\"_blank\">四圣谛</a>相故。谓此法是苦。乃至此法是道。是故一切圣道。名为决择。然加行位。方将见道故。有随顺趣入真实决择分义。近见道等者。意明暖等善根。近见道故。立加行名。非前资粮无加行义。</p><p>　　合响　清凉钞卷第三十四之四释曰。决择是智。即择法也。决择疑品。择拣见品。疑品择而不决。以犹豫故。见品决而不择。非<a href=\"/remen/zhengjian.html\" class=\"keylink\" target=\"_blank\">正见</a>故。今此具二。决择即分（文）。开蒙。问加行名。答加功用行。名为加行。近见道故。立加行名。问此又何名顺决择分。答欣远之心。不如始业。且求见道。名顺决择分。见道之智名决择故。问不如始业。答非属力劣行合如此。是知涅槃不越于此。故且求近。云不如始。问始业。答始初发心。一至远求大涅槃故。问此位行业。答即修大乘顺决择分。便是行业。难曰。近见道故。名加行者。资粮远见道。无加行义。答若加功用行。而行资粮。亦名加行。若近见道。加功四善。独名加行。故对法说。有资粮皆加行。有加行非资粮。问资益己身之粮加行。不名资粮。加功用行。求果资粮。不名加行。答资粮远望大果最初。独名资粮。加功万行。加功资粮。亦名加行。问加功而行万行资粮。得名加行。加行亦望大果。加行亦名资粮。答初位发心最猛四善。不名资粮。万行加力方行初位。亦名加行。问初位心猛。独名资粮。四善近见。独名加行。答曰可尔。若加功行万行初位名加行。若近见名加行。初位不得名。问若果资粮四善。亦得名资粮否。答曰不尔。若如尔难。见道亦是果之资粮。应名资粮。恁么则如何即得。答从增立名。但可名见道。不得名资粮。难曰。从增立名。见非资粮。既是从增立名。资粮亦是加行。答固知如是。所以五位。立名不同。互不相滥（文）。</p><p>　　△次释暖等别名（三）初标。</p><p>　　暖等四法依四寻思四如实智初后位立。</p><p>　　音义　依四寻思四如实智初后立者。初后即上下义。依下寻思。立为暖法。依上寻思。立为顶法。依下如实智。立为忍法。依上如实智。立世第一法。</p><p>　　△次释（二）初总明。</p><p>　　四寻思者寻思名义（至）二二相同故合思察。</p><p>　　音义　四寻思者。一寻思名。二寻思义。三寻思名义自性。四寻思名义差别。名即能诠。义为所诠。名中有句。名诠自性。句诠差别。则名中有自性差别。义中亦有自性差别。假有实无者。谓以方便智了此名等。唯意言境。依识假立。非实有故。若能如实遍知所取名等。离识非有。及能取识。亦不可得。名为四如实智。摄论曰。谓推求名。唯是假立。实不可得。说名寻思。若即于此果智生时。决定了知假有实无。名如实智。如是于义自性差别。说亦应尔。名义相异下。谓有问曰。何故名义各别寻求。名义自性。及与差别。合观察耶。答曰。名义相异。故别寻求。若名义自性。名义差别。此二种二。其相是同。故合思察。</p><p>　　合响　显扬论第六卷云。四种寻思者。一名寻思。二事寻思。三自性假立寻思。四差别假立寻思。名寻思者。谓诸菩萨。于名唯见名。事寻思者。谓诸菩萨。于事唯见事。自性假立寻思者。谓诸菩萨。于假立自性。唯见假立自性。差别假立寻思者。谓诸菩萨。于差别假立。唯见差别假立。是名差别假立寻思。此诸菩萨。于名事二种。或离相观。或合相观。依名事合观故。通达自性假立差别。假立四种如实智者。一名寻思所引如实智。二事寻思所引如实智。三自性假立寻思所引如实智。四差别假立寻思所引如实智。</p><p>　　补遗　开蒙。问加行位所修之法。答有四位。四能发。四所发。四能观。四所观。四位。谓暖。顶。忍。世第一。四能发。谓明得定。明增定。印顺定。无间定。四所发。谓下四寻思观。上四寻思观。下如实智观。上如实智观。所观四。谓名空。义空。自性空。名义差别空。能观四。即前寻思如实四观是也。</p><p>　　△次别释（四）初暖位。</p><p>　　依明得定发下寻思（至）道火前相故亦名暖。</p><p>　　音义　先正释暖位。明得定者。摄论云。明谓能照无有义智。所取果遂。故名为得。此定创得无义智明。故获明得三摩地。譬如最初求得火等。发下寻思观无所取者。寻思即是明智。谓以明智。推求名等假立为体。实不可得。故曰无所取。谓此下转解。先释发下等八字义。如文。初获下。释明得二字义。日前行相。谓东方日未出时之精色。喻慧前方便。即此下。释暖字义。谓如钻木取火。先有暖气。是引火之前相。喻此位是实智火之前相。故立暖名。</p><p>　　补遗　开蒙。问依何位。入何定。发何智。观何法。答初依暖位。入明得定。发下寻思。创观所取名义。自性差别皆空。问何由得空。答观所取四。皆自心变。皆假施设。实不可得。不空而何。清凉云。明得是定。寻思是慧。故云发也。</p><p>　　△二顶位。</p><p>　　依明增定发上寻思（至）寻思位极故复名顶。</p><p>　　音义　先正释。谓此下转解。暖位已观。故名重观。方便智增。故名明增。寻思至极位。复名顶。</p><p>　　合响　开蒙。问何故顶位。重观四法。答初伏难故。所以重观（文）。</p><p>　　△三忍位。</p><p>　　依印顺定发下如实智（至）境识空故亦名忍。</p><p>　　音义　先正释。印前所取。顺后能取。名为印顺。创得如实智果故。名为下忍。即别境中。胜解有二义故。一者印持决定。二者顺乐忍可。今则印前无所取。顺后无能取。二义皆具。故名曰忍。又准下文。忍有三品。谓软中上。此中印顺。即软中二品也。既无下转解。先能所对辨。谓既无所取名等。宁有能取实识。何者。所取能取。相待有故。</p><p>　　合响　开蒙。问此忍有几。答有下中上。下忍印无所取。中忍印无能取。问第三位何义名忍。答忍境识空。故名为忍（文）。</p><p>　　△四世第一位。</p><p>　　依无间定发上如实智（至）此最胜故名世第一法。</p><p>　　音义　先正释。谓此位中。重发如实智果。方前为优。故名为上。谓前下次转解。谓前忍位下忍印所取空。中忍顺能取空。上忍印能取空。似属次第故。总立忍位。此位双印能所二空。非属次第故。异于前立世第一名。余义如文。</p><p>　　△三结。</p><p>　　如是暖顶依能取识（至）世第一法双印空相。</p><p>　　音义　谓前暖顶二位。以下上品寻思观。名等四所取是空。下忍于无所取决定印持。中忍于无能取顺乐忍可。上忍印无能取。世第一法。能所双印。</p><p>　　△三结属颂文（二）初正结。</p><p>　　皆带相故未能证实（至）彼相灭已方实安住。</p><p>　　合响　清凉钞卷三十四之二。引古疏释云。心上变如。名为少物。此非无相。故名带相。若证真如。彼相便灭者。即是空所执相。有依他相。名空有相位。谓有空相。是彼唯识真胜义性。由有此相。未证真理。灭空有相。方证真故（文）。</p><p>　　△次引证。</p><p>　　依如是义故有颂言（至）次能取亦无后触无所得。</p><p>　　音义　清凉钞卷三十四之四释曰。此偈初二句暖位。次二句顶位。次二句下忍位。第七句中忍。合前三句。为上忍位。其世第一。住时促故。此偈略无。末句见道位（文）。世亲摄论。释此二颂云。菩萨于定位。观影唯是心者。谓观似法似义影像。唯是内心。谁能观。谓菩萨在何位。于定位。义想至唯自想者。谓此位中。义想既遣。审观似义似法之相。唯是自心。如是住内心者。能摄自心。住于无义。即是令心住于内心。知所取非有者。谓了所取义无所有。次能取亦无者。由所取义。既是非有。故能取心能取性。亦不得成。后触等者。谓从此后触证真如。无所得故。名无所得。</p><p>　　△次复申颂义（三）初伏惑义别。</p><p>　　此加行位未遣相缚（至）未全伏除全未能灭。</p><p>　　音义　谓此位中。由未遣除空有二相。故于分别二障种子。亦未能断。唯能伏除分别二障现行二取。何者。违见道故。见道位中。方能永断分别二障粗重缚故。然于俱生二障现起。有少分伏。未全伏除。二障种子。全未能灭。何者。带相观心。有所得故（开蒙云。带相观心。名有所得。即前少物也。此名相缚）。未得无分别无漏心故。</p><p>　　△次所观二谛。</p><p>　　此位菩萨于安立谛（至）非如二乘唯观安立。</p><p>　　音义　安立谛者。即方便安立谛。谓于苦等诸法之中。安立苦等四谛理也。二空真如。名非安立谛。此谛通一切法。无有差别。即法假名非安立。离颠倒无变异故名谛。为引当来二种见者。谓安立谛。唯引相见道。非安立谛。双引真相二见道。余义如文。</p><p>　　△三所依界地（二）初明成满定在第四静虑。</p><p>　　菩萨起此暖等善根（至）托最胜依入见道故。</p><p>　　音义　善根者。能引生通达位故。诸静虑者。谓初二三<a href=\"/remen/chanding.html\" class=\"keylink\" target=\"_blank\">禅定</a>也。而依第四方得成满等者。谓第四静虑。舍念清净。远离喜乐觉观之动。诸佛于此<a href=\"/remen/zhengguo.html\" class=\"keylink\" target=\"_blank\">证果</a>。一切功德。一切<a href=\"/remen/fofa.html\" class=\"keylink\" target=\"_blank\">佛法</a>。皆依止而生。此为最胜依。暖等四善根。托此胜依。方得成满。入见道故。</p><p>　　△次明初起唯依欲界善趣。</p><p>　　唯依欲界善趣身起余慧厌心非殊胜故。</p><p>　　音义　问曰。此四善根。于<a href=\"/remen/sanjie.html\" class=\"keylink\" target=\"_blank\">三界</a>中。依何界起。五趣之中。何趣身起。释曰。唯依欲界人中善趣身起。以余界趣中慧心。及与厌离心。非殊胜故。</p><p>　　△三明地所摄。</p><p>　　此位亦是解行地摄未证唯识真胜义故。</p><p>　　音义　亦是解行地摄者。由此位中。未证真如。亦唯依胜解力。修加行故。清凉释云。即顺摄论。唯四位义也。</p><p>　　△三通达位（三）初末论设问。</p><p>　　次通达住其相云何。</p><p>　　△次举本颂答。</p><p>　　颂曰若时于所缘（至）尔时住唯识离二取相故。</p><p>　　△三末论释成（二）初略释（二）初总释颂文。</p><p>　　论曰若时菩萨于所缘境（至）有所得心戏论现故。</p><p>　　音义　不取者。离于能取。种种相者。离于所取。智如平等平等者。即无分别义。菩萨入真见时。智是根本。所证真如。依十种平等。俱离能取所取二相。无分别故。所以皆得平等之名。胜鬘经云。无有智外如为智所证。无有如外智能证于如。</p><p>　　合响　无分别智者。清凉钞三十四之三。引无性摄论第九卷云。此中无分别智。离五种相。以为自性。一离无作意故。二离过有寻有伺地故。三离想受灭寂静故。四离色自性故。五离于真义异计度故。离此五相应智。是无分别智（文）。平等平等者。宗镜第五十九卷云。依二种平等。谓能缘所缘。即无分别智。以智无分别。故称平等。所缘即真如境。境亦无分别。故称平等。又此境智。不住能取所取义中。譬如虚空。故说平等平等（文）。</p><p>　　△次别解本智（三）初师相见俱无。</p><p>　　有义此智二分俱无说无所取能取相故。</p><p>　　音义　此师意谓。缘真如智。无能所取。是以相见二分皆无。</p><p>　　△次师相见俱有。</p><p>　　有义此智相见俱有（至）故应许此定有见分。</p><p>　　音义　先申己释。谓相见俱有。若无下。清凉释云。即破前师义。先破无相分。谓若如智之上。不带真如之相。而能缘如。则色等智上无声等相应缘声等。若无下。次破无见分。勿真如性亦是能缘者。同无见分而能缘故。</p><p>　　△三师唯见无相。</p><p>　　有义此智见有相无（至）故应许此有见无相。</p><p>　　音义　先标正释。说无相取不取相故者。即瑜伽第七十三卷文。谓真如无相。可取正智。不取于相故。虽有下释有见分。恐有难曰。若有见分。即有分别。斯则本颂应言唯离所取。不应言离二取。故释云虽有见等。虽无下。释无相分。复有难曰。既无相分。何名缘彼。故释云虽无相分等。意谓。此缘真智。挟带真如之体相起。故名缘彼。非带相分影像而起。名缘于如。不离如故。如自下例明。变而下。责难前解。</p><p>　　合响　宗镜第七十卷。引百法云。护法明此所缘如见相。无定相分。以本智亲证如体。不取相故。与如体冥合故。即无相状之相。即但有体相之相。即挟带之义。亦所缘缘。难云。若有见分。即有分别相。何名无分别相也。又云无能取耶。答虽有见分。而无分别。复无能取。正智缘如。亲挟附体相缘故。更无相状之相。说无相分。无能取者。即无分别妄执实能取故。不无内分能缘见分。又难。若言无相分者。所缘缘论云。依彼生带彼相故。名所缘相。若无真如相分者。即无所缘。护法云。亦有所缘缘义。虽无相分。而可有带如相起。不离如故。即本智见分。亲挟带真如之体相起者。名所缘缘。如自证分。亲带见分。名所缘缘。此亦应尔。实无变带之义。唯有挟带。名所缘缘故。与后得别也。若变相分缘者。便非亲证。即如后得智。应有分别。既异后得。明知有见分。无相分也（文）。</p><p>　　△次广释（二）初释位名。</p><p>　　加行无间此智生时（至）初照理故亦名见道。</p><p>　　音义　清凉释云。此智者。即无分别智。体者通也。会者达也（开蒙云。谓无漏智体会真如。故名通达）。照理名见。见即是道。而言初者。此应有难。若照理名见。二地已上。岂不照理。故今释云。此最初故。以此受名。余随别义。</p><p>　　合响　清凉钞第三十四卷之三云。应有并云。修道能断惑。断惑名修道。见道既断惑。亦应名修道。又并云。见道能见理。见理名见道。修道既重观。亦应名见道。释云。从增胜义。各举一名。见理义增者。初见理故。即显断惑义微。不断俱生故。修道除障义胜者。能除难断俱生惑故。数数断故。前已见理。故此为微（文）。</p><p>　　△次释见道（三）初总标。</p><p>　　然此见道略说有二。</p><p>　　△次别释（二）初释二见道（二）初释二道义（二）初真见道。</p><p>　　一真见道谓即所说（至）由意乐力有堪能故。</p><p>　　音义　清凉释曰。虽多<a href=\"/remen/shana.html\" class=\"keylink\" target=\"_blank\">刹那</a>者。此一心见道。以无间解脱。并一切胜进故。中间有多刹那。有义下释断证。别有二师。一云渐。一云顿。由意乐力等者。谓加行意乐。欲俱断故。</p><p>　　补遗　开蒙。问一心真见道。答双空智起。无间道中。双断二障。解脱道时。双证二空。</p><p>　　△次相见道（二）初正释相见道（二）初标。</p><p>　　二相见道此复有二。</p><p>　　△次释（二）初明缘非安立谛三心（二）初正释。</p><p>　　一观非安立谛有三品心（至）别总建立名相见道。</p><p>　　音义　清凉引古疏释曰。即三心见道非安立谛。即真如也。内谓内身。假者谈其无体。先计有情。皆妄所计。但有内心。似有情现。今能遣之。缘智者。谓能缘心。即缘内身为境。遣有情假缘之智。然此中人法二障。各分上下。粗者为上。细者为下。合为四类然二粗者。各别除之。以智犹弱。未双断故。若上品智。方能双断。此即随智。说为软等。软者下也。初智名软。次智名中。胜前劣后。后起名上。能断见惑。此智最上。然初二智。未能殊胜。别缘内身。除我法假。第三心时。其智上品。广缘内外若我若法。故三别也。类智者。前智类故。法真见道等者。法者仿学为义。真见道中。虽有二空自证分。而见分亲缘真如。所以法之。然见分中。有无间解脱。随自所断障。有四见分。无间道中。断惑别故。人法二见分各别法之。立初二心。解脱道中。证理同故。人法二见。总以法之。有第三心。故论云。别总见立。名相见道。</p><p>　　合响　开蒙。问三心相见道。答内遣有情假缘智。仿无间道见分断我执。内遣诸法假缘智。仿无间道见分断法执。此二别缘。名之为法。遍遣有情法假缘智。仿解脱道二<a href=\"/remen/kongjian.html\" class=\"keylink\" target=\"_blank\">空见</a>分。证二空理。此一总缘。名之为类。问又如何理此三名真。答若三名真。不说仿法。乃根本智别断总证（文）。</p><p>　　补遗　开蒙。问通达位分齐。答于十地中。地地有三。谓入出住。此通达位。当其初地入心也。出住二心。属修道故。问何故见道时偏促也。答明来暗谢。智起惑亡。一念尚无。何怪时促。问既无一心。何当入心。答约相见道。多时排布。事方究竟。说当入心。若真见道。岂属三际也。</p><p>　　△次简名。</p><p>　　有义此三是真见道（至）以真见道不别缘故。</p><p>　　合响　开蒙云。若一心真见道。三心相见道。若三心真见道。十六心相见道（文）。又问。何故此名相见道。答似真见道。不别缘故。今者别缘。是相见道。问三心真见道。答前三心。说为真见。问复约何理却说为真。答以相见道。缘四谛故。今不缘彼。为真见道。</p><p>　　△次明缘安立谛十六心（二）初正明二种十六心相见道（二）初标。</p><p>　　二缘安立谛有十六心此复有二。</p><p>　　合响　开蒙。问一种十六心。皆小乘法。菩萨何作。答此约菩萨修作说之。问何故修彼。答降伏二乘故。修成遍知故。</p><p>　　△次释（二）初依能所取以立十六。</p><p>　　一者依观所取能取（至）差别建立名相见道。</p><p>　　音义　先标。谓于下次释。先苦谛下四心。一苦法智忍者。清凉释云。苦即苦谛。法者即彼能诠之教。智者所谓加行道中。缘苦法智。忍者无漏忍。忍前苦法智也。此苦法智忍。观苦下如。能断三界见道二十八种分别随眠。谓欲苦有十。上二界苦各九。以除嗔故。三界合有二十八也。二苦法智者。法谓苦如。能缘苦如之智。名苦法智。三苦类智忍者。谓苦法智无间无漏慧生等。意云。此第三心。于一刹那。各别内证法忍法智。谓二心后。乃至无学。一切圣法。从此二心。彼得生故。故云皆是此类。四苦类智者。此智但缘第三苦类智忍故。杂集云。于苦类智忍。内证印可故。名苦类智。如于下例余三谛。有十二心。谓集法智忍集法智等。此十六心八观真如八观正智者。谓法忍法智观如。类忍类智观智。如苦下有四。三谛亦然。法真见道等者。谓法忍法真无间道见分。法智法真解脱道见分。类忍法无间自证分。类智法解脱道自证分。印前智故。差别立也。</p><p>　　合响　开蒙。问能所取十六心。答法智法忍缘于真如。其真如者。是智所取。类忍类智缘智见分。其见分者。是能取智。名能所取十六心也。问示能所取。答且苦法智忍缘如。仿真见道中无间道见分。断苦谛惑。苦法智缘真如。仿真见道中解脱道见分。证苦谛下理。苦类智忍。缘前能仿之心见分。仿第一心无间道自证缘见。苦类智缘前见。仿第二心解脱道自证缘见。集灭道三。仿此作法（文）。</p><p>　　补遗　问论文第三类忍。双证前二。第四类智。唯印第三。清凉开蒙两释。乃以第三仿第一自证缘见。第四仿第二自证缘见。论文注释不同。如何消会。答论中第三各别。双证前之二见。第四缘第三者。乃重印前之所证二见耳。故第三云各别内证。第四云审定印可。勿得谬谓第四复以证自证分。证第三自证也。若尔则违八观正智。且前后文中。并无证自证分之义。但论文三四两番。双证二见。注中四心各别开说。文虽不同。义实无殊。</p><p>　　△次依下上谛以立十六。</p><p>　　二者依观下上谛境（至）分别随眠名相见道。</p><p>　　音义　清凉释曰。欲界名下。是现前界。色无色名上。是不现前界。十六心者。谓观欲界四谛。别立法忍法智八种。依观上二界四谛。别立类忍类智八种。然论但举欲界苦谛。以为法也。一现观忍。是无间道。二现观智。是解脱道。余可准知。如其所应法真见道等者。古疏云。以于前十六心后。而作此观。观渐粗故。今谓观智即法自证。既不观智。故不法耳。百一十二者。欲界四谛四十。上二界四论。各除嗔故。八谛减八。故百一十二。</p><p>　　合响　开蒙问。上下谛境十六心。答法忍法智。缘下界如。类忍类智。缘上界如。名上下谛境十六心也。问何故如此。答下界入见现前名法。上界名类。问请示上下。答苦法智忍缘欲界如。仿无间道见分。断欲界惑。苦法智缘欲界如。仿解脱道见分。证欲界理。苦类智忍。缘上二界如。仿无间道见分。断上界惑。苦类智缘上界如。仿解脱道见分。证上界理。余三谛准（文）。</p><p>　　△次兼辩九心相见道。</p><p>　　若依广布圣教道理（至）由此九心名相见道。</p><p>　　音义　二十六者。即前二种十六也。法类品忍智合说等者。谓以前依观能所取中。苦谛下法忍法智。类忍类智四种。合为一心。如苦谛。集等亦尔。故总有四心。以次依观下上现前不现前二种。苦谛下现观忍智二种。合为一心。余三例此。亦共有四心。前四后四。故言各有四观。即为八心。八观相应之止。总为一心。止观合说。故有九种。问菩萨于此见道位中。止观双运。并行不悖。何得观有八。止为一耶。故释云。虽见道等（云云）。</p><p>　　△次结示唯假立。</p><p>　　诸相见道依真假说（至）分别随眠真已断故。</p><p>　　音义　先正申。诸相见道。依真假立非实。如是真见道下。出其所以。</p><p>　　△次简二道别（二）初明证性相别。</p><p>　　前真见道证唯识性（至）二中初胜故颂偏说。</p><p>　　音义　颂偏说者。以本颂云。智都无所得者。谓真见道。舍二取相故。</p><p>　　△次明本后摄别（二）初正明二智摄二见道。</p><p>　　前真见道根本智摄后相见道后得智摄。</p><p>　　△次别简后得智有二分（二）初征。</p><p>　　诸后得智有二分耶。</p><p>　　△次释（三）初师二分俱无。</p><p>　　有义俱无离二取故。</p><p>　　△次师有见无相。</p><p>　　有义此智见有相无（至）不执着故说离二取。</p><p>　　合响　此智有分别故。有见亲照境故。无相下二句。斥前无见。</p><p>　　△三师二分俱有。</p><p>　　有义此智二分俱有（至）由斯后得二分俱有。</p><p>　　音义　说此之此。指后得言。谓此智托真如为质。变似真如相而观。不能如实见真如体故。所变真如。即是相分。思惟之心。即是见分。所以二分俱有。又说下。广明圣教有相见义。所现身土。谓他受用身土等。即变似色也。所说正法。即变似声。若不下。反显有声色转。色蕴下。恐有救曰。转依位中。已转色蕴故。无现色之事。释中先牒救词。转四蕴下例明。意云。既转余四蕴。不无受等。岂转色蕴。便不现色。经云。因灭是色。获得常色。受想行识。亦复如是。即其义也。又若下立理。宗镜第八十七卷释曰。又若此智不变似境。离自体法应非所缘者。既无相分。自他之心。他身土等。离自己体之法。不带影像。应非所缘缘。直亲照彼不变为相故。不同真如。真如即是智自体故。问若尔真如。应非所缘缘。无似境相故。答不然。带如之相起故。离自体法。既无影像。不可言带彼相起。如何说有所缘缘。彼皆离自体故。既不带相起名所缘。缘色等时。应缘声等。缘色等智。不带声等相故。又缘无法等。应无所缘缘者。不变为无相。为见所缘缘故（如过未等法。现在无体。设不变相。无所缘故）。以无相分直照于无。无非有体。所缘缘义。如何得成。由此故知。佛亦不能亲缘于无（文）。由斯下。结示。</p><p>　　△次摄六现观（二）初征。</p><p>　　此二见道与六现观相摄云何。</p><p>　　△次释（二）初明现观体。</p><p>　　六现观者一思现观（至）谓尽智等究竟位智。</p><p>　　音义　清凉引古疏释云。一思现观者。思有三品。上简余二。劣故非也。喜受相应。简于舍受。此明利故。共相即是<a href=\"/remen/wuchang.html\" class=\"keylink\" target=\"_blank\">无常</a>苦等。能引暖等者。思生修故。虽未证理。而观于法。胜于暖等。用最猛故。偏立现观。暖等近见境界微略。又未证理。故非现观。二信现观者。信亦上品。通漏无漏。现观是慧。故信为助。三戒现观者。即道共戒。四现观智谛现观者。谓在何位。但缘非安立。即通二智。皆是此摄。故言一切种。大论第七十五卷。说三心见道。是此现观。故知亦是后得智摄。即见道修道之二智也。不取无学之二智者。与究竟现观。不殊别故。五现观边智谛现观者。谓缘安立谛等。后所得智。然通有漏无漏。一切见修道。缘安立谛智。大论七十一等说。缘安立谛境慧。是此自性故。六究竟现观者。即无学道后无生智等。而为自性。若欲广明六种体性。及现观胜利益等。如显扬第十七卷文。</p><p>　　合响　宗镜第七十六卷云。现谓现前。观谓观察。即真理常现在前。妙智恒能观察。不令间断。任运相应。古释。前思现观。资粮加行。所有智慧。但能伏未能断。初地已上信戒智谛。及边现观。当地即断。后地即伏。究竟一观。非伏非断。此断有二。一共相断。二自相断。若断惑证理之时。作空行相。及无我行相。即名共相。为空无我。该通四谛。故名共相断。若断惑证理之时。作真如寂灭行相。不通诸谛。唯在灭谛。名自相断（文）。</p><p>　　补遗　显扬第十六卷云。知八苦后。次正观察四种谛理。起十六行智。前为后后之所依止。谓为对治四颠倒故。起苦谛四行。一为对治常颠倒。起无常行。二为对治乐净颠倒故。起于苦行。三为对治我颠倒故。起于空行。四即为治此。起无我行。所以者何。离诸行外余我空故。即诸行体。非我性故。次于常乐净我四爱集谛。起因集生缘四行。次于此断灭谛。起灭净妙离四行。次于此能证道谛。起道如行出四行（文）。空无我二行。既即诸行体。非我性故。所以该通四谛。名共相断。</p><p>　　△次明相摄义。</p><p>　　此真见道摄彼第四（至）而非自性故不相摄。</p><p>　　音义　清凉释曰。第四观缘非安立谛根本智。即真见道摄。缘非安立后得。即三心相见道摄。第五观缘安立谛故。十六心相见道摄。并通修道。故云少分。</p><p>　　补遗　彼第二三虽此俱起而非自性故不相摄者。显扬第十七卷云。问思现观。以何为体。答以上品思所生慧为体。或此现行菩提分法为体。信现观。以上品世出世缘<a href=\"/remen/sanbao.html\" class=\"keylink\" target=\"_blank\">三宝</a>净信为体。或此俱行菩提分法为体。戒现观。以圣所爱身语等业为体。或此俱行菩提分法为体。第四现观。以缘非安立谛圣慧为体。或此俱行菩提分法为体。第五现观。以缘安立谛圣慧为体。或此俱行菩提分法为体。第六现观。以尽智无生智等为体。或此俱行菩提分法为体（文）。凡观必以慧为体性。今六现观。除第二<a href=\"/remen/sanguan.html\" class=\"keylink\" target=\"_blank\">三观</a>。余四俱以慧为体性。菩提分法。是六种通体。而上品净信。与圣所爱身语意业。是第二第三两观别体。但助令不退。及令观增明。俱非慧之自性故。不为二道相摄。第一不摄者。以增明故。第六不摄者。尚未起故。</p><p>　　△三结益。</p><p>　　菩萨得此二见道时（至）能尽未来利乐一切。</p><p>　　音义　诸平等者。摄论第六。得三平等。谓一切众生。一切菩萨。一切如来。于多百门已得<a href=\"/remen/zizai.html\" class=\"keylink\" target=\"_blank\">自在</a>者。能于百世界中作佛。得百法门。百菩萨而为眷属等。余义如摄论中释。</p><p>　　合响　此百法明门。大乘菩萨。初地方了。乃至十方诸佛。本后二智。俱证俱缘。若不证唯识之性。不成根本智。无<a href=\"/remen/chengfo.html\" class=\"keylink\" target=\"_blank\">成佛</a>之期。若不了唯识之相。百法明门。不成后得智。阙化他之行。此唯识百法者。乃是有为无为真俗一切法之性相根本。所以经云。若不证真如。焉能了诸行。若不证唯识真如之性。焉能了唯识百法之行相。故云根本智。证百法性。后得智。缘百法相（文）。</p><p>　　△四修习位（三）初末论设问。</p><p>　　次修习位其相云何。</p><p>　　△次举本颂答。</p><p>　　颂曰无得不思议（至）舍二粗重故便证得转依。</p><p>　　△三末论释成（二）初略释颂文（四）初释第一句。</p><p>　　论曰菩萨从前见道起已（至）妙用难测名不思议。</p><p>　　合响　菩萨从前见道起已者。应知初地有入住出三心。此当住出已去。修习之位。非初照理时。故云从见道起已。开蒙云。通达位。当其初地入心。住出二心。是修道故（文）。清凉钞三十四之一释曰。此释偈初句。余障者。即俱生二障。此上辩立修意。断俱生惑故。从复数修下。出所修法体。离能所取下辩修之德。即释偈无得不思议言。此有二释。初远离所取。名为无得。远离能取。名不思议。上唯就体释。下约体用对明（文）。</p><p>　　△二释第二句。</p><p>　　是出世间无分别智（至）即十地中无分别智。</p><p>　　音义　谓前所云无得不思议者。即是出世间无分别智。断世间下转解。余智者。清凉云。后得智也。</p><p>　　△三释第三句。</p><p>　　数修此故舍二粗重（至）令彼永灭故说为舍。</p><p>　　音义　此根本智。即是俱生无分别智。谓于十地中。地地数数修习。此无分别智。方能舍彼二障。粗重种子。何为粗重耶。谓二障之种子。性无堪任。违彼细轻。无分别智故。言细轻者。谓彼无漏之种子体相。精细轻微。有堪能用。此无分别智。能灭彼也。故名之为舍。三种粗重中。此中正属第二种子粗重。以其能障诸智故耳。</p><p>　　△四释第四句（二）初牒颂总标。</p><p>　　此能舍彼二粗重故便能证得广大转依。</p><p>　　△次释成转依（二）初转持种依得二果。</p><p>　　依谓所依即依他起（至）证得如斯二转依果。</p><p>　　音义　依他起者。谓根本识。此与染净诸法为。所依止。故名为依。染谓下转释染净义。转谓二分等者。二分谓依他起中。染净二分。转舍染分。转得净分。故名为转。由数下。出转依之所因。成立下结示。论意。菩提涅槃。名为二转依果。</p><p>　　△次转迷悟依得涅槃（三）初正释。</p><p>　　或依即是唯识真如（至）此即真如离杂染性。</p><p>　　音义　依即真如此为生死。涅槃之所依故。愚夫下转解。谓迷此真如。而有凡夫生死。悟此真如。而有圣者涅槃。由数下出所以。</p><p>　　△次通妨。</p><p>　　如虽性净而相杂染（至）修习位中断障证得。</p><p>　　音义　恐有谓云。真如之体。犹净明珠本来清净。那言离染。方证得耶。释意可知。</p><p>　　△三简示。</p><p>　　虽于此位亦得菩提（至）在大牟尼名法身故。</p><p>　　音义　疑云。此位亦得菩提。云何但说转证依如涅槃颂意。但显唯识性者。以唯识性即涅槃故此唯识性。若在二乘究竟位中。名为安乐解脱身。于大乘究竟极果。名曰法身。牟尼者。此云寂默。善寂空有二边。默契中道理故。</p><p>　　△次广释颂义（三）初征标。</p><p>　　云何证得二种转依。</p><p>　　△次正释（二）初总标。</p><p>　　谓十地中修十胜行（至）二种转依由斯证得。</p><p>　　△次别释（二）初明十地因（四）初释十地名义（三）初标。</p><p>　　言十地者。</p><p>　　音义　清凉疏三十四之二云。此十得名略有四对。一约法喻？？慧法云法喻合目。余皆就法。二约体用<a href=\"/remen/huanxi.html\" class=\"keylink\" target=\"_blank\">欢喜</a>善慧约体为名。余皆就用。三约自他离垢不动。就他受称。余皆自义立名。四约当位相形难胜。远行形他受称。余皆当位受名（文）。</p><p>　　△次释（十）初极喜地。</p><p>　　一极喜地初获圣性具证二空能益自他生大喜故。</p><p>　　音义　清凉释云。此有二义。一二利创成故。二圣位新得故。遂本期心。故生欢喜。</p><p>　　合响　清凉疏云。十地之中。最初断障证理。得圣性故。此有三义。一得位。二证理。三成行。由此三故。名极欢喜。一得位者。谓既断异生之位。便获<a href=\"/remen/shengren.html\" class=\"keylink\" target=\"_blank\">圣人</a>之性。以成圣位。下二拣异二乘。二拣唯证生空。三拣唯能自利对于二空。故云具证。又云说有三喜。云多欢喜。一心喜谓。入观之心适悦。二体喜。出观喜受相应。<a href=\"/remen/sangen.html\" class=\"keylink\" target=\"_blank\">三根</a>喜。由前心体欢喜内充外及五根。轻安调畅故。此喜者亦名为乐。又内及观心即无喜之喜。不同二禅浮动之喜。故梵本他经。多名极喜喜之极故（文）。</p><p>　　△二离垢地。</p><p>　　二离垢地具净尸罗远离能起微细毁犯烦恼垢故。</p><p>　　音义　清凉释曰。离能起误心犯戒。烦恼垢等。清净戒具足故。名离垢地。此有三义。一即因离。谓离能起误犯烦恼。二果行离。谓离犯戒恶业。三对治离。谓净戒具足。然惑有二。一粗。二细。犯亦有二。由粗烦恼起。于故犯由。细烦恼起于误犯。今无细惑。故不起误。何况故耶。</p><p>　　合响　清凉云。初地见道。是出世间。依此修于三学戒。最在初前地。虽证真具戒。未能无误。又以十度明义。前施此戒。故次明之。离垢者。慈氏云。由极远离犯戒垢故。谓性戒成就。非如初地思择护戒。不在作意。而无误故。又云具净尸罗。乃有二意。一云具足别解脱。及定共道共故。虽第三地。始发定增。能离过时。此地已满。故有定共。二云或唯别解脱。亦能全离加行根本。后起罪故（文）。</p><p>　　△三发光地。</p><p>　　三发光地成就胜定大法总持能发无边妙慧光故。</p><p>　　音义　亦名明地。清凉释曰。随闻思修照法显现故名明地。谓三慧照当地所闻之法。此名发光者。定为能发。持为能持。后地慧光为所发所持。然三慧就初发。光约后故。受名不同。</p><p>　　合响　清凉云。前三地寄同世间施戒修法。深密云。前位能持微细戒品。未得圆满世间等持等至。及圆满闻法总持。为令得此。因说此地令勤修学。总有三义。立发光名。一以初住地十种净心为能发胜定闻持为所发。以安住地竟。方始闻法修得定故。二以闻持为能发。胜定为所发。以闻法竟。静处修行。方发定故。三以胜定总持。并为能发。彼四地证光明相。以为所发。谓由得胜定。发<a href=\"/remen/xiuhui.html\" class=\"keylink\" target=\"_blank\">修慧</a>光。由得总持教法发闻思光。就此慧中四地证法为所照。三慧光明为能照。三慧是彼证智光明之相（文）。</p><p>　　△四？？慧地。</p><p>　　四？？慧地安住最胜菩提分法烧烦恼薪慧？？增故。</p><p>　　音义　清凉释曰。不忘烦恼薪。智火能烧故名？？。地？？即慧？？。此亦兼二义。一即根本智火。能烧前地闻持不忘恃。以成慢之烦恼故。二就后智起用故。论云。彼证智法明摩尼宝光中。放阿含光明。入无量法门义。光明智处。普照示现。以是义故。此地释名为？？。问约初义者。前后诸地。岂不烧惑。有二义故。此偏受名。一就寄位言。此地寄当出世间无漏故。二以三学。此地当慧初得慧故。钞云。疏释二义。前约内证。后约外用。据能烧惑。应名火地。但火能烧。未必有？？。今取有？？故能普照。</p><p>　　合响　清凉云。瑜伽七十八。引解深密。明四种清净能摄诸地。前三即意乐戒定增上三清净。讫此下。第四讫于佛地。明慧增上。又前地虽得世定总持。而未能得菩提分法。舍于定爱。及与法爱。今<a href=\"/remen/xiuzheng.html\" class=\"keylink\" target=\"_blank\">修证</a>彼行故。？？慧者。法喻双举。亦有三义。一约初入地释。初入证智。能烧前地。解法慢薪故。本分云。不忘烦恼薪。智火能烧故。二约地中释。由住第四地竟。方修菩提分法。明是地中。若唯取此而为慧者。未修道品。应非？？地。以此地正明菩提分法中该初后。诸论多依此释。摄论云。由诸菩提分法。焚烧一切障故。障即二障。<a href=\"/remen/zhuangyan.html\" class=\"keylink\" target=\"_blank\">庄严</a>论云。以菩提分慧。为？？自性。以惑智二障为薪自性。此地菩萨。能起？？慧。烧二障薪。名？？慧地。三约地满。从证智摩尼。放阿含光。故名为？？（文）。</p><p>　　△五难胜地。</p><p>　　五极难胜地真俗两智（至）合令相应极难胜故。</p><p>　　音义　清凉释曰。得出世间智。方便善巧。能度难度。故名难胜。谓真俗无违。极难胜故。以三地同世未能得出四地。虽出而不能随俗。多滞二边。难以越度。今得出世。又能随俗巧达五明。真俗无违。能度偏滞。实为难胜。若尔六地已上。岂不然耶。此初得故。偏受其名。</p><p>　　合响　清凉云。难胜者。解深密云。即由于彼菩提分法。方修习艰难。名极难胜。故摄大乘。云由真谛智。与世间智更。互相违合。此难合令相应故。世亲释云。由此地中。知真谛智。是无分别。知世间工巧等智。是有分别。此二相违。应修令合。能合难合。令相应故。名极难胜。庄严论云。于此五地。有二种难。一劝化无恼难。二生不从心无恼难。此地菩萨。能退二难。于难得胜。</p><p>　　△六现前地。</p><p>　　六现前地住缘起智引无分别最胜<a href=\"/remen/banruo.html\" class=\"keylink\" target=\"_blank\">般若</a>令现前故。</p><p>　　音义　清凉释曰。般若波罗蜜行。有间大智现前故。名现前地。谓妙达缘生。引无分别。名般若行。亲如目睹。名曰现前。对后彰劣。名为有间。以第七地。常在观故。</p><p>　　合响　清凉云。已说诸谛相应慧。次说缘起。<a href=\"/remen/liuzhuan.html\" class=\"keylink\" target=\"_blank\">流转</a>止息。相应慧。寄缘觉地四地出世。未能随世。五地能随。而不能破染净之见。此地观察无染净法界。破彼见故。名现前者。庄严论云。不住生死涅槃。观慧现前故。以前五地双观故。今得现前。瑜伽引深密经云现前观察。诸行流转。又于无相。多修作意。方得现前名。多修无相。此约地初观十平等故。观察流转。此约地中。已入地竟。方观缘起故。摄论云。由缘起。智能令般若波罗密多。现在前故。此约地中说。无性释云。谓此地中。住缘起智。由此智力。令无分别智。而得现前悟一切法无染无净（文）。</p><p>　　△七远行地。</p><p>　　七远行地至无相住功用后边出过世间二乘道故。</p><p>　　音义　清凉释曰。善修无相行。功用究竟。能过世间二乘出世间道。故名远行。此有三义。一善修无相。到无相边。故名远行。二功用至极。故名远行。三望前超过。故名远行。善修无相行。释行字功用。下皆释远字。然善修有二义。一地前有间。不名善修。今常在观。故云善修。二舍有之无。非善修无。今有无双离。故名善修。云何双离。谓空中方便慧故。离有有中。殊胜行故。离无下。释远中功用究竟。正明远义。如极一界之边故。远何所过。望前三地。相同世间过之。已远望四五六相同二乘。今亦超过五地。真俗无违何异。此中有无双离。略有三异。一彼犹未能过二乘故。二虽以真入俗犹。于双行未自在故。三彼尚未得甚深般若故。于双行非深妙故。</p><p>　　合响　清凉引瑜伽云。前地虽能多住无相作意。而未能令无相。作意无间无缺。多修习住。前功用未满。今令满故。远行者。通有二义。立远行名。一从前远来。至功用边。二此功用行边。能远去后位故。十住论云。去三界远近法王位。故名远地（文）。</p><p>　　△八不动地。</p><p>　　八不动地无分别智任运相续相用烦恼不能动故。</p><p>　　合响　清凉引瑜伽云。虽于无相作意无缺无间多修习住。而未能于无相住中。舍离功用。又未能得于相自在修习得满。初之三地。寄同世间。次有四地。寄三乘法。第八已去。寄显一乘报行。纯熟无相无间故。名不动地。此亦三义。一舍三界行。生受变易果。故云报行。依此起行任运而成故。功用不动。二得无生忍。无相妙慧。则有相不动。三此二无间。烦恼不动。谓前地无相。已得无间相。及烦恼。亦不能动。而为功用所动。无不动名。今由无功用故。令无相。观任运无间故。三不能动（文）。</p><p>　　△九善慧地。</p><p>　　九善慧地成就微妙四无碍解能遍十方善<a href=\"/remen/shuofa.html\" class=\"keylink\" target=\"_blank\">说法</a>故。</p><p>　　音义　清凉释曰。得无碍力说法。成就利他行故。名善慧地。得无碍慧。尚未称善。遍说遍益。方名为善。</p><p>　　合响　清凉云。前虽于无相住中。舍离功用。亦能于相自在。而未能于异名众相。训词差别。一切品类。宣说法中。得大自在。为令此分得圆满故。庄严论云。于九地中。四无碍慧。最为殊胜。云何胜耶。于一刹那。三千世界。所有人天。异类异音异义。问此菩萨。能以一音。普答众问。遍断众疑故（文）。</p><p>　　△十法云地。</p><p>　　十法云地大法智云（至）空粗重充满法身故。</p><p>　　音义　大法智云。谓总缘一切诸法之智。众德谓陀罗尼门。<a href=\"/remen/sanmei.html\" class=\"keylink\" target=\"_blank\">三昧</a>门等。喻如水者。智能藏彼众德。如云含水。有能生彼胜功能故。荫蔽者。隔断之义。如空粗重。即所知障少分。及烦恼障种。谓此粗重。广大如空。此皆能荫蔽之。令不为障碍故。摄论云。又如大云覆隐。如空广大无边。惑智二障故。又此智充满所证所依法身。犹如大云。充满虚空故。</p><p>　　合响　清凉云。虽于一切品类宣说法中。得大自在。而未能得圆满法身。现前证受。今精勤修习已得圆满。又一乘中最居极故。又云云者。是喻略有三义。一含水义。二覆空义。三注雨义。摄大乘论云。由得总缘一切法智含藏。一切陀罗尼门。三摩地门。此喻含水义。总缘一切法契经等。智不离真如。如云含空。总持三昧。即是水也。又云譬如大云能覆。如空广大障故。此喻覆空义。即以前智。能覆惑智二障。又云。于法身能圆满故。此有二义。一喻霔雨义。即上之智。出生功德。充满所依法身故。二喻遍满义。即前之智。自满法身耳。又云。不出三义。谓以智慧含德。遍断诸障。遍证法身故（文）。</p><p>　　△三结。</p><p>　　如是十地总摄有为（至）令得生长故名为地。</p><p>　　音义　先出体性有为功德。谓四智中。妙观察。平等性之二智也。非余二智者。此唯因位故。无为功德。谓地地中。所证真如。与所下释地义。地有依持生长之义。故以为喻。</p><p>　　合响　清凉引本业云。地名为持。持百万阿僧祇功德。亦名生成一切因界。故名为地。唯识第九云。与所修行为胜依持令得生长者。但语其因。缺生果义。钞云。本业有三义。一持。二生。三成。本论开为四义。住持为二故。一生者出生。谓出生因果。二成者成就。亦通因果。又以因望果。始起名生。终满名成。又为因名生。为缘名住故。第三名住住亦住。处故。</p><p>　　△二释修十胜行（三）初总标行名。</p><p>　　十胜行者即是十种波罗蜜多。</p><p>　　合响　清凉云。<a href=\"/remen/suiyuan.html\" class=\"keylink\" target=\"_blank\">随缘</a>顺理。造修名行。梵语波罗蜜。此云到<a href=\"/remen/bian.html\" class=\"keylink\" target=\"_blank\">彼岸</a>。亦云度无极。即十胜行之通名。</p><p>　　△次正释行义（十二）初明数门。</p><p>　　施有三种谓财施（至）受用法乐智成熟有情智。</p><p>　　音义　此十胜行。前六各有三品。后四各有二种。显示差别。财施者。摄论释曰。谓无染心舍资生具。<a href=\"/remen/wuwei.html\" class=\"keylink\" target=\"_blank\">无畏</a>施者。谓止损害济拔惊怖。法施者。谓无染心。如实宣说契经等法。<a href=\"/remen/lvyi.html\" class=\"keylink\" target=\"_blank\">律仪</a>戒者。谓于不善能远离法。防获<a href=\"/remen/shouchi.html\" class=\"keylink\" target=\"_blank\">受持</a>。由能防获诸恶不善身语等业。故名律仪。此即是戒。此能建立后二户罗。由自防获。能修<a href=\"/remen/gongyang.html\" class=\"keylink\" target=\"_blank\">供养</a>佛等善根。能令证得力无畏等。一切佛法。及能<a href=\"/remen/154932.html\" class=\"keylink\" target=\"_blank\">饶益</a>一切有情。令修一切善根法故。耐怨害忍是成熟有情因。安受苦忍。是成佛因。寒热饥渴。种种苦事。皆能忍受。无退转故。谛察法忍。是前二忍所依止处。堪忍甚深广大法故。被甲精进。谓最初时自励。我当作如是事。即经所说。有势句摄。善精进。即经所说有勤句。利乐精进。即经所说。有勇句等。安住静虑。为得现法乐住。离慢见爱。得清净故。引发静虑。为能引发。六<a href=\"/remen/shentong.html\" class=\"keylink\" target=\"_blank\">神通</a>等。殊胜功德。办事静虑。为欲饶益诸有情类。以能止息饥俭疾疫诸怖畏等。苦恼事故。已上皆依摄论所释般若三品。如文可知。方便二者。由大智故。所作施等。不为自求。回向有情故。不住生死。有大悲故。为欲拔济诸有情类。不专利己故。不住涅槃。二俱无住故。称善巧愿为要誓。求菩提愿者。佛道无上。誓愿成故。利乐他愿者。众生无边。誓愿度故。力谓堪能。由思择力故。有胜堪能。正思决择。应作不应作故。由修习力故。所修静虑。有胜堪能。无怯弱故。智有二者。由智助成般若。令所修满足故。得受用觉法之乐。复由此智。成熟有情。亦得受用觉法乐故。</p><p>　　合响　方便二者。清凉疏第二十卷。引无性释云。方便善巧者。谓不舍生死。而求涅槃。是则说名方便善巧。若以前<a href=\"/remen/liuboluomi.html\" class=\"keylink\" target=\"_blank\">六波罗蜜</a>多。所集善根。共诸有情。为欲饶益诸有情故。不舍有情。当知即是。不舍生死。即拔济方便。若以此善回求无上正等菩提。为证无上佛菩提故。当知。即是希求涅槃。即回向方便力有二者。梁摄论云。由思择力能伏一切正行等。所对治障。令不起故。由修习力。能令一切善行。坚固决定。智有二者。无性释云。由施等六。成立此智。复有此智。成立六种。谓相教等种种品类。是则名为受用法乐。由此妙智。能正了知此施此忍进等如所闻法。饶益一切有情之类。是则名为饶益有情智（文）。</p><p>　　△二出体门。</p><p>　　此十性者施以无贪（至）一切俱行功德为性。</p><p>　　音义　谓施以无贪善根。及行施时。身口意三业。而为体。性戒以受学。戒时三业为性者。大论。律仪以七众别解脱戒在家<a href=\"/remen/chujia.html\" class=\"keylink\" target=\"_blank\">出家</a>戒为体。即唯二业。谓表无表。不说语故。若摄善法戒者。谓诸菩萨受律仪。后一切所作。为大菩提。由身语意。积集诸善。以为其体。今论通三聚。及与受随。故云三业摄众生戒。居然通三忍。以无嗔等为性者。清凉释曰。无嗔精进即善十一中二。审慧即别境五中慧。所以有此三者。大论云。自无愤？。不报他怨。亦不随眠流注相续。是名菩萨耐怨害忍。即以无嗔及三业为性。若安受苦忍。即精进三业为性。若谛察法忍。即审慧三业为性。故此三业通于三忍。于三各配其一。故有三耳。精进可知。静虑但以等持为性者。清凉释曰。等持即三摩地。虽是别境心所之一。今约定说。不通散心。故不说三业。对法论云。起三业自在用时。所有一切种常安住。即通三业。以约用故。后五以择法为性者。谓般若乃至于智。此五皆以七觉支中择法觉支而为自性。何者。论说第六是根本智。后四皆是后得智。本后二智皆择法故。有义下重解愿性。愿以此三为自性者。谓若不假善欲善决定与深信者。则无由发起弘誓愿故。是故愿以此三。而为体也。若并眷属等者（此说自性故约克实体性而论。若并眷属。则一一皆以俱行功德为性）。如行施时。以无贪等为体。与无贪俱行余信惭等。则是眷属。如施既尔。如是乃至智波罗蜜。以择法为性。与择法俱行心及心所。皆名眷属等。</p><p>　　△三明相门。</p><p>　　此十相者要七最胜（至）一一皆应四句分别。</p><p>　　音义　要七最胜之所摄受者。由诸世间及声闻等。亦有施等。是故要说其相。以彰决定到彼岸故。一要安住菩萨种性者。种性义见于前。依五性而言。则简余四性。若非菩萨种性之人。则所行施等。但感人天有漏及二乘果。而非无上极果之正因故。二要依止大菩提心者。如经云。不发菩提心。而行施等。是为魔业故。三要悲悯一切有情者。谓若不悯有情。而行施等。秪求自利。非兼利故。所以非波罗蜜多。四要事业胜者。若不具行一切善事。则施等行寡。不能满足无上菩提果故。五要无相智所摄受者。即三轮体空也。如经云。不以色布施。不以声香味触法布施。不住于相。名无相智。六要回向无上菩提者。问既言回向菩提。何异依止。释曰。彼有道心。未必一切回向菩提。此乃回向。又依止者。即行前心。今回向者。乃行后愿。七要不为二障间杂者。古疏云。即三时无悔也。悔即烦恼。由不了故。即是所知。又即此悔心。障于真智。亦所知也。一一皆应四句分别者。清凉云有三四句。一者一一自望种类。而为四句。施中四句者。一是施非度。不与七胜相应施故。二是度非施。<a href=\"/remen/suixi.html\" class=\"keylink\" target=\"_blank\">随喜</a>他施。具七胜故。三亦施亦度。具七胜故。四非施非度。随喜他施。不与七胜共相应故。二者不约种类次第修者。以明四句。唯施一种。但有二句。未成余度。缺二句故。谓是度非施。及非施非度。余戒等五。得有四句。前有施度。得为是度。非戒等故。谓一是戒非度。谓不与七胜。共相应故。二是度非戒。即前施度。具七胜故。三亦戒亦度。具七最胜。而持戒故。四非戒非度。谓前布施。不具七故。忍度望戒。进度望忍。次第如戒。三非次第修者。诸度各得具施四句。如施得望戒忍等度。得有是度非施等句故。可以思准。</p><p>　　△四无增减门（三）初明十无增减。</p><p>　　此但有十不增减者（至）证十真如无增减故。</p><p>　　音义　清凉云。即建立十度之所以。谓十障十如。此能治证。依所证治唯十。故不增多。而减少耳。</p><p>　　△次明六无增减（三）初标。</p><p>　　复次前六不增减者。</p><p>　　△次释（六）初对治六蔽门。</p><p>　　为除六种相违障故。</p><p>　　音义　清凉云。立六度所以。六种相违障者。一悭吝蔽。二犯戒蔽。三嗔恚蔽。四<a href=\"/remen/xiedai.html\" class=\"keylink\" target=\"_blank\">懈怠</a>蔽。五散乱蔽。六恶慧蔽。施等六行。如次对除此六蔽故。</p><p>　　△三渐修佛法门。</p><p>　　渐次修行诸佛法故。</p><p>　　合响　清凉云。诸佛法者。谓十力等。摄论云。前之四度。不散动因。第五一种。不散动成熟。第六依是如实觉知。此约自利。</p><p>　　△三渐熟有情门。</p><p>　　渐次成熟诸有情故此如余论广说应知。</p><p>　　合响　清凉云。渐熟有情者。摄论云。由施能摄受。由戒能不害。由忍虽遭若能受。由勤助彼所作。由定心未定者令定。由慧已定者令得解脱。此约化他。</p><p>　　△四二道之因门。</p><p>　　又施等三增上生道（至）诸<a href=\"/remen/pusadao.html\" class=\"keylink\" target=\"_blank\">菩萨道</a>唯有此二。</p><p>　　合响　清凉云。施感大财。谓多饶财宝。戒感大体。谓尊贵身。忍感眷属。有情归附。由富胜形。及多眷属。趣中增上。名增上生道。亦即因。能伏烦恼者。谓修善方便。成熟有情者。依此发通故。慧成佛法。佛法由慧故。有此<a href=\"/remen/sande.html\" class=\"keylink\" target=\"_blank\">三德</a>。名决定胜。诸菩萨道。唯有此二。若阙一种。道不成故。</p><p>　　△五利生断惑门。</p><p>　　又前三种饶益有情（至）永伏永灭诸烦恼故。</p><p>　　音义　准清凉释曰。布施舍彼资财。持戒不损恼彼。忍辱堪忍彼恼。以此三种。饶益有情。精进等三对治烦恼者。问曰。定能伏惑。智能断惑。对治烦恼。此二可然。若精进一。那言亦能治烦恼耶。答曰。精进于烦恼。虽无伏灭之义。而能勤修对治烦恼诸善加行。能令烦恼永伏灭故。亦得对治烦恼之名。广如<a href=\"/fojing/jieshenmijing/yuanwen.html\" class=\"keylink\" target=\"_blank\">解深密经</a>第四文。前三利生。后三断惑。诸菩萨道。唯有此二。是故但有六数。不增不减。</p><p>　　补遗　瑜伽云。精进虽未永断烦恼。永害随眠。而能勇猛修诸善品。彼诸烦恼。不能倾动善品加行。由静虑故。永伏烦恼。由般若故。永断随眠。</p><p>　　△六为无住涅槃因门。</p><p>　　又由施等不住涅槃（至）为无住处涅槃资粮。</p><p>　　音义　清凉释曰。前三是大悲。饶益有情故。后三是大智。断灭诸惑故。故为无住涅槃因也。翻彼凡小之双住。</p><p>　　△三结。</p><p>　　由此前六不增不减。</p><p>　　△三重显十义。</p><p>　　后唯四者为助前六（至）如解深密广说应知。</p><p>　　音义　清凉释曰。问六度既尔。后四云何。答四属六摄。义随六异。于中分二。先总明。次方便下别显。如解深密广说应知者。彼经云。观自在菩萨。复白佛言。世尊。何<a href=\"/remen/yinyuan1.html\" class=\"keylink\" target=\"_blank\">因缘</a>故。施设所余波罗蜜多。但有四数。佛告观自在菩萨曰。善男子。与前六种波罗蜜多。为助伴故。谓诸菩萨。于前三种波罗蜜多。所摄有情。以诸摄事。方便善巧。而摄受之。安置善品。是故我说方便善巧波罗蜜多。与前三种。而为助伴。若诸菩萨。于现法中。烦恼多故。于修无间。无有堪能。羸劣意乐故。下界胜解故。于内心住。无有堪能。于菩萨藏。不能闻缘善修习故。所有静虑。不能引发出世间慧。彼便摄受劣分狭劣福德资粮。为未来烦恼轻微。心生正愿。如是名愿波罗蜜多。由此愿故。烦恼微薄。能修精进。是故我说。愿波罗蜜多。与精进波罗蜜多。而为助伴。若诸菩萨。亲近善士。听闻正法。如理作意。为因缘故。转劣意乐。成胜意乐。亦能获得上界胜解。如是名力波罗蜜多。与静虑波罗密多。而为助伴。若诸菩萨。于菩萨藏。已能闻缘善修习故。能发静虑。如是名智波罗蜜多。由此智故。堪能引发出世间慧。是故我说智波罗蜜多。与慧波罗蜜多。而为助伴。</p><p>　　△五次第门。</p><p>　　十次第者谓由前前（至）释总别名如余处说。</p><p>　　音义　准清凉释曰。前前引发后后者。谓诸菩萨。若于身财。无所顾吝。便能受持清净禁戒。为护禁戒。便修忍辱。修忍辱已。能发精进。发精进已。能办静虑。具静虑已。便能获得出世间慧。得出世慧故。能行方便。有慧方便已。能发大誓。发大愿已。于诸善品。有所堪能。有堪能故。便能获得受用法乐。成就有情之智。由前引发于后义故。次第如是。后后持净前前者。谓由任持智波罗蜜多。故能净力波罗蜜多。乃至由任持尸罗故。令施波罗蜜多清净。此明后能净前。次第如是。又前前下。复以粗细易难。显次第义。布施则粗。持戒为细。戒望于忍。戒则为粗。忍则为细等。故云前前粗后后细。前九并为前前。从戒至智。并若后后。一一相望。故致重言。初一唯前。后一唯后。中间八度。递为前后。难易可知。释总别名如余处者。无性释论云。释总名者。施等善根。最为殊胜。能到彼岸。是故通名波罗蜜多。到彼岸名。是最胜义。释别名者。清凉疏云。辍己惠人。名之为施。防非止恶。名之为戒。防其未非。止已起恶故。忍者堪忍诸法。未能忘怀。名之为忍。此约生忍。又忍即忍可。忍即是慧。双忍事理。练心于法。名之为精。精心务达。目之为进。梵云禅那。此云静虑。静拣散心。虑拣无慧。止观均故。般若此翻慧。推求谛理。名之为慧。方便者。即善巧也。方谓方法。便谓便宜。愿者即希求。要誓力者。不可屈伏故。随思随修。任运成就。摄论云。由此二力。令前六度无间现前。决断名智。谓如实觉了。</p><p>　　△六依止五修门。</p><p>　　此十修者有五种修（至）如集论等广说其相。</p><p>　　音义　初总标。一依下别释。任持修者。谓住种性菩萨。于自体中。于所依中。具足一切佛法。悉能任持。以此种性。修行施等。是名依止任持修。作意修者。谓以胜解决定愿乐等心。誓求菩提。以此作意。修行施等。名曰依止作意修。意乐修者。谓以无厌足。起大意乐。起大慈悲。怜悯一切有情。志期度脱。用此意乐。修行施等。是为依止意乐修。方便修者。谓三轮清净。如一施中。由无施物施者受者等三分别故。自在修者。谓地上菩萨。分证法身。而能随类现种种身。得自在故。分得四辩。而能宣说一切佛法。得自在故。以此自在修行施等。谓之依止自在修也。依此下结。又此五修。若会前七最胜义者。于前七最胜中。唯除第四事业。及第六回向。其余如次。即此五修。可以意得。</p><p>　　△七自类相摄门。</p><p>　　此十摄者谓十一一（至）展转相望应作四句。</p><p>　　音义　此十种行。若通相摄者。一一波罗蜜多。皆摄一切。何者。行相无违。互相顺故。若别相摄者。依前前引发后后而言之。则前定摄于后。以后必待于前故。后不摄前。以前不待后故。依后后持净前前而言之。则后必摄于前。以后持净前故。前不摄后。以前不能持净后故。若依下。复约纯杂义释。应作四句者。一是纯非杂。二是杂非纯。三亦纯亦杂。四非纯非杂。意云。一行为纯。诸行为杂。如于初地专修施行名纯。望修戒等名杂。即是初句。余九地中。专修戒等。望初地施。即第二句。初地修施。余非不修。但随力随分。即第三句。末句可知。</p><p>　　合响　清凉疏第五之二。引般若论云。檀义摄于六。资生无畏法等。智论云。有未庄严波罗蜜。即不摄者。有已庄严波罗蜜。即相摄者。钞释云。资生无畏法等者。等取下半云。此中一二三。名为修行住。谓施有三种。一财。二无畏。三法。财施即资生。正是檀度。故云此中一也。无畏摄二。谓尸不恼彼。忍受彼恼。皆无畏相。故云二也。法施摄三。谓进定及慧。决定胜道。渐熟佛法。是法施相。故云三也。即十八住中。修行住也。檀度既尔。余度亦然（文）。</p><p>　　△八六十互摄门。</p><p>　　此实有十而说六者（至）后得智摄缘世俗故。</p><p>　　音义　有处但说六种。不言十者。应知第六摄后四故。本后二智。合为一故。开为十者。第六摄根本智。后得摄后四种。以方便等。皆缘世俗而生起故。</p><p>　　△九感果门。</p><p>　　此十果者有漏有四（至）或互相资或二合说。</p><p>　　音义　有漏有四者。谓资粮加行位中。所修诸行。招果有四。谓等流。异熟。增上。士用果。除离系者。此唯无漏故。无漏有四者。谓通达修习位中。所修诸行。感果亦四。谓等流。增上。士用。离系果。除异熟者。唯有漏故。而有处下通妨。谓有处言有漏无漏。皆具五果者。或依互相资说。或漏无漏二位合说。</p><p>　　合响　或二合说者。安慧云。谓能永断自所对治。是诸波罗蜜多离系果。于现法中。由此施等。摄受自他。是士用果。于当来世后后增胜。展<a href=\"/remen/zhuansheng.html\" class=\"keylink\" target=\"_blank\">转生</a>起。是等流果。大菩萨是增上果。感大<a href=\"/remen/caifu.html\" class=\"keylink\" target=\"_blank\">财富</a>。<a href=\"/remen/wangsheng.html\" class=\"keylink\" target=\"_blank\">往生</a>善趣。无怨无坏。多诸喜乐。有情中尊。身无损害。广大宗族。随其次第。是施等波罗蜜多异熟果。</p><p>　　△十三学相摄门（二）初标。</p><p>　　十与三学互相摄者。</p><p>　　△次释（二）初释三学（三）初戒学。</p><p>　　戒学有三一律仪戒（至）甚深广大如余处说。</p><p>　　合响　此即摄论中四种殊胜。论曰。差别殊胜者。谓<a href=\"/remen/pusajie.html\" class=\"keylink\" target=\"_blank\">菩萨戒</a>有三品。一律仪戒。二摄善法戒。三饶益有情戒。此中律仪戒。应知二戒建立义故。摄善法戒。应知修集一切佛法建立义故。饶益有情戒。应知成熟一切有情建立义故。无性摄论第七卷释云。差别殊胜。谓诸菩萨具三种戒。即律仪等。声闻乘等。唯有一种律仪尸罗。是故菩萨。望彼殊胜。律仪戒者。谓正受远离一切品类恶不善法。摄善法戒者。谓正修习力无畏等一切佛法。饶益有情戒者。谓不顾自乐。随所堪能。令入三乘。舍生死苦。证涅槃乐。律仪戒应知二戒建立义故者。是二戒因故。谓若防守身语意者。便能无倒修习一切清净佛法。亦能成熟一切有情。令入三乘。余则不尔。论曰共不共学处殊胜者。谓诸菩萨。一切性罪不现行故。与声闻共。相似遮罪有现行故。与彼不共。于此学处。有声闻犯。菩萨不犯。有菩萨犯。声闻不犯。菩萨具有身语心戒。声闻唯有身语二戒。是故菩萨心亦有犯。非诸声闻。以要言之。一切饶益有情。无罪身语意业。菩萨一切。皆应现行。皆应修学。如是应知。说名为共不共殊胜。论曰甚深殊胜者。谓诸菩萨。由是品类方便善巧。行<a href=\"/remen/shasheng.html\" class=\"keylink\" target=\"_blank\">杀生</a>等十种作业。而无有罪。生无量福。速证无上正等菩提。又诸菩萨。现行变<a href=\"/remen/huashen.html\" class=\"keylink\" target=\"_blank\">化身</a>语两业。应知亦是尸罗。由此因缘。或作国王。示行种种恼有情事。安立有情毗奈耶中。又现种种诸本生事。示行逼恼诸余有情。真实摄受诸余有情。先令他心深生净信。后转成熟。是名菩萨所学尸罗甚深殊胜。论曰广大殊胜者。复由四种广大故。无性释曰。种种无量学处广大者。谓诸菩萨。所学尸罗。种种品类。无量差别。所以广大。摄受无量福德广大者。谓此尸罗。能摄无量福德资粮。所以广大。摄受一切有情利益安乐意乐广大者。谓此尸罗。摄诸有情。此世他世。世出世间。舍恶摄善。若因若果。饶益意乐。所以广大。建立无上正等菩提广大者。谓此尸罗。建大菩提。所以广大。诸声闻等。无如是事。是故殊胜（文）。</p><p>　　△次定学。</p><p>　　定学有四一大乘光明定（至）引发作业如余处说。</p><p>　　音义　大乘义如常释。光明乃从喻得名。全喻即双合体用。能发照了理教行果智者。理即二空真如。教即声名句文。行谓诸波罗蜜。果谓菩提涅槃集福王定者。王者自在之义。此定能集无边之福。犹如国王。具大自在。有大势力。能集多财。无与等故。贤守健行。此二如文。此四所缘等如余处说者。摄大乘本论云。所缘差别者。谓大乘法。为所缘故。对治差别者。谓一切法。总相缘智。以楔出楔道理。遣阿赖耶识中。一切粗重障故。堪能差别者。谓住静虑乐。随其所欲而受生故。引发差别者。谓能引发一切世界无障碍神通故。作业差别者。谓能振动炽然。遍满显示。转变往来卷舒。一切色像。皆入身中。所往同类。或显或隐。所作自在。伏他神通。施辩念乐。放大光明。引发如是大神通故。义如无性摄论广解。</p><p>　　合响　定学有四有三释。英法师云。初定除不善障。二除着障。三除烦恼障。四除所知障。贤首云。初能除流杂染<a href=\"/remen/yezhang.html\" class=\"keylink\" target=\"_blank\">业障</a>。二能除味定着静障。三能除根本无明障。四能除净成果智障。与前说大同。清凉云。谓以即事而真智。治于地前。成初地令得贤守定。以此三昧。能守世间出世间贤善法故。前三地为世。第四地为出世。以既了即事而真。能即散而定故。二以即体之用智。对治四地。未能起用。令得五地入俗。成集福王定。三以平等无相智。对治五地。虽能随俗。未得平等。令得六七二地。般若大光功用。成大乘光明定。四以平等无功用智。对治七地功用。令入八地。乃至<a href=\"/remen/foguo.html\" class=\"keylink\" target=\"_blank\">佛果</a>。得首楞严定。所作究竟。以果既具四。因亦通修故。此解为正。</p><p>　　△三慧学（二）初正明三慧相。</p><p>　　慧学有三一加行无分别慧（至）所缘行等如余处说。</p><p>　　音义　加行无分别慧者。世亲摄论释。是寻思慧。又云是希求慧。由此能生无分别智。是故亦得无分别名。根本无分别慧者。摄论释是正证慧。又云是内证慧。又云。加行是此智因。后得是此智果。后得无分别慧者。摄论释是起用慧。又云是摄持慧。是无分别智之后得。是故亦是无分别名。此三自性者。无性释云。谓于真义。不异计度。以为自性。此三所依者。谓无分别智。所依心非思议故。亦非非心为所依止。心种类故。以心为因。数习势力。引得此位。名心种类。此即显示智所依心。出过一切思量分别。此三因缘者。无性释云。谓以大乘言音熏习听闻。由此所引功德差别。及如理作意等。此三所缘者。即是一切补特伽罗。诸法无性所显真如。解脱增益损减二边。斯是无分别智所缘境界。此三行相者。无性释云。于所缘境。相似而行。故名行相无分别智。于真如境。相似而行。离一切相作意行相。以为行相。三智行相差别者。摄论云。譬如哑人求受境界。而未能受。亦不能说。如是加行无分别智。求证真如。而未能证。寂无言说。当知亦尔。又如哑人。正受境界。无所言说。如是根本无分别智。正证真如。离诸戏论。当知亦尔。如不哑人受诸境界。亦起言说。如是后得无分别智。返照真如。现证境界。能起言教。当知亦尔。言等者。等于此三。若任持。若助伴。若异熟等。如彼摄论第八文中广说。兹不繁录。</p><p>　　△次约位明具阙。</p><p>　　如是三慧初二位中（至）加行现种俱已舍故。</p><p>　　音义　初二谓资粮加行。此二位中。三智种子皆有。以具法尔无漏种故。现唯加行者。未证真如。无本后二智故。通达位中现唯本后二智者。以初见道十五心中。乍证真如。无加行故。修习位中。有二义别。始从见道第十六心。乃至七地位中。种现皆三。以七地已前。位位之中。皆有无间解脱及胜进道故。八地已去现唯二者。以无功用。不假加行。而胜进故。若尔进趣后位。以用何智。释云。用后得智。作无漏观。任运进趣。入余位故。究竟位中现种俱二者。金刚道后解脱道中。并舍加行种故。</p><p>　　△次明相摄。</p><p>　　若自性摄戒唯摄戒（至）定摄静虑慧摄后五。</p><p>　　合响　此中相摄有四种义。自性摄者。不取俱行助伴之义。但各举其当体而言。故云戒唯摄戒等。若并助伴而相摄者。此三前十。一一皆摄一切。若随作用而相摄者。戒摄前三。施即资粮。戒即自体。忍即戒之眷属性故。若随相显而相摄者。戒摄前四。前三如前。及加摄精进者。由精进力。守护防非。令戒净故。</p><p>　　△十一五位具修门。</p><p>　　此十位者五位皆具（至）若现若种俱唯无漏。</p><p>　　音义　修习位中其相最显者。如经云。初地菩萨。于檀波罗蜜。最为增上。乃至第十地云。此位菩萨。于智波罗蜜。最为增上等。即最显义。然初下。复约五位显此十行通漏无漏。顿悟菩萨种通二种现唯有漏者。应知有一类菩萨。于前二位中。烦恼所知二障种现。俱未伏灭。直阶初地。顿</p></div>"
},{
    "title": "成唯识论音响补遗卷第十",
    "author": "清音义合响智素",
    "html": "<div class=\"B1_text\"><p>　　<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>音响补遗卷第十［龙诫］</p><p>　　清武林莲居　绍觉大师　音义</p><p>　　新伊大师　合响</p><p>　　法嗣智素　补遗</p><p>　　△次结属<a href=\"/remen/erzhang.html\" class=\"keylink\" target=\"_blank\">二障</a>（二）初正结二障摄。</p><p>　　此十一障二障所摄。</p><p>　　△次明二障断义（二）初断种现位（二）初正释（二）初<a href=\"/remen/fannao.html\" class=\"keylink\" target=\"_blank\">烦恼</a>障。</p><p>　　烦恼障中见所断种（至）八地以上毕竟不行。</p><p>　　音义　先明见断。极喜地初心断者。即异生性中一分。彼障现起地前已伏者。谓资粮加行位也。修所断下。次明修断。清凉释曰。直观论文。初地已上。能顿伏尽修惑现行。如阿罗汉诸漏已尽。无复烦恼。次云由故意力。七地之中。虽暂现起。而不为失。自是一段。通于妨难。谓有问曰。既如阿罗汉。令永不行。如何前曰犹起我见。七地已前犹起贪嗔等耶。答云。由故意力起。谓六地之前。容有出观。尚有误起。七地之中。常在<a href=\"/remen/wuxiang.html\" class=\"keylink\" target=\"_blank\">无相</a>。为化<a href=\"/remen/zhongsheng.html\" class=\"keylink\" target=\"_blank\">众生</a>故意现起。而不为失。八地已上毕竟不<a href=\"/remen/xingzhe.html\" class=\"keylink\" target=\"_blank\">行者</a>。道力胜故。</p><p>　　△次所知障。</p><p>　　所知障中见所断种（至）无漏伏故障不现起。</p><p>　　音义　先明见断。若种若现。义同烦恼。修所断下。次明修断, 。若种若现。亦即前说十一障中所明俱生一分。八地以上下。复约后三地。以明诸识相应所知有现不现。无漏观心。者<a href=\"/remen/diliushi.html\" class=\"keylink\" target=\"_blank\">第六识</a>心。果相续者。生空智果。能违彼者。谓八地已去。生空智果。及所依心王。以皆转成无漏。与同聚所知障相违。所以不复现行。第七识法我见等四种现起。以微细故。八地已上。犹复现行。至第十地位中。法空智果起。方乃伏尽。前五识俱法贪嗔痴三种所知。八地已上。虽未转依。为第六无漏观心之所伏故。亦不现起。</p><p>　　△次释妨。</p><p>　　虽于<a href=\"/remen/xiudao.html\" class=\"keylink\" target=\"_blank\">修道</a>十地位中（至）而三位显是故偏说。</p><p>　　音义　问曰十地位中。于烦恼障。但伏不断。何故前三修习位中。俱断二障及彼粗重。答云。虽于修道等。此中粗重。唯指无堪任性。三位者。一见道位。二不动地。三佛地。问诸位皆断。何独三位。答三位显故偏说。</p><p>　　合响　清凉钞第二之一云。<a href=\"/fojing/jieshenmijing/yuanwen.html\" class=\"keylink\" target=\"_blank\">解深密经</a>说三粗重。一者在皮。初地即断。二者在肤。八地方断。三者在骨。唯佛地断。虽则余位亦断粗重。而三位显。是故偏说。初地舍凡入圣位故。八地无漏常相续故。佛地果满。顿得舍故（文）。</p><p>　　△次断种渐顿（二）初征。</p><p>　　断二障种渐顿云何。</p><p>　　△次释（二）初释所断障（二）初第七识俱二障种。</p><p>　　第七识俱烦恼障种（至）任运内起无粗细故。</p><p>　　音义　无学者。谓阿罗汉独觉如来。不言八地已上者。未断此种故。任运内起无粗细者。释俱顿断义。谓此识俱见等。唯执第八。以为自内实我实法。不缘于外。故无粗细。无粗细故。所以顿断。</p><p>　　△次余六识俱二障种（二）初烦恼障种。</p><p>　　余六识俱烦恼障种（至）一<a href=\"/remen/shana.html\" class=\"keylink\" target=\"_blank\">刹那</a>中<a href=\"/remen/sanjie.html\" class=\"keylink\" target=\"_blank\">三界</a>顿断。</p><p>　　音义　先明见断。谓第六识中分别起种。三乘见位。一切顿断。修所下次明修断。三乘断有渐顿。故曰随应。一一渐次九品别断者。谓有一类钝根二乘。约七生断。将三界九地。每地分九品。预流果人。断欲界思惑。至第五品。名一来向。断第六品。名一来果。以有三品余惑。还来人间故。若断至八品。名不还向。断尽九品。名不还果。以欲界惑尽。不生人间。故不还果。寄生净居。复断上八地各九品惑。至七十一品。名阿罗汉向。断尽后品。证罗汉果。复有一类利根二乘。于九地惑。合为一聚。共为九品。虽有九品。一生别断。不待七生故。若上根者。顿断九品。若中根者。先断上三品。次断中三品。次断后三品。若软根者。九品一一别断。先断上上品。次断上中品。乃至最后断下下品等。其类不一。广如他处。故经云。预流果人。有一生得阿罗汉者。有二生五生乃至七生。得阿罗汉道者。即其义也。菩萨下。次菩萨可知。</p><p>　　△次所知障种。</p><p>　　所知障种初地初心（至）品类差别有众多故。</p><p>　　音义　先明见断。谓六识俱分别而起所知障种。非关二乘。唯在菩萨。初地初心见道中断。若修断者。不同烦恼三界顿断。要于修道十地位中渐次而断。断尽此种。在金刚定。何以渐断。谓六识俱者。通缘内外粗细境生。品类差别。有众多故。</p><p>　　△次明能断道。</p><p>　　二乘钝根渐断障时（至）前后相望皆容具有。</p><p>　　音义　准古通释加行等四道。别义云。加行道者。谓引无间道前之加行也。无间道者。谓断惑也。<a href=\"/remen/jietuo.html\" class=\"keylink\" target=\"_blank\">解脱</a>道者。无间道后。名解脱道。谓已解脱所应断障。最初所生。胜进道者。除前三外。所余诸道。渐胜进故。即解脱道后。所起诸道也。是<a href=\"/remen/niepan.html\" class=\"keylink\" target=\"_blank\">涅槃</a>路。故名为道。文中言二乘渐断障者。唯依断七转识中俱生烦恼障说。加行胜进或总或别者。总则俱时。别分前后。或前位胜进。即后位无间之加行。故名为总。望前前之加行。优劣实殊。故目曰别（或前之胜进不能引起后之无间。复修后位加行。故名为别）。菩萨渐断障者。唯约断七识中俱生所知障说。不同二乘刹那刹那四道皆有。即有问曰。经<a href=\"/remen/wuliangjie.html\" class=\"keylink\" target=\"_blank\">无量劫</a>。<a href=\"/remen/foguo.html\" class=\"keylink\" target=\"_blank\">佛果</a>乃成。时既淹久。云何言刹那刹那。能断证耶。古师答曰。此义不然。时经长远。唯分别故。如有颂曰。处梦谓经年。觉乃须臾顷。过时虽无量。摄在一刹那。又曰菩萨<a href=\"/remen/jingjin.html\" class=\"keylink\" target=\"_blank\">精进</a>。极炽盛故。虽经久劫。而谓少时。如有颂云。愚修虽少时。怠心疑已久。佛于无量劫。勤勇谓须臾。</p><p>　　合响　集论第五卷云。云何加行道。谓由此道。能舍烦恼。是名修道中加行道。云何无间道。谓由此道无间。永断烦恼。令无所余。云何解脱道。谓由此道。证断烦恼。所得解脱。云何胜进道。谓为断余品烦恼。所有加行无间解脱道。是名胜进道。又复弃舍断烦恼加行。或勤方便思惟诸法。或勤方便安住诸法。或进修余三摩钵底。诸所有道。名胜进道。又为引发胜品<a href=\"/remen/gongde.html\" class=\"keylink\" target=\"_blank\">功德</a>。或复安住所诸有道。名胜进道（文）。</p><p>　　△四释证十真如（二）初标。</p><p>　　十真如者。</p><p>　　△次释（二）初正释义（十）初遍行真如。</p><p>　　一遍行真如谓此真如（至）无有一法而不在故。</p><p>　　音义　谓初地中所证法界。名遍行义。即是断异生性障。所显一分之真理也。</p><p>　　合响　清凉钞三十四之四云。由断前障。证遍行真如。谓此真如。二空所显。无有一法而不在故。梁摄论中。名为遍满。遍满一切有为行故。意明。无有一法非二空故。此地最初。遍证遍满。钞云。谓有难言。下之九如。岂不遍耶。岂复非是二空所显。故为此通。意明。遍行之如。是如总相。下之九如。随德别立。今当初得。得于总相。以受别名（文）。</p><p>　　△二最胜真如。</p><p>　　二最胜真如谓此真如（至）于一切法最为胜故。</p><p>　　音义　第二地中所证法界。名最胜义。无能测量。不可比对。远离邪行犯戒垢故。如智论云。大恶病中戒为良药。大怖畏中戒为守护。死愚闇中戒为明灯。于恶道中戒为猛将。死海水中戒为大船。即最胜义。</p><p>　　合响　清凉疏三十五之一云。此亦由翻<a href=\"/remen/pojie.html\" class=\"keylink\" target=\"_blank\">破戒</a>之失。为无边德。钞云。由具戒故。证最胜如。谓此如理最为胜故。如说离欲。名为最胜。</p><p>　　△三胜流真如。</p><p>　　三胜流真如谓此真如（至）于余教法极为胜故。</p><p>　　音义　第三地中所证法界。名胜流义。谓第三地。断闇钝障。于法无碍。为众<a href=\"/remen/fayan.html\" class=\"keylink\" target=\"_blank\">法眼</a>。由得三慧。照大乘故。真如所流教法。于余胜者。梁摄论释曰。从真如流出正体智。正智流出后得智。后得流出大悲心大悲流出十二部经。名为胜流真如。若余教法。非证真如之所流出。所以非胜。</p><p>　　合响　玄谈第七卷。引古疏云。由此地中。得于三慧。照大乘法。观此法教根本真如。名胜流真如。或证此如。<a href=\"/remen/shuofa.html\" class=\"keylink\" target=\"_blank\">说法</a>胜故（文）。会玄第十三卷云。彼释有二意。初约所流教释。由此地中者。即第三地。名发光地也。论云。成就胜定大法总持。能发无边妙慧光故。云三慧照大乘法也。观此教法根本。名胜流真如者。约三慧观教法根本。名为胜流真如。此逆推本也。或证此如下。二约所说法释。以此地菩萨证此真如。得说法胜。由本胜故。末亦胜也。胜流之真如。皆依主释。初约所流教法以彰名。后约所说胜法以彰名也。又云。谓有问言。彼宗真如凝然。何有流义。故疏云。彼宗虽不立真如<a href=\"/remen/suiyuan.html\" class=\"keylink\" target=\"_blank\">随缘</a>。而说佛正体智。证最清净法界。而于后得。安立教法。名为如流。</p><p>　　△四无摄受真如。</p><p>　　四无摄受真如（至）非<a href=\"/remen/wozhi.html\" class=\"keylink\" target=\"_blank\">我执</a>等所依取故。</p><p>　　音义　第四地中所证法界。名无摄义。谓第四地断微细烦恼障。所证真如。非色心有无等法所系属故。亦非我执我慢我爱无明边见我所等。所依所取故。</p><p>　　△五类无别真如。</p><p>　　五类无别真如（至）非如眼等类有异故。</p><p>　　音义　第五地中所证法界。名类无别。谓第五地断下乘般涅槃障。所证真如。毕竟无尽。无有变易故。<a href=\"/remen/shengsi.html\" class=\"keylink\" target=\"_blank\">生死</a>涅槃。二皆平等。故无差别。</p><p>　　合响　清凉钞三十六之二。引摄论云。名为相续无差别法。世亲释云。谓于此中体无有异。非如眼等。随诸有情。相续差别。各各有异。无性意同。而梁论云。由此法界。能令三世诸佛相续。身不异者。众生迷此。万类之异。诸佛证此。居然不变（文）。</p><p>　　△六无染净真如。</p><p>　　六无染净真如（至）亦不可说后方净故。</p><p>　　音义　第六地中。所证法界。名无染净。谓第六地断粗相现行障故。<a href=\"/remen/zhengde.html\" class=\"keylink\" target=\"_blank\">证得</a>真如。观<a href=\"/remen/shieryinyuan.html\" class=\"keylink\" target=\"_blank\">十二因缘</a>。知缘起法。无染无净。非谓如也。由真如故。法无染净。名此真如。为无染净。</p><p>　　合响　会玄第十一卷云。依辩中边论。菩萨因证此真如。于诸法上。得无染净。所证真如。从此彰名。若<a href=\"/remen/weishi.html\" class=\"keylink\" target=\"_blank\">唯识</a>论。即当体彰名真如。随障不染。随智不净。如玉性洁。泥不能染也（文）。</p><p>　　△七法无别真如。</p><p>　　七法无别真如（至）种种安立而无异故。</p><p>　　音义　第七地中所证法界。名法无别。谓第七地。断细相现行障。所证真如。古疏云。虽诸教法。依如建立。如无异故。又于教中。立种种名。法界实相等。而如无异。</p><p>　　合响　会玄云。依唯识说。法即能诠教法。无别即所诠真如。真如不随能诠教法。而有差别故。若辩中边论。菩萨证此真如已。得妙无相道。能达诸教法体差别。故立其名（文）。</p><p>　　△八不增减真如。</p><p>　　八不增减真如（至）现相现土俱<a href=\"/remen/zizai.html\" class=\"keylink\" target=\"_blank\">自在</a>故。</p><p>　　音义　第八地中。所证法界。名不增减。谓第八地断无相中作加行障。所证真如。杂染减时。而无有减。清净增时。而无有增。故曰离增减执。如中边论云。由通达此。<a href=\"/remen/yuanman.html\" class=\"keylink\" target=\"_blank\">圆满</a>证得无生法忍。于诸清净杂染法中。不见一法有增有减。即此亦名相土自在所依真如者。摄论释曰。谓此法界。是相自在之所依止。于诸相中。而得自在。名相自在。随所欲相。即现前故。土自在者。谓此法界。是土自在之所依止。于所现土。而得自在。名土自在。如欲令土成金宝等。随意成故。释曰。相约现身。土约现界。</p><p>　　△九智自在所依真如。</p><p>　　九智自在所依真如（至）于无碍解得自在故。</p><p>　　音义　第九地中所证法界。名智自在。谓第九地断利他不欲行障。所证真如。是智自在之所依止。故能于人天众中。以四种无碍辩才。任运自在。善说法故。</p><p>　　合响　清凉钞三十八之二。引无性释云。谓此地中。得无碍解所依止故。分证得智波罗蜜多。于一切法。不随其言。善能了知诸意趣义。如实成就一切有情。受胜法乐（文）。</p><p>　　补遗　会玄云。智即能依。真如即所依。能依之智。证此所依真如已。便于四无碍解。而得自在。</p><p>　　△十业自在所依真如。</p><p>　　十业自在等所依真如（至）总持定门皆自在故。</p><p>　　音义　第十地中所证法界。名业自在。谓第十地断诸法中未得自在障。所证真如。为<a href=\"/remen/shentong.html\" class=\"keylink\" target=\"_blank\">神通</a>等之所依止。所依既胜故。神通作业等。皆得自在。如清凉云。住一切地。成就一切佛菩萨等。即业自在义。若广说者。如净名不思议品。及摄论等所明。</p><p>　　补遗　会玄云。业即菩萨事业。谓神通陀罗尼。及三摩地。并身等三业。谓此菩萨。化作种种利乐有情之事。皆悉无滞。名为自在也。</p><p>　　△次明立意。</p><p>　　虽真如性实无差别（至）为令圆满后后建立。</p><p>　　音义　问曰。真如之理。唯一法界。体无异殊。那有十耶。释曰。随德立名。假说十种。又问。初地见理。已知一切。何必依后后位。立此十耶。释云。初地虽达。而能证行犹未圆满。为令满行。依后后立。能证行者。即十种波罗蜜多。</p><p>　　合响　虽真如下。清凉疏三十四之三云。此约所证德异。故有十地亲证。钞引古疏释云。真如实无别。随其所证所生能证胜德。假立十种。释曰。既云所生能证胜德假立十种。蚤有智明昧义矣。又疏问。地地正证者。如初地中正智。亲证真如。则后九地中。不应更证。以如无二无异故。古德释云。如虽一味。约智明昧。有十亲证。此亦顺理。钞云。应知亲证之言。但望当地加行后得。故名为亲。不望后地。说为亲证。故不相违也。虽初地下。清凉疏云。此则亦约能证明昧义也。钞云。此一段文。自明废立。应有问言。初地之内。不达十如。应无发趣之果。能达后后相及得果。若已通达。何不齐证真如十德。故今答云。达即齐达。证行未圆故。行位有十。故有十种圆满真如。乃至如来。十皆能了。如辩中边论。广有分别。又疏云。如人观空。小时不远。大则渐增。空虽无差。眼有明昧（文）。</p><p>　　△次明转依果（二）初承前起后。</p><p>　　如是菩萨于十地中（至）于二转依便能证得。</p><p>　　△次正释转依（二）初释转依位别（三）初总标。</p><p>　　转依位别略有六种。</p><p>　　△次别释（六）初损益转。</p><p>　　一损力益能转谓初二位（至）而渐伏现行亦名为转。</p><p>　　音义　谓资粮加行二位。名损力益能转依。损力者。由此二位。依殊胜解及闻熏习。损减依附异熟识中烦恼熏习。又由胜解闻熏习故。羞耻过恶。令诸烦恼少分现行。或不现行。故云损力。益能者。即由胜解等力故。增益依附异熟识中所习净法功能。故云益能。若尔未断障种。何名转依。故答曰。虽未断障等。</p><p>　　补遗　损谓减损。力谓势力。益谓增益。能谓功能。谓资粮位。具四种力。修六种行。发三种练磨心。信解唯识。故云习胜解。谓加行位。起四寻伺。发四实智。观二取空。欲界人中。修此厌心殊胜。具有惭愧。由此二位熏习胜解惭愧之力。便能损染益净（云云）。</p><p>　　△二通达转。</p><p>　　二通达转谓通达位（至）证得一分真实转依。</p><p>　　音义　谓见道位。名通达转依。以断异生性障。证得一分真实理故。</p><p>　　△三修习转。</p><p>　　三修习转谓修习位（至）多令非真不显现故。</p><p>　　音义　先正释。摄大乘下会通摄论。通达真俗者。清凉释曰。以有相观。通俗无相观达真。令真非真现不现者。入无相观真现。非真不现。出观真不现。入有相故非真现。后四地多令非真不显现者。常在无相观。故多不现。由杂烦恼。未名清净。则非真犹现。故有多言。</p><p>　　△四圆满转。</p><p>　　四果圆满转谓究竟位（至）穷未来际利乐无尽。</p><p>　　音义　谓究竟名圆满转依。以三僧祇。<a href=\"/remen/xiuxing.html\" class=\"keylink\" target=\"_blank\">修行</a>圆满。金刚喻定。断尽粗重。从此自利毕切。唯是度生尽未来际。故名圆满转依。</p><p>　　△五下劣转。</p><p>　　五下劣转谓二乘位（至）无胜堪能名下劣转。</p><p>　　音义　清凉释曰。此有六义。名下劣转。一专求自利。趣小<a href=\"/remen/puti.html\" class=\"keylink\" target=\"_blank\">菩提</a>。二厌生死苦。欣乐涅槃。三唯达生空真如。四唯断烦恼障种。五唯证真择灭。真择灭者。有余无余二种涅槃。六无胜堪能。此句通该上五句义。</p><p>　　△六广大转。</p><p>　　六广大转谓大乘位（至）有胜堪能名广大转。</p><p>　　音义　翻上六句。名广大转。其义如文。</p><p>　　△三简示。</p><p>　　此中意说广大转依舍二粗重而证得故。</p><p>　　音义　颂中言。舍二粗重故。便证得转依者。意说。六中广大转依。非余五种。问何以不取果圆满转。答对因位说。所以不取。又约位言。不出后二大乘小乘。今不取小乘故。唯取第六。</p><p>　　△次释转依义别（三）初总标。</p><p>　　转依义别略有四种。</p><p>　　△次别释（四）初能转道（二）初标。</p><p>　　一能转道此复有二。</p><p>　　△次释（二）初能伏道。</p><p>　　一能伏道谓伏二障（至）随其所应渐顿伏彼。</p><p>　　音义清凉释曰。六行伏惑。是曰有漏。加行渐伏。根本后得能顿伏故。</p><p>　　补遗　有漏加行。唯能渐伏。前云彼障现起。地前渐伏。无漏根本后得。俱能顿伏。前云初地以上能顿伏尽。</p><p>　　△二能断道（二）初正释。</p><p>　　二能断道谓能永断（至）所证所引未成办故。</p><p>　　音义　此道定非有漏加行者。二道除有漏。三智除加行。有漏曾习等者。释非有漏。有二义故。非有漏道。一曾习相执所引。二未泯相故。如前文云。谓异生类。三性心时。虽外起诸业。而内恒执我。由执我故。令六识中所起施等。不能忘相。所以有漏。非能断道。加行趣求等者。释非加行。所证谓真如。所引谓本智。以加行智。未能成办此理智故。非能断道。</p><p>　　△次料简（二）初师有断无断者。</p><p>　　有义根本无分别智（至）后得不然故非断道。</p><p>　　音义　此师意。取根本智。为能断道。非后得者。不能亲证真如变相观故。</p><p>　　△次师二智俱有断。</p><p>　　有义后得无分别智（至）根本后得俱能正断。</p><p>　　音义　先正释后得。亦名能断。故瑜伽下引证。出世断道。谓根本智。世出世断道。谓本后二智。纯<a href=\"/remen/shijian.html\" class=\"keylink\" target=\"_blank\">世间</a>道者。即有漏加行也。由斯下结示。</p><p>　　合响　会玄第十卷云。后得智不断者。不能断迷理随眠。不亲证理故。而于安立<a href=\"/remen/sidi.html\" class=\"keylink\" target=\"_blank\">四谛</a>之理。无颠倒证。知体是依他故。但断迷事随眠。彼疏云。迷理随眠。行相深远。要证彼理。方能断之。迷事随眠。行相浅近。虽有相观。亦能断之。准百法钞。问后得智能断惑者。未审能断何惑。答慈恩有二解。一云。但约二乘后得智。能断俱生中迷事随眠。不约菩萨说也。即显烦恼通本后二智能断。若所知障。唯根本智断。二云。菩萨后得智。亦能断所知障。所知障中。有迷理迷事。迷理执故难断。唯根本断。若迷事非执易断。后得亦能断。故瑜伽下。会玄释曰。此<a href=\"/remen/hufa.html\" class=\"keylink\" target=\"_blank\">护法</a>引瑜伽出世断道。证根本智断迷理随眠。引世出世断道。双证根本后得断迷事随眠。世出世者。拣纯世间故。意言。是世之出世。故云世出世。此约修道位中。云迷事惑目之曰世。拣纯世间。复云出世。此断道既通二智。故引为证。或可此迷事。是后得所断道曰世。亦是根本所断道故。复云出世也。</p><p>　　补遗　开蒙云。能断道。谓无分别根后二智。断迷理事根随惑。故名能断道。迷理迷事随眠者。清凉云。眠伏藏识。随缘缠绕迷事理境。故立二名。体即二障种子。</p><p>　　△二所转依（二）初标。</p><p>　　二所转依此复有二。</p><p>　　△次释（二）初持种依。</p><p>　　一持种依谓根本识（至）而不能持种故此不说。</p><p>　　音义　圣道转令舍染得净者。谓地上菩萨。修圣道时。转舍依止本识染分依他。转得依附本识净分依他。故持种识。有转依义。问前七识等。并依他起。亦圣所依法。何非转依。释意如文。</p><p>　　补遗　清凉曰。谓在因中。双持染净。今得圣道。舍染得净。即名转依。</p><p>　　△二迷悟依。</p><p>　　二迷悟依谓真如中（至）而非根本故此不说。</p><p>　　音义　真如谓迷悟依者。真如即是诸法实性。在缠为迷。出缠为悟。迷时则染法依之而起。悟时则净法由是而生。圣道起时。舍染得净。是以真如。有转依义。问余依他起。亦迷悟依。此何不说。故答（云云）。</p><p>　　补遗　宗镜云。虽说迷悟依。非即心境持种。以真如不变。不随于心变万境故。但是所迷耳。后还净时。非即摄相即真如故。但是所悟耳。</p><p>　　△三所转舍（二）初标。</p><p>　　三所转舍此复有二。</p><p>　　△次释（二）初所断舍。</p><p>　　一所断舍谓二障种（至）由此名舍遍计所执。</p><p>　　音义　障治相违者。真无间道是能治智。二障种子是所治惑。犹明与闇势不并生。故曰彼便断灭。上明断种名舍。彼种断故。下次显伏现名舍。清凉释曰。实我实法<a href=\"/remen/zixing.html\" class=\"keylink\" target=\"_blank\">自性</a>本无。但对妄情。妄似于有。今妄情断。无境对心。假说此境。亦名为断。由此道理名舍所执。诸有处言断遍计者。义在于此。</p><p>　　补遗　开蒙云。所断舍。谓二障种。每遇地地无间道时。彼便灭故。</p><p>　　△二所弃舍（二）初正释。</p><p>　　二所弃舍谓余有漏（至）由此名舍生死劣法。</p><p>　　音义　先明弃种名舍。清凉钞释曰。余有漏者。即二障余有漏善法。劣无漏种者。即十地中所生现行。圆谓圆满。明谓行相分别。异于菩萨。未圆明故。此净<a href=\"/remen/bashi.html\" class=\"keylink\" target=\"_blank\">八识</a>。非余有漏劣无漏依。故皆弃舍。又钞云劣无漏者。即第十地中。所生现行。金刚道中。方能舍故。二由未舍白净无记者。即异熟识。第八地中舍赖耶名。第十地中。犹名异熟识。至如来位方舍异熟。名无垢识。三由未舍有漏善法者。即与二障种俱。其二障种是所断舍（文）。彼种舍已下。次明现不生名舍。开蒙。问所弃舍。答为有漏善异熟无记劣无漏变易身（生死劣法。即变易生死劣无漏法也）。取要只是有漏种现。劣无漏种现。至此最后解脱道时。尽弃舍之。名四事也（文）。</p><p>　　补遗　由此名舍生死劣法一句。总结上有漏种现劣无漏种现四事。</p><p>　　△次料简（二）初师无间道舍。</p><p>　　有义所余有漏法种（至）与二障种俱时舍故。</p><p>　　合响　清凉释曰。此之有漏。及劣无漏。与二障种。一时而舍。由二障种。有此二故（文）。</p><p>　　补遗　开蒙云。前念金刚心时。名无间道。断尽一切微细二障。至第二念。弃舍四事。</p><p>　　△次师解脱道舍。</p><p>　　有义尔时犹未舍彼（至）第八净识非彼依故。</p><p>　　音义　先申正解。谓金刚喻定起时。但舍障种。未能舍彼有漏等种。何者。断二障时。当无间道。此有漏等。与无间道。不相违故。菩萨应无下。以理斥前。菩萨应无生死法者。谓无间道时。犹是菩萨。若言兼舍有漏等种。则此菩萨。应无一分变易生死法故。此位应无所熏识者。所熏谓异熟识。意云。有漏等种。亦异熟持。要须金刚道后。解脱道起。此识方空。若谓无间道时。已舍所持。则能持异熟亦舍。则此位中。应无所熏识故。若无间道。已舍异熟。是则因位菩萨。应名佛故。既已名佛。起解脱道。应无用故。言无用者。良以解脱道起。有二种用。一弃有漏等种。二证极果真理。若谓无间道时。已舍诸种。则解脱道。应无舍种之用故。由此下。结示正释。</p><p>　　△四所转得（三）初总标。</p><p>　　四所转得此复有二。</p><p>　　△次别释（二）初所显得（二）初总释所显得。</p><p>　　一所显得谓大涅槃（至）故体即是清净法界。</p><p>　　音义　涅槃此云圆寂。亦云灭度。秦言无为。亦名安隐。义如常释。总之即一真法界也。谓有问曰。涅槃自性清净本然。遍周法界。圣凡咸具。那言所显及与得耶。故释云。此虽本来等。又问既有障覆。令不显现。何名本净。故答云此依真如等。</p><p>　　合响　会玄第四卷云。其涅槃性。体是无为。本来而有。自性清净。后逢善友。断障所显。虽一真如。逢缘证别。名四涅槃（文）。</p><p>　　△次别明四涅槃（三）初总标。</p><p>　　涅槃义别界有四种。</p><p>　　音义　涅槃之理。殊无二致。但以凡圣优劣言之。略分四别。</p><p>　　△次别释（二）初正释（四）初本来自性清净涅槃。</p><p>　　一本来自性清净涅槃（至）其性本寂故名涅槃。</p><p>　　音义　谓一切下。释本性净义。谓即蕴处界等一切诸法所依之理。虽为客尘烦恼所覆。如净明珠处于淤泥。其体本净。如经云。染而不染。难可了知。此理不简圣凡。有情平等共有。与一切下。释涅槃义。此与诸法不一异者。异应真如非彼实性。一则此性应是<a href=\"/remen/wuchang.html\" class=\"keylink\" target=\"_blank\">无常</a>。离一切相一切分别者。谓不可以有无等四句言之。寻思路绝者。显境名言所不能至。名言道断者。表义名言所不能到。</p><p>　　补遗　开蒙云。本性无染。谓之清净。本性寂然。故曰涅槃。佛地论云。无始时来。自性清净。具足种种过十方界极微尘数性相功德。一切名言。皆不能得。唯是清净。圣智所证二空所显真如。为其自性。诸圣分证。诸佛圆证。</p><p>　　△二有余依涅槃。</p><p>　　二有余依涅槃（至）而障永寂故名涅槃。</p><p>　　合响　有余依涅槃者。谓即真如出烦恼障。尚有分段生死苦所依故。以诸圣者。最后苦身。未曾灭故。瑜伽云。住有余依。堕在众数。犹有众苦所得转依。犹与六处而共相应。众数者。谓<a href=\"/remen/wuyun.html\" class=\"keylink\" target=\"_blank\">五蕴</a>身。以有此身有众苦故。问既有众苦。何名涅槃。答虽有微苦相应。而障永灭。亦名涅槃。以果缚虽存。子缚已尽故。既有所依。不无迁灭。何名涅槃。开蒙云。能招染尽。故名涅槃。</p><p>　　△三无余依涅槃。</p><p>　　三无余依涅槃（至）众苦永寂故名涅槃。</p><p>　　音义　并灭身智。则苦依亦无。名无余依。大患永灭。诸苦永寂。即涅槃义。瑜伽云。住无余依。不堕众数。永无众苦。而于六处。永不相应。</p><p>　　补遗　清凉云。此有余无余。通大小乘。而说真如为体。即异小乘。</p><p>　　△四无住处涅槃。</p><p>　　四无住处涅槃（至）用而常寂故名涅槃。</p><p>　　音义　即真如出所知障者。意显烦恼同于二乘。故略不说。大悲下。释无住义。由大悲心常辅翼故。观诸有情。为三苦所迷。沉沦生死。以四摄法。拔济含识。是故不住涅槃。由<a href=\"/remen/banruo.html\" class=\"keylink\" target=\"_blank\">般若</a>智常辅翼故。于念念中。断一切障。安住无为。所以不住生死。涅槃生死。二俱不住。故名无住。问穷未来际利乐有情。即利他之妙用。那名涅槃。故答曰用而常寂。</p><p>　　△次料简（二）初约凡圣通简。</p><p>　　一切有情皆有初一（至）唯我<a href=\"/remen/shizun.html\" class=\"keylink\" target=\"_blank\">世尊</a>可言具四。</p><p>　　△次申问答别简（五）初简善逝有有余依（二）初问。</p><p>　　如何善逝有有余依。</p><p>　　音义　此蹑上句唯我世尊可言具四意为问。善逝者。佛十号中之一。问者意云。二死已离。诸苦永寂。名之曰佛。宁有微苦所依未尽之涅槃耶。</p><p>　　△次答。</p><p>　　虽无实依而现似有（至）是故世尊可言具四。</p><p>　　音义　答意有二。先明示有。同于二乘。如乳光经说。世尊有疾。命阿难索乳疗渴。即其一事。复有金枪背痛等报。诸如是等。皆现似有之义。或苦下。后明以无漏蕴。为有余依。故曰非苦依在。如<a href=\"/fojing/niepanjing/\" class=\"keylink\" target=\"_blank\">涅槃经</a>云。我今此身。即是常身法身等。</p><p>　　合响　开蒙云。如来之身。有余乐依。无漏之身。非苦依故。名有余依。不同二乘有余苦依。身有属故。问何知无苦。答舍无常色。获得常色。受想行识。亦复如是。故知无苦。有余乐依。问蕴虽无漏。不无迁灭。何名涅槃。非寂静故。答能招染尽。故名涅槃。</p><p>　　△二简二乘容有前三（二）初问。</p><p>　　若声闻等有无余依（至）岂有余依彼亦非有。</p><p>　　合响　此蹑上文二乘无学容有前三意问也。此有二问。初谓声闻等。既有无余依。如何有处云。但有有余依。无无余依。此以他处无无余。难此中有也。次谓有处云。一向都无。岂有余依。彼二乘无学。亦非有耶。此以他处都无。难此中有有余依也。</p><p>　　△次答（有两番）初一番（二）初约圆寂义隐答次问。</p><p>　　然声闻等身智在时（至）所显真理有余涅槃。</p><p>　　音义　谓有处言。都无涅槃者。依声闻等身智未灭时说。为有所知障所依苦身未尽。故言都无。非彼实无烦恼障尽有余涅槃。</p><p>　　补遗　苦依即果缚也。二乘身心。正属所知障。</p><p>　　△次约未证无余答初问。</p><p>　　尔时未证无余圆寂（至）无苦依尽无余涅槃。</p><p>　　音义　谓有处言。彼无无余依者。即彼声闻等身智在时。犹未证得无余依故。是以言无。然彼后时非无生缘已毕。化火自焚。身智俱泯。余依灭尽之无余依也。</p><p>　　△次一番（二）初依无住处答次问。</p><p>　　或说二乘无涅槃者依无住处不依前三。</p><p>　　音义　谓有处说都无涅槃者。或依第四无住处涅槃而说。非谓前三亦说无也。</p><p>　　△次约不定性答初问（二）初正释不定无无余依。</p><p>　　又说彼无无余依者（至）非如一类入无余依。</p><p>　　音义　或说二乘无无余依者。依不定性声闻等说。彼才证得小果。即发大心。留身久住。行<a href=\"/remen/pusadao.html\" class=\"keylink\" target=\"_blank\">菩萨道</a>。非如一类定性二乘。唯取小果。永入无余。故说二乘无无余依。</p><p>　　△次转释一类有无余依（二）初正释有无余。</p><p>　　谓有二乘深乐圆寂（至）而由彼证可说彼有。</p><p>　　音义　问曰。上言一类入无余依者。意复云何。释云。谓有二乘等深乐圆寂者。畏生死苦。但念空无相无作故。现苦所依任运灭者。谓现在身。是过业所感。业既渐尽。则<a href=\"/remen/guobao.html\" class=\"keylink\" target=\"_blank\">果报</a>身。亦任运灭故。余有为法。谓二乘观智。及相应心品。此等既无所依。与彼苦依同时顿舍。便证无余。问苦依与智。既同时舍。无余真理。谁为能证。答入无余时。虽无身智。然先由彼身智证得。故可假说彼有耳。</p><p>　　△次对佛辩同异。</p><p>　　此位唯有清净真如（至）故复说彼与佛有异。</p><p>　　合响　问既证无余。便与佛等。何故二乘与佛有异。答此位既断烦恼。证得清净真如。离分别想。得寂灭乐。依斯义故。与佛无差。然上不求菩提。下不度众生。因乖万行。果缺圆常。故复说彼有异于佛。如有经云。法性真常离心念。二乘于此亦能得。不以此故为世尊。但以甚深无碍智。即斯义也。</p><p>　　△三简断所知得无住处（二）初问。</p><p>　　诸所知障既不感生如何断彼得无住处。</p><p>　　音义　蹑上问起。意云。感后有生。由烦恼障。故断彼障。得二涅槃。然所知障。既非感生。如何断彼。亦得无住处涅槃耶。</p><p>　　△次答。</p><p>　　彼能隐覆法空真如（至）令于二边俱不住故。</p><p>　　音义　答意云。所知虽不感生。然能障于法空真理。亦能障于利乐他业。断此障故。显法空理。此所显者。即是不住二边之妙涅槃理。所以断彼时。得无住处。</p><p>　　△四简断所知不得择灭（二）初正简（二）初问。</p><p>　　若所知障亦障涅槃如何断彼不得择灭。</p><p>　　音义　此亦蹑前意问。谓若所知。既障无住涅槃真理。是则断彼。应得择灭无为。以择灭智。断一分障。显一分理故。</p><p>　　△次答。</p><p>　　择灭离缚彼非缚故。</p><p>　　音义　答曰。择灭无为。是离烦恼障缚所显。彼所知障。既不感生。非同烦恼能缚有情。住于生死。故断彼时。不得择灭。但证真如无为耳。</p><p>　　△次释难（二）初难。</p><p>　　既尔断彼宁得涅槃。</p><p>　　音义　谓所知障。既非缚故。如何断彼。亦得无住涅槃。</p><p>　　△次释（二）初明无住非灭缚得故非择灭摄（二）初正释。</p><p>　　非诸涅槃皆择灭摄（至）即真如中二择灭摄。</p><p>　　音义　先泛明所摄义别。谓前所明四种涅槃。有是择灭。有非择灭。非彼四种皆择灭摄。若谓皆属择灭摄者。是则四中初一。应非涅槃。以性净理。原非断障之所得故。能缚下。正明无住非择灭摄。烦恼是缚。择灭离缚。故断彼时证真择灭。所知非缚。但障大悲及法空理。故断彼时。不得择灭。问既断所知。不得择灭。何名涅槃。答然由断彼所知。得显法空真理。此法空理。本来寂灭。故说涅槃。非此涅槃以择灭为性也。故四下。结示可知。</p><p>　　△次释难（二）初约不动等二难唯断缚得择灭。</p><p>　　若唯断缚得择灭者不动等二四中谁摄。</p><p>　　音义　上句牒定前义。下句正问。不动等二者。等于想受灭。谓不动想受灭二种无为。望余四无为中。谁所摄耶。</p><p>　　△次约暂离释不动等二非择灭摄。</p><p>　　非择灭摄说暂离故（至）有非择灭非永灭故。</p><p>　　补遗　入第四禅。名为不动。入灭尽定。名受想灭。此二说是暂离有似。缘阙不生之非释灭义。故曰说暂离故非择灭摄。何以不属择灭。以择灭无为。唯究竟灭故。有非择灭非永灭者。释上暂离义。谓择灭有二种。如第二卷中。释择灭无为云。不由择力本性清净。或缘阙所显故。名非择灭。苦乐受灭。故名不动。想受不行。名想受灭。故不动等二。乃是缘阙所显之非择灭。以非永灭故。非是本性清净之非择灭。以本性清净。是永灭故。不动等缘阙所显之义。应捡开蒙六无为章。</p><p>　　△次明无住是灭障得故亦择灭摄（三）初正立。</p><p>　　或无住处亦择灭摄由真择力灭障得故。</p><p>　　音义　无住处亦择灭摄者。由法空观智。真择灭力。断所知障。而证得故。</p><p>　　△次释成。</p><p>　　择灭有二一灭缚得（至）谓断余障而证得者。</p><p>　　音义　又恐难云。前言无住非择灭摄。此云亦择灭摄。前后二说。其旨云何。故释云。择灭有二等意。明前约离缚所得择灭。故说择灭不摄无住。此依灭障所得择灭。故说择灭亦摄无住。</p><p>　　△三结示。</p><p>　　故四圆寂诸无为中（至）究竟灭者择灭所摄。</p><p>　　音义　先正结。初一即真如者。由性净涅槃。不依决择。而证得故。不属择灭。次不动下。列前释难义。结不动等。二暂伏灭者。成实论曰。二乘那含果。及菩萨远行地前。所入舍念清净<a href=\"/remen/sanmei.html\" class=\"keylink\" target=\"_blank\">三昧</a>。及灭尽定。由俱生烦恼。未永断伏。故名暂伏灭。究竟灭者。即是三乘无学果所入二定。由永断伏俱生烦恼障故。名究竟灭。</p><p>　　△五简所知障亦障涅槃（二）初问。</p><p>　　既所知障亦障涅槃如何但说是菩提障。</p><p>　　音义　意云。所知障既障无住涅槃。如何圣教。但说是智障。不言障涅槃耶。</p><p>　　△次答。</p><p>　　说烦恼障但障涅槃（至）理实俱能通障二果。</p><p>　　音义　理实俱能通障二果。然诸圣教。依胜用说。各别障一。是故于此不应为难。</p><p>　　△三简示。</p><p>　　如是所说四涅槃中唯后三种名所显得。</p><p>　　音义　初一非所显得者。以自性清净涅槃。不由断障所显得故。</p><p>　　△次所生得（二）初正释（二）初总明所生得。</p><p>　　二所生得谓大菩提（至）此即四智相应心品。</p><p>　　音义　简非二乘所证。名大菩提。从无漏种生因所生。名所生得。问曰。无漏种子法尔而有。自种而生。那名得耶。释意可知。</p><p>　　合响　会玄第四卷云。菩提体是有为。本有种子。多闻熏习。因修增长。体即四智（文）。开蒙云。转灭有漏八识之时。从无漏种。生起四智。名所生得。</p><p>　　△次别释四智品（二）初征。</p><p>　　云何四智相应心品。</p><p>　　音义　相应心品者。异类合成一聚名品。即八净识。及余信<a href=\"/remen/shanxin.html\" class=\"keylink\" target=\"_blank\">善心</a>所也。</p><p>　　△次释（二）初正释智品（二）初别释体相（四）初大圆镜智相应心品。</p><p>　　一大圆镜智相应心品（至）如大圆镜现众色像。</p><p>　　音义　谓此心品离诸分别者。由因中无计度故。所缘行相微细难知者。由因中行相穷极微细。难可了知。及此所缘内外境。亦微细难测故。不妄不愚一切境相者。由因中能缘三类性境。不差谬故。性相清净者。因中相染而性净。今智光发明。性相俱净故。纯净圆德者。纯者无杂。净即离染。圆者满义。现种依持者。现行功德之依。种子功德之持。自性明善。名为清净。有漏永亡。云离诸杂。染此能现生自受用等三身三土。及后三智。如大圆镜。现众色之影像。</p><p>　　补遗　会玄云。镜智离分别故。依持平等所缘行相。亦不可知。于真俗境。如实了知。不妄不愚（云云）。</p><p>　　△二平等性智相应心品。</p><p>　　二平等性智相应心品（至）一味相续穷未来际。</p><p>　　音义　自他有情悉平等者。由昔因中执有我故。自他不等。今我执既无。故皆平等。诸有情者。谓十地菩萨也。妙观察智不共所依者。因中第七识。为第六识不共所依。果上平智。亦为妙观察智之所依故。无住涅槃之所建立者。由悲与智恒相应故。一味者。一无漏味也。余义可知。</p><p>　　△三妙观察智相应心品。</p><p>　　三妙观察智相应心品（至）令诸有情皆获利乐。</p><p>　　音义　清凉释曰。神用无方。称之曰妙。缘自共相。名为察智。自即色心等别。共即同无常等。又摄论云。圆成实性为共相。依他起性为自相。摄观者。摄即摄藏。观即观察。<a href=\"/remen/liudu.html\" class=\"keylink\" target=\"_blank\">六度</a>道品。为功德宝。诸神通等。为作用差别。谓以现相或放光等。</p><p>　　△四成所作智相应心品。</p><p>　　四成所作智相应心品（至）成本愿力所应作事。</p><p>　　音义　示现种种变化三业者。准佛地经释曰。由是如来勤身化业。示现种种工巧等处。摧伏诸技傲慢众生。以是善巧方便力故。引诸众生。令入圣教。成熟解脱。由是如来庆语化业。宣提种种随所乐法。文义巧妙。小智众生。初闻尚信。以是善巧方便力故。引诸众生。令入圣教。成熟解脱。由是如来决意化业。决择众生八万四千心行差别。以是善巧方便力故。引诸众生。令入圣教。成熟解脱。广如彼经。</p><p>　　△次总示立名。</p><p>　　如是四智相应心品（至）一切有为功德皆尽。</p><p>　　音义　有疑问曰。四智心品。每品定有二十二法。能所变等。云何但以智得名耶。故释云。如是四智等二十二法者。五遍行。五别境。信等十一。并所依净识。各有二十二法。能遍谓内二分。所变谓相见分故。此四品总摄一切有为功德尽者。谓即由智品定有二十二法故。所以四品。总摄一切善法。以无漏位中智用增盛。以智名显。故云四智相应心品。佛地论云。大觉地中。无边功德。略有二种。一者有为。二者无为。无为功德。净法界摄。有为功德。四智所摄。</p><p>　　△次诸门分别（二）初正释（四）初转得门（三）初师转识成智。</p><p>　　此转有漏八七六五识相应品如次而得。</p><p>　　补遗　开蒙。问转何识生何智。答转前五得成所作。六妙观察。七平等性。八大圆镜（文）。</p><p>　　△次师智依识转。</p><p>　　智虽非识而依识转识为主故说转识得。</p><p>　　音义　问曰。智是心所。识是心王。已转未转。其体原异。那言转识而得四智耶。释云。智依识转。非转识体。然识是心王。有主义故。说转识得。</p><p>　　合响　开蒙。问转识成智。智者别境中慧。岂不转王。成心所耶。答称实转王得王。转所得所（文）。</p><p>　　△三师转强得强。</p><p>　　又有漏位智劣识强（至）转八识而得此四智。</p><p>　　音义　清凉释曰。言识劣者。以二分中。但有净故。不同众生分别强故。言智强者。无恶慧故。决断胜故。</p><p>　　合响　会玄第十三卷。引百法钞云。有漏位中。智劣识强。无漏位中。智强识劣。问何因如是耶。答因中识强者。为境强故。以识为了别境而生故。问因何境强。答为烦恼强。烦恼强者。为<a href=\"/remen/zhihui.html\" class=\"keylink\" target=\"_blank\">智慧</a>劣。因此生死<a href=\"/remen/lunhui.html\" class=\"keylink\" target=\"_blank\">轮回</a>。果中智强识劣者。为境劣故。境劣者。为烦恼无故。烦恼无者。为智强故。因此智强。能舍生死。得涅槃等。</p><p>　　△二初起门（二）初别明（四）初大圆镜智（二）初师无间道时起。</p><p>　　大圆镜智相应心品（至）便无能持净种识故。</p><p>　　△次师解脱道时起。</p><p>　　有义此品解脱道时（至）持无漏种令不失故。</p><p>　　音义　二释之中。此释为正义。并见前所弃舍中。</p><p>　　△二平等性智。</p><p>　　平等性智相应心品（至）相依相续尽未来际。</p><p>　　音义　第七因中转。故云见道初起。有漏等位或有间断者。谓十地中。未能断尽俱生二执。若第六识入生法观时。观我法空。伏二执故。此智现前。若出二观时。与漏心俱。则不现起。故言或有。至十地后心。乃成究竟无漏。以净第八。而为所依。相续无间。尽未来际。</p><p>　　合响　宗镜第五十七卷。问第六能断惑。断惑成无漏。第七不能断惑。何故亦成无漏。答谓第七识是第六所依根。第六是能依识。能依识既成无漏。第七所依根。亦成无漏。谓第六入生法二空观时。第七识中。俱生我法二执。伏令不起。故第七成无漏（文）。</p><p>　　△三妙观察智。</p><p>　　妙观察智相应心品（至）或<a href=\"/remen/wuxin.html\" class=\"keylink\" target=\"_blank\">无心</a>时皆容现起。</p><p>　　音义　此智亦因中转。通大小乘。若生空妙观察智。于二乘位。见道初起。至无学位。方得究竟。若在菩萨渐悟之者。解行地终顿悟之者。要至上位。若非有漏。或无心时。皆容现起。解行地终。即加行位上位。即初见道。至第八地。若非有漏。谓非有漏心时。或无心时。谓灭尽定。意云。无漏心时。及有心时。方容现起。若法空妙观察智。菩萨见道。方得初起。展转乃至上位。若非有漏等。三时皆容现起。此上位。谓十地后心。若非有漏等者。有漏与彼相违。生空不违法执。无心则无六识。故此三时皆不现起。</p><p>　　△四成所作智（二）初师修道位亦起。</p><p>　　成所作智相应心品（至）后得引故亦得初起。</p><p>　　合响　清凉释曰。谓第六<a href=\"/remen/yishi.html\" class=\"keylink\" target=\"_blank\">意识</a>。后得引故。于<a href=\"/remen/jingtu.html\" class=\"keylink\" target=\"_blank\">净土</a>中。起五识故。</p><p>　　△次师<a href=\"/remen/chengfo.html\" class=\"keylink\" target=\"_blank\">成佛</a>时初起。</p><p>　　有义成佛方得初起（至）而数间断作意起故。</p><p>　　音义　以十地下。明所依根。非无漏故。显非因中转义。眼等下。清凉释曰。言不共者。谓眼根唯为眼识依故。言必俱者。是俱有依。根识同时故。言同境者。即同境依。根识共同缘一境故。此三名异。俱是五根。皆三依中俱有依摄。所依眼等。既是有漏。故不能发无漏识智。此二于境有明昧者。二即是漏及与无漏。无漏识取境明。有漏识取境昧。十地五识。既是有漏。故至佛果方成所依。由斯下结申正释。而数间断作意起者。谓虽于佛果已成无漏。然数间断。必假作意缘力。方得生起。非如余智相续无间。</p><p>　　△次总简。</p><p>　　此四种性虽皆本有（至）勿前佛德胜后佛故。</p><p>　　音义　问曰。此四智品。皆从本有无漏种生。若起现行。应一切时。均成无漏。云何得有前后<a href=\"/remen/yinguo.html\" class=\"keylink\" target=\"_blank\">因果</a>转依之不一耶。释云。此四种等。意明虽皆本有。要熏乃发。熏有胜劣故。因位渐增。果位圆满。既圆满已。不增不减。尽未来际。又问。何以佛位不增减耶。答云。但从即生。不熏成种故。若更熏种。则前佛熏多似优。后佛熏少似劣。故云勿前佛德胜后佛故。</p><p>　　△三缘境门（四）初大圆镜智（二）初师但缘真如。</p><p>　　大圆镜智相应心品（至）行相所缘不可知故。</p><p>　　△次师缘一切法。</p><p>　　有义此品缘一切法（至）余一分二准此应知。</p><p>　　音义　先标通缘一切诸法。<a href=\"/remen/zhuangyan.html\" class=\"keylink\" target=\"_blank\">庄严</a>下引证。先引圣教。又此下次引正理。谓昔因中。既缘种及身器。于今果位。亦应缘无漏种。及身土等故。行缘下通前所因。谓赖耶缘俗。名不可知。此亦应尔。名不可知。缘真如下。释通本后二摄。了俗由证真故说为后得者。谓能了俗之智。是根本智。证真如之后而得者。故说了俗。名后得智。意显此智能证真如。必有了俗之后得故。余一分二准此应知者。例后平妙二智。一体分二。意亦均此。</p><p>　　补遗　问二智既是一体。起无前后。何名后得。答由证真故有根本。由了俗故有后得。了俗必由证真故。假立前后。</p><p>　　△二平等性智（三）初师但缘第八。</p><p>　　平等性智相应心品（至）如染第七缘藏识故。</p><p>　　△次师但缘真如。</p><p>　　有义但缘真如为境缘一切法平等性故。</p><p>　　△三师遍缘真俗。</p><p>　　有义遍缘真俗为境（至）二智所摄于理无违。</p><p>　　音义　通缘真俗。乃为尽理。佛地下证成。十种平等性者。文见第四卷中。由斯下结示。</p><p>　　△三妙观察智。</p><p>　　妙观察智相应心品（至）皆无障碍二智所摄。</p><p>　　△四成所作智（二）初师但缘五种现境。</p><p>　　成所作智相应心品（至）一一皆于五境转故。</p><p>　　补遗　前三依心根故。二智俱通。此智但依色根。而数间断。作意起故。故唯后得。所谓变相观空唯后得。问谓之后得者。根本而后生。前五既无根本。何有后得。答是彼类故。同达彼故。</p><p>　　△次师遍缘三世诸法。</p><p>　　有义此品亦能遍缘（至）起化业故后得智摄。</p><p>　　音义　先明遍缘三世。佛地下引经释成。然此下通前引论。并可意知。随作意下。释唯后得。不同前三。通二智摄。</p><p>　　△四作用门（二）初承前标后。</p><p>　　此四心品虽皆遍能缘一切法而用有异。</p><p>　　△次释四用别。</p><p>　　谓镜智品现自受用（至）破诸疑网利乐有情。</p><p>　　补遗　会玄引百法钞云。大圆镜智。摄自受用身。以含持种子。亲变根身。为众色心总所依故。平等性智。摄他受用身。反因立号。观自他平等。现十平等身。行相胜故。妙观察智。能观诸法自共相故。于净秽二土。说法断疑。最为殊胜。二身皆摄。若成所作智。摄变<a href=\"/remen/huashen.html\" class=\"keylink\" target=\"_blank\">化身</a>。谓即此智。遍能成就昔时所作利他愿故。现三种化身。义为胜故。</p><p>　　△次结广。</p><p>　　如是等门差别多种。</p><p>　　△次结示。</p><p>　　此四心品名所生得。</p><p>　　合响　谓四智总名菩提。此结所生得也。</p><p>　　△三结示。</p><p>　　此所生得总名菩提及前涅槃名所转得。</p><p>　　合响　此以所生菩提所显涅槃。总结所转得也。</p><p>　　补遗　大乘法师云。理凝本有出缚。而号涅槃。智照新生果圆。而称正觉。乃<a href=\"/remen/side.html%09\" class=\"keylink\" target=\"_blank\">四德</a>之鸿源。三明之妙本也。</p><p>　　△三简示。</p><p>　　虽转依义总有四种（至）颂说证得转依言故。</p><p>　　合响　此约颂所简四转依义中。唯是后一。即所转得。以所转得中。具菩提涅槃。故言二。即转依义别中之结章也。</p><p>　　△三简示。</p><p>　　此修习位说能证得非已证得因位摄故。</p><p>　　补遗　谓此中明转依果。正说修习位能证得。非已证得。是因位摄。故此广释颂义之第三科简示也。</p><p>　　△五究竟位（三）初末论设问。</p><p>　　后究竟位其相云何。</p><p>　　△次举本颂答。</p><p>　　颂曰此即无漏界（至）安乐解脱身大牟尼名法。</p><p>　　△三末论释成（三）初指前标相。</p><p>　　论曰前修习位所得转依应知即是究竟位相。</p><p>　　△次正释颂文（三）初释第一句（二）初正释。</p><p>　　此谓此前二转依果（至）世出世间利乐事故。</p><p>　　音义　清凉释曰。诸漏永尽者。此即离彼相应缚义（烦恼是心所起。必托于心王。心所染心。名相应缚）。非漏随增者。此即显离所缘缚义（宗镜云。心心所法。皆能缘境。境不离系。名所缘缚）。性净简异二乘无学。有所知障。不名净故。圆明简彼十地菩萨。未圆满故。具此诸义。名无漏界。余义可知。</p><p>　　△次释妨（二）初释四智唯无漏妨（二）初问。</p><p>　　清净法界可唯无漏摄四智心品如何唯无漏。</p><p>　　音义　问意云。清净法界。有佛无佛。性相<a href=\"/remen/changzhu.html\" class=\"keylink\" target=\"_blank\">常住</a>。可言唯无漏摄。四智菩提。从种生故。有为无漏。何得亦唯无漏摄耶。</p><p>　　△次答。</p><p>　　道谛摄故唯无漏摄（至）而实无漏道谛所摄。</p><p>　　音义　云道谛摄者。应知苦等四谛。前二属有漏。后二无漏摄。谓佛所有四智身土等。自无漏种生。属道谛摄。故唯无漏。圣说道谛唯无漏故。恐又问曰。佛变化身。示同众生有生老死。及业烦恼。何唯道谛。故释曰。虽有示现等。</p><p>　　△次释佛应无五根等妨（二）初问。</p><p>　　集论等说十五界等（至）五根五识五外界等。</p><p>　　音义　蹑前问曰。若佛功德身土等。皆唯无漏摄者。如何集论等说。除后三界。余十五界。唯是有漏。岂如来无五根等耶。</p><p>　　△次答（二）初有二师明如来根识等非蕴处界摄（二）初初师。</p><p>　　有义如来功德身土（至）故与彼说理不相违。</p><p>　　音义　初解可知。然非正义。</p><p>　　△次次师（二）初释义。</p><p>　　有义如来五根五境（至）论说五识性散乱故。</p><p>　　音义　谓如来五根五境。属法界摄。以从首楞严等诸三昧生故。此明根境二五非界处等摄也。非佛下复通妨难。问曰。如来五尘言法界摄。此或可然。降佛已还。有情五识。必藉如来法界五尘为质变相。而缘此所托质。宁非五外界所摄耶。释曰。非佛五识虽依此变。而所变者粗。可言界处等摄。为质者细。岂五境摄。如来下。明佛五识非识界摄。</p><p>　　△次料简。</p><p>　　成所作智何识相应（至）是故于此不应为难。</p><p>　　音义　前后问答。共有五番。成所作智何识相应者。问也。意谓如来五识。若非五识界摄者。则所转成智。谓与何净识俱起耶。答曰第六识相应者。意云。由第六识观机。能起三类分身之化用故。若尔与观察智体有何别。答云。彼观诸法自共相。此唯起化用。即差别义。既尔。观察成智。应不并生。若并生者。于一类识。同时起二。不应理故。许不下。答意可知。或与第七下。又作一意答前问。谓成所作智。或可与第七净识俱依根。五识缘色等境。是平等智。作用差别故。谓平等智。起他受用身。有成事智品。亦缘色等故。若尔与平等智性有何别。谓平等智起他受用身土。成智起变化身土。故有差别。岂不下。复设问曰。成事智品。如应摄在五识之中。岂不得耶。非转下。答非谓转彼五识。得此智品。其体即是彼所摄。复举例云。如<a href=\"/remen/zhuansheng.html\" class=\"keylink\" target=\"_blank\">转生</a>死等。此解亦未尽理。</p><p>　　△次第三师明如来身土等亦蕴处界摄（四）初正立义。</p><p>　　有义如来功德身土（至）彼三皆通有漏无漏。</p><p>　　音义　谓如来四智功德等法。属蕴处界摄者。如其所应。摄在三科之中。何以故尔。彼三皆通漏无漏故。异生蕴等纯有漏。菩萨蕴等通漏无漏。佛果蕴等纯无漏。谓余所成者。通漏无漏。佛所成者。纯无漏故。</p><p>　　△二会相违（二）初会集论。</p><p>　　集论等说十五界等（至）而非二乘所知境摄。</p><p>　　音义　初句牒前引论。彼依下次会通。谓彼集论。依二乘粗浅境说。境既粗浅。能缘根识亦粗浅。故说唯有漏。不依如来微妙境说。故云非说一切。谓除下转释。余谓九界有情。后三即意根法境及意识。</p><p>　　△次会余处。</p><p>　　然余处说佛功德等（至）十九界等圣所遮故。</p><p>　　音义　有圣教云。佛功德等非界等摄者。谓此胜境。而非二乘劣智所知境故。所以言非界等所摄。以理而言。如应摄在蕴处界中。所以者何。佛功德等。属有为故。经说有为皆蕴摄故。又说诸法界处摄故。若谓非十八界等摄者。应是十九界。十三处。六蕴摄故。十九界等。圣所遮故。</p><p>　　△三斥前师。</p><p>　　若绝戏论便非界等（至）说余成者非佛所成。</p><p>　　音义　先以本颂。斥初解非。又处处下。复引他处通斥前二家解。如经云。憍陈如。因灭无常色。而获常色。受想行识。亦复如是。又论说五识性散乱者。说余九界。非佛所成。故不相违。</p><p>　　△四结正释。</p><p>　　故<a href=\"/remen/foshen.html\" class=\"keylink\" target=\"_blank\">佛身</a>中十八界等皆悉具足而纯无漏。</p><p>　　△次释第二句（三）初释不思议。</p><p>　　此转依果又不思议（至）非诸世间喻所喻故。</p><p>　　音义　此以三义。释不思议三字。意可思准。</p><p>　　△次释善字（二）初正释。</p><p>　　此又是善白法性故（至）违不善故俱说为善。</p><p>　　音义　善者白净义。谓二转依是纯净故。离染黑故。名之曰善。善者顺益义。清净法界。远离生灭。解脱诸苦。极安隐故。四智心品。妙用无方。泽彼群生。极巧便故。二种皆有顺益义故。违不善法。违损义故。俱说为善。</p><p>　　△次释妨（二）初问。</p><p>　　论说处等不唯无记如来岂无五根三境。</p><p>　　音义　难者意谓。论说十二处中。五根与香味触。性唯无记。余通三性。故云不唯无记。而上章言。佛四智等。唯是善摄。岂如来身无五色根。及香味触之八处耶。</p><p>　　△次答。</p><p>　　此中三释广说如前（至）善种所生无漏善摄。</p><p>　　音义　谓此中亦同前有。绝戏论故。妙定生故。非根境摄。及如应有根境等。三师解释。若申第三师正义者。应云论说五根三境唯无记者。彼依余成就者说。非佛所成。故佛身中。十二处等。皆悉具足。而纯善性。一切下。复明唯善。并可如文准知。</p><p>　　△三释常字。</p><p>　　此又是常无尽期故（至）穷未来际无断无尽。</p><p>　　音义　此以无尽期。释二果常义。先标。清净下别明。涅槃自性无生灭。无变易。故有常义。四智虽非自性无生灭。以所依法界是常。而能依四智。亦说为常。非自性下。释四智非自性常义。然四智下。释四智自性。亦有常义。</p><p>　　△三释后二句（二）初释安乐二字。</p><p>　　此又安乐无逼恼故（至）故二转依俱名安乐。</p><p>　　音义　斯以无逼恼。释二果安乐义。先标。清净下别明。永离体害者。谓所知障。是智体害。今既圆明。故言永离。此二下结可知。</p><p>　　△次释解脱等八字（二）初释解脱身三字。</p><p>　　二乘所得二转依果（至）无殊胜法故恒名解脱身。</p><p>　　音义　解脱身者。摄论曰。唯永远离烦恼障缚。如邨邑人。离械锁等所有禁系。息除众苦。而无殊胜增上自在。富乐相应。</p><p>　　△次释大牟尼名法（二）初略明颂义。</p><p>　　大觉世尊成就无上（至）二转依果皆此摄故。</p><p>　　音义　<a href=\"/remen/fanyin.html\" class=\"keylink\" target=\"_blank\">梵音</a>牟尼。此云寂默。永寂二边。默契中道。二果亦名法身者。法谓诸功德等。身者体义。依义。聚义。此法身五法为性者。此以聚义。释法身也。佛地经云。清净真如。及四智品。名为五法。以清净法界。名为涅槃。四智心品。名为菩提。合此二种。名为法身。不独一种清净法界。名法身也。以二转依。摄此五法。五法皆是法身摄故。</p><p>　　补遗　起信笔削记卷第五云。身具三义。一者体义。真如自体任持不失故。二者依义。为彼<a href=\"/remen/baoying.html\" class=\"keylink\" target=\"_blank\">报应</a>之所依故。三者聚义。一切功德之所集故。</p><p>　　△次广解法身（三）初明能依身（四）初正释三身（二）初总标。</p><p>　　如是法身有三相别。</p><p>　　合响　摄大乘论第一卷云。若无自性身。应无法身。譬如眼根。若无法身。应无受用身。譬如眼识。应知此中所依能依。为同法喻。若无受用身。已入大地诸菩萨众。应无受用法乐。菩提资粮。应不圆满。譬如见色。若无化身。胜解行地诸菩萨众。诸声闻等劣胜解者。最初发趋。皆不应有。是故决定应有三身（文）。</p><p>　　△次别释（三）初自性身。</p><p>　　一自性身谓诸如来（至）大功德法所依止故。</p><p>　　音义　受用变化平等所依者。此以能依显所依。胜也（前文约聚义名身。故以五法名法身。此中以能依显所依。约义名身。又真净法界。离相寂然。绝诸戏论。是以体义。名法身也）。前章通立二果。亦名法身。此中唯以法界自性。名法身者。以后二身。即菩提果故。应知前后。但是开合立名。所以标中言。如是法身有三相别。即开意也。然此自性。于三身中。又得法身之通称。故云亦名法身。大功德法所依止者。此以依义释法身也。</p><p>　　合响　开蒙引普润大师云。轨持为法。依止名身。凭何以知。光明疏云。法名可轨。诸佛轨之而得成佛。摩诃衍云。湛湛绝虑寂寂名断。能为色相。作所依止。凭此而知。问寂寂名断。安曰法身。答法实无名。为机诠辩。召寂寂体。强称法身。问湛湛之体。当同<a href=\"/remen/xukong.html\" class=\"keylink\" target=\"_blank\">虚空</a>。答凡所有相。皆是非相。觉五音如谷响。如实无声。了万物如梦。形见皆非色。空有不二。中道照然。不可闻无。谓空断绝（文）。</p><p>　　△次受用身（三）初标。</p><p>　　二受用身此有二种。</p><p>　　△次释（二）初自受用。</p><p>　　一自受用谓诸如来（至）恒自受用广大法乐。</p><p>　　音义　谓诸如来。于三阿僧祇劫中修习福智之所引生。本有无漏种子所起现行。四智功德。及镜智所起。圆满清净。常遍色身。总名自受用身。</p><p>　　合响　开蒙。问何义故名为报身。答三无数劫。修所得故。名为报身。唯此是实。后皆应身。普润云。报谓果报。三祇修因所得果故。身者。依止相续二义名身。问依止义。答有为功德所依止故。问相续义。答尽未来际。无断尽故。问其果报者。何教所明。答摩诃衍云。具胜妙因。受极乐果。远离苦相。故名为报。问依止相续义何所出。答唯识论云。所起无边真实功德。相续湛然。尽未来际。此其出也。</p><p>　　△次他受用。</p><p>　　二他受用谓诸如来（至）令彼受用大乘法乐。</p><p>　　音义　此由证自受用故。为欲利他十地菩萨。于平等智中之所现者。名他受用。如华严之舍那身是也。</p><p>　　△三结。</p><p>　　合此二种名受用身。</p><p>　　△三变化身。</p><p>　　三变化身谓诸如来（至）令各获得诸利乐事。</p><p>　　音义　变化身者。亦由证自受用故。为欲利他贤位菩萨。及二乘。与<a href=\"/remen/liudao.html\" class=\"keylink\" target=\"_blank\">六道</a>异生。于成事智中。现随类身。随彼机宜。演说三乘及人天因果。令彼各得世出世间诸利乐事。名变化身。摄论曰。变化身者。从睹史多天宫。现殁受生。受欲。逾城<a href=\"/remen/chujia.html\" class=\"keylink\" target=\"_blank\">出家</a>。往外道所。修诸苦行。证大菩提。转大法轮。入大涅槃故。</p><p>　　合响　开蒙。问变化身。答无而歘有。谓之变化。聚化五蕴。名之为身。问化身数类。答有三类。一大化身。二小化身。三随类化。问大化身。答千丈大化。王大千界。被地前机。问小化身。答丈六金身。王一四天下。二乘凡夫是所被机。问随类化。答猿中现猿。鹿中现鹿。名随类化。问拘尸罗现三尺身。城东老母指掌所现。此当何类。答据被人类。属小化身。据非丈六。属随类化（文）。</p><p>　　△二五<a href=\"/remen/faxiang.html\" class=\"keylink\" target=\"_blank\">法相</a>摄（二）初标。</p><p>　　以五法性摄三身者。</p><p>　　△次释（二）初初师。</p><p>　　有义初二摄自性身（至）故知三身皆有实智。</p><p>　　音义　初二摄自性身者。谓五法中。一真法界及圆镜智。摄三身中自性身。经说下引证。经说真如是法身者。此证一真法界。摄自性身。论说转去阿赖耶等二句者。此证圆智。摄自性身。中二智品摄受用身者。谓五法中平妙二智。摄三身中受用身。说平下引证如文。后一智品摄变化身者。谓五法中。成事智品。摄三身中变化身。说成下引证。又智下。复以四智总摄三身。故结云三身皆有实智。言智殊胜者。佛地经云。又佛三身。皆十义中。智殊胜摄。</p><p>　　△次次师（二）初明一真如摄自性身（二）初正释。</p><p>　　有义初一摄自性身（至）无相无为非色心故。</p><p>　　音义　谓五法中。一真法界。摄三身中自性身。何以镜智。不摄自性。谓镜智品。非本性常故。有生灭故。是生因之所生故。是有相有为色心法故。自性反是。故不相摄。</p><p>　　△次通论。</p><p>　　然说转去藏识得者（至）不可说为色心等物。</p><p>　　音义　初句牒前引。论谓由下次通论。意云。由转本识中。二障种子。显法性身。非同镜智。转去彼识而证得者。故不可以镜智。亦摄自性身也。智殊下次通前释。先牒。是彼下次通。谓法身是彼四智之依止。是彼四智之实性故。言具摄三身。理实不摄法身。唯摄后二身故。自性下。出不摄法身之意。谓自性虽具无边功德。而是<a href=\"/remen/wuweifa.html\" class=\"keylink\" target=\"_blank\">无为法</a>故。不可为镜智色心所摄。</p><p>　　△次明后四法摄余二身（二）初正释（二）初通明智摄二身。</p><p>　　四智品中真实功德（至）种种身相摄变化身。</p><p>　　音义　谓通以四智。及镜智所现色身。摄自受用。平等成事二智所现。如应摄余二身。</p><p>　　△次转释自受用身。</p><p>　　说圆镜智是受用佛（至）实有色心皆受用摄。</p><p>　　音义　问曰。何由而知四智功德摄自受用耶。释曰。说圆镜智等。又问。转去藏识。亦得自受用身。何以不言。释云。虽转藏识等。应知转藏识有二义别。一者转灭识中二障种子显现法身。二者转染识体成大圆镜得自受用。今此但说显法身义。而于转染成净一义。略不言之。又说下。以理推明。圆智定属自受用摄。唯证因得者。唯是清净圣智之所证故。又受用身。通摄佛地不共有为功德。故自受用摄彼四智。故四下结示。</p><p>　　△次斥前（二）初正斥。</p><p>　　又他受用及变化身（至）故此二智自受用摄。</p><p>　　音义　前师云。三身皆有实智。此中斥云。他受用及变化等。复有问曰。圣教说变化身智殊胜摄。何非实智。故今释云。虽说化身等。又问。圣说二身。即是二智所现。何得体非实智。故复释云。但说平等。</p><p>　　△次释疑。</p><p>　　然变化身及他受用（至）无根等用故不说有。</p><p>　　音义　问曰。若他受用。及与变化。而非实智为体者。大似土偶人无异。何能说法利生耶。释曰。然变化等。复问身等有质。可言化现。心等无形。岂能化现耶。释云。无上觉等。若不尔下。反释能现。谓若如来不能化现心及心所。无形质法。则如来贪嗔等。久已断故。云何能现。如来实心。等觉菩萨。尚不能知。云何声闻及傍生等。能知<a href=\"/remen/foxin.html\" class=\"keylink\" target=\"_blank\">佛心</a>。故知声闻等能知者。即化现故。如有经云。诸天亦知佛心。如佛一时。深摈众僧。还念欲取。梵王悉知。又于一时。心念为王<a href=\"/remen/rufa.html\" class=\"keylink\" target=\"_blank\">如法</a>化世。魔王即知而来劝请。又诸<a href=\"/remen/biqiu.html\" class=\"keylink\" target=\"_blank\">比丘</a>亦知佛心。如佛将泥洹时。阿那律陀。次第知佛所入诸禅三昧。其类实繁。不能枚举。由此下引证。化无量类皆令有心者。涅槃经说。人天百万。设最后供。唯纯陀供。是佛亲受。余悉化人。此化人者。皆似有心。令彼人天。各各自谓佛受我供故。余文可思。虽说下通妨。问既变化身有根心。云何他处说无根心。答虽说变化无根心等。此依二乘劣定所起根心。是声闻等所现化人。不依如来实智所起根心。又彼劣定所化根心。无真实受用。故论不说有化根心。</p><p>　　△三三身德别。</p><p>　　如是三身虽皆具足（至）利乐他用化相功德。</p><p>　　合响　先标。谓自性下别释。谓本性常故有常德。白法善故有净德。寂静安隐故有乐德。解脱离缚故有我德。性净圆明故名离诸杂染。含容众德故名众善所依。自受用身等者。即圆镜智所起。常遍色身。及四智品。真常功德。余二身可知。</p><p>　　△四自他利殊。</p><p>　　又自性身正自利摄（至）唯属利他为他现故。</p><p>　　音义　为增上缘者。谓诸佛自性身。即法界理。此理遍一切法。及有情心。以故有情<a href=\"/remen/faxin.html\" class=\"keylink\" target=\"_blank\">发心</a>修行。皆藉此而为内因。令其所作咸悉成就。故云为增上缘。令诸有情。得利乐故。</p><p>　　△次明所依土（四）初法性土。</p><p>　　又自性身依法性土（至）譬如虚空遍一切处。</p><p>　　音义　准古疏云。佛义是相为功德法所依止故。众德聚故。二身自体故。法是性义。功德自性故。能持自性故。诸法自性故。体为土义。相义为身。意云。属佛是相。属法是性。直语所依名土。故云体为土义。以能依名所依。为法性身。故云相义为身。言随事相其量无边者。以变化等三身三土。事既无边。与之为性。岂有边耶。</p><p>　　合响　开蒙。问唯一法性宁分身土。答能依义边。名之为身。所依义边。名之为土（文）。宗镜第八十九卷云。此即于自心性相。分身土之名。以自心相义名身。自心性义名土（文）。</p><p>　　△二自受用土。</p><p>　　自受用身还依自土（至）亦可说言遍一切处。</p><p>　　音义　先明土量。纯净佛土<a href=\"/remen/yinyuan1.html\" class=\"keylink\" target=\"_blank\">因缘</a>者。即菩提分法等。谓净第八所变自受用土。由昔所修自利。无漏净土。因缘之所出生。众宝庄严。周遍圆满。无有涯际。如净土下。次例身量。如起信论云。身有无量色。色有无量相。相有无量好。所住依果。亦有无量种种庄严。随所示现。即有无边不可穷尽。皆是无量劫来。无量善根所引生故。功德下。例同功德智慧。所证谓二空真如。所依谓自性法身也（清凉云。功德随所依身。智慧随所依土）。</p><p>　　合响　开蒙。问报身体。答四智菩提。无漏五蕴。问报土体。答无漏色蕴。问能所依。答根根尘尘。遍周沙界。情器有异。情为能依属报身。器为所依属报土。此实报土。</p><p>　　△三他受用土。</p><p>　　他受用身亦依自土（至）能依身量亦无定限。</p><p>　　音义　利他无漏纯净佛土因缘者。如净名经云。直心是道场。菩萨成佛时。不谄众生。来生其国等。或小大胜劣等者。谓初地所见净土。望于二地。为小为劣。展转乃至第九地。望于法云。为小为劣等为大为胜。反是可知。</p><p>　　△四变化土。</p><p>　　若变化身依变化土（至）能依身量亦无定限。</p><p>　　音义　利他无漏净秽因缘者。应知佛所修因。无非净行。宁有秽土成熟之理。良以众生根性有殊。或宜顺导者。则现净土而摄受之。应逆化者。则现秽土。而折伏之。以故弥陀现居净土。释迦示生堪忍。如有经云。菩萨随所化众生。而取佛土。即斯义也。净秽大小前后改转者。净如螺髻梵王。见此佛土。无非七宝。秽如身子所见。唯瓦砾荆棘等。大小例知。能依身量亦无定限者。由机不一故。或见千丈。或唯丈六。乃至或有见佛只三尺等。</p><p>　　△三身土合简（二）初别约诸佛分简身土有同不同（三）初自性身土。</p><p>　　自性身土一切如来同所证故体无差别。</p><p>　　合响　清凉疏云。自性身土一向体同。钞云。既同所证。明是体同。如一室之空（文）。</p><p>　　△次自受用身土。</p><p>　　自受用及所依土（至）而皆无边不相障碍。</p><p>　　合响　清凉疏云。自受用者。平等无二。相似名同。钞云。如千灯光。同照室内（文）。</p><p>　　△三余二身土（二）初标。</p><p>　　余二身土随诸如来所化有情有共不共。</p><p>　　合响　清凉疏云。余二身土。亦相似名同。而随机见异。钞云。有共不共者。共为异故名共。非是同义。不共随化别故。上二皆异。然共不共。亦相似名同。令其各见。共不共差。即随机见异（文）。</p><p>　　△次释。</p><p>　　所化共者同处同时（至）一佛能益一切生故。</p><p>　　音义　清凉释曰。于中三。初释共义。佛各变者。如今释迦化身。若一类众生。昔与阿閦弥陀药师宝集。皆悉有缘。应受其化。所化之者身不可分。在贤劫时。阎浮之处。则阿閦如来。化一佛身。为释伽文。阿弥陀佛。亦化一身。为释迦文。药师琉璃光。亦化一身。为释迦文。宝集如来。亦化一身。为释迦文。同在迦毗菩提树下。一时成佛。令诸众生。但谓一释迦文佛。如五盏灯。同照一物。共发一影。实有多光。名发一影。而相杂故。谓之为一。如其一人。属于五佛。如上所明。若百千人。同属五佛。亦如是见。五佛为一。于不共下。二释不共。设见十方百千化佛。亦是一佛。化现诸身耳。诸有情类下。第三双结释成就。上来共不共义。或多属一或一属多者。然应更有或多属多或一属一。文无者略。不尔下。弹余师义。然摄论中。有三师义。一云共。一一皆度一切等故。二云不共。以类本来相属别故。如慈氏释迦。同事底沙佛。佛见释迦所化先熟。为之入定。令其七日忘下一足。一偈赞佛。超于<a href=\"/remen/mile.html\" class=\"keylink\" target=\"_blank\">弥勒</a>九劫先成。岂非别耶。三云有共不共。若一向共。何用多佛。若一向不共。不应历事多佛。愿度一切。不应以己所化众生。付嘱后佛。今唯识论。即第三正义。略弹共家。不弹不共。</p><p>　　△次通约生佛合简身土所变不同（二）初约漏等判属四谛（二）初明无漏识变者道谛摄。</p><p>　　此诸身土若净若秽（至）三法因缘杂引生故。</p><p>　　音义　谓上四种身土。约佛无漏识上所变现者。同乎能变。俱纯无漏。何者。是善无漏共不共等种子生故。蕴等下。通伏疑。疑云。谓如能变是无漏故。所变身土亦无漏。则能变是识。所变亦应唯是识相无蕴等之别耶。故释云。蕴等识相等。意云。能变虽是识。所变蕴等从能变识起。总皆识相。不必皆同。以从蕴处界三种引生故。</p><p>　　补遗　宗镜云。所变身土。若第八识中。从种子变生四尘五尘现行者。名因缘变。佛唯无漏。若六七识变。名分别变。佛唯无漏。</p><p>　　△次明有漏识变者苦集摄。</p><p>　　有漏识上所变现者（至）不尔应无五十二等。</p><p>　　音义　此诸身土。若约九界有情。有漏第八识上。托佛身土为质。所变亲相分者。同能变识。皆是有漏。何者。纯从有漏种所生故。善等下。问曰。若能变是有漏。所变亦是有漏。则能变识性是无记。则所变亦应唯是无记性耶。故释云善等识相等。意云。能变虽是无记。所变善等。不必皆同无记识相。以从识中三性种子。杂引生故。蕴等同异类此应知者。应云蕴等识相。不必皆同。三性因缘杂引生故。若言不尔。应无五蕴十二处等。</p><p>　　△次约三性别示五观（五）初示遣虚存实观（二）初安慧立相见为虚自证为实。</p><p>　　然相分等依识变现（至）许识内境俱实有故。</p><p>　　音义　此师意。以相见二分。为遍计所执。自证分识性。为依他起。依他起法。从因缘生。固是唯识。遍计所执是虚妄起。故云非如识性依他中实。不尔下。谓若相分等。亦是依他中实。则许实有内境。唯识之理。何由成耶。此安慧所立非正义。</p><p>　　△次以护法立遍计为虚四分俱实。</p><p>　　或识相见等从缘生（至）不尔真如亦应非实。</p><p>　　音义　此师正义。谓相等四分。俱依他起。虚实如识者。依真胜义言。识如幻梦。则所变相分亦虚。约世俗谛言。依他不无。则相见分亦是实有。若尔则有实境耶。故释云。唯言遣外。不遮内境。如不然者。本智所缘真如内境。亦应非实。</p><p>　　△二示舍滥留纯观（二）初问。</p><p>　　内境与识既并非虚如何但言唯识非境。</p><p>　　音义　意云。境识既并非虚。是则论家应云唯识唯境。如何但言唯识。而非境耶。</p><p>　　△次答。</p><p>　　唯识内有境亦通外（至）非谓内境如外都无。</p><p>　　音义　谓识唯内有。境通内外。谓境虽是内识所变。外人妄计心外有法。若言唯境。恐滥外计。所以但言唯有识耳。或诸下。又一义释。谓诸愚夫。迷执外境。起三杂染。不解观心。解脱生死。衰愍彼故。但言唯识。非谓亦无内境。</p><p>　　△三示摄末归本观。</p><p>　　或相分等皆识为性由熏习力似多分生。</p><p>　　音义　谓相见分。亦识为体。由熏习力。似二分生。若摄末归本。唯一自证分耳。</p><p>　　△四示遣相证性观。</p><p>　　真如亦是识之实性故除识性无别有法。</p><p>　　音义　问八识四分。是妙俗谛。可言唯识真如。乃废诠谈旨。岂亦唯识耶。故释云。真如亦即识之实性。故除识外无别有法。</p><p>　　△五示隐劣显胜观。</p><p>　　此中识言亦说心所心与心所定相应故。</p><p>　　音义　问既言唯识。何故又有五十一心所法。故释曰。此中识言等。</p><p>　　补遗　宗镜第三十五卷云。唯识二观者。一唯<a href=\"/remen/xinshi.html%09\" class=\"keylink\" target=\"_blank\">心识</a>观。二真如实观。进趣大乘方便经云。若依一实境界。修信解者。应当学习二种观道。一<a href=\"/remen/weixin.html\" class=\"keylink\" target=\"_blank\">唯心</a>识观。二真如实观。学唯心识观者。所谓于一切时。一切处。随身口意。所有作业。悉当观察。知唯是心。乃至一切境思。若心往念。皆当察知。勿令使心无记攀缘不<a href=\"/remen/zijue.html\" class=\"keylink\" target=\"_blank\">自觉</a>知。于念念间。悉应观察。随心所有缘念。当使心随逐彼念。令心自知。知己内心。自生想念。非一切境界有念有分别也。所谓内心自生长短好恶。是非得失。衰利有无等。见无量诸想。而一切境界。未尝有想起于分别。当知一切境界。自无分别想故。即自非长非短。非好非恶。乃至非有非无。离一切相。如是观察一切法。唯心想生。若使离心。则无一法一相。而能自见有差别也。真如实观者。思唯心性。无生无灭。不自见闻觉知。永离一切分别之想。又三十六卷云。言观之一字。理有二种。一观瞩。二观察。初观瞩者。如前五识。缘五尘境。瞩对前境。显现分明。无推度故。<a href=\"/remen/xianliang.html\" class=\"keylink\" target=\"_blank\">现量</a>性境之所摄故。次观察者。向自识上。安模建立。伺察推寻境分剂故。今立观门。即当第二观察义。约能观之心。出体有四。一克性出体。唯别境慧。此慧能拣去散乱染无记等。择留善净所变境故。二能所引体。定引慧故。三相应体。五蕴除色。四眷属体。并色五蕴。问相应四蕴心王心所。取其何者为能观察。答先辩心王。次明心所。若八<a href=\"/remen/shixin.html\" class=\"keylink\" target=\"_blank\">识心</a>王。唯取第六。问前五七八。俱能缘虑。何以不取。答且前五识。有漏位中。唯现量缘实五尘境。第八唯现量缘三境故。种子根身器世间境。性唯无记。第七有漏位中。常缘第八见分为境。非量所收。今能观心。因教比知变起相分。比量善性。独影境摄。故唯第六有此功能。问第六心王。有其几种。答义说有四。一明了意识。与前五识。同缘五尘。分明显了。二定中意识。引得上定。定中所起。三独散意识。不与前五同缘。为简明了。故立独名。又非定中所起。故名为散。独于散位。而生起故。四梦中意识。于睡眠位。起此识故。问四中何者为能观心。答得上定者。定中意识。现量观故。未得定者。独散意识。能为观体。次明心所者。有五十一法。今明能观心。但唯善性第六识。其相应心所。随心王说。定中心所。唯二十一。谓遍行五。别境五。善十一。或寻伺中。随取一法。即二十二。寻粗伺细。不俱起故。浅深推度。思慧为体。若与散位心王相应。即二十法。于前善中。除轻安故。轻安一法。是定引故。有定资身。方得调畅。有轻安义。或二十一。于寻伺中。随取一故问。能观心。于三境之中。此何境。答定散二位。皆独影境。变假相故。此假相分。从能缘见分种生。自无其种。故名独影。言独影自有二类。一有质。即此观心托彼为质。二无质。缘龟毛等。问定散二位。托彼质缘熏得何种。答唯熏能观心心所见分种子。相分是假不熏。有漏观心。不熏无漏质种。问三量之中。此是何量。答定位现量收。散位比量摄。不通非量。非正观故。问三性何性。答唯善性故。</p><p>　　△第三释结施愿分（二）初结示题名。</p><p>　　此论三分成立唯识（至）乃得圆满非增减故。</p><p>　　音义　先结。末论名曰成唯识者。谓以宗因喻等三支。成立唯识理故。复说此名净唯识者。显理究竟。极明净故。次出本论名。曰唯识三十颂者。由三十颂。显唯识理。自因至果。乃得圆满。义无增减故。</p><p>　　△次结归施愿。</p><p>　　已依圣教及正理　　分别唯识性相义</p><p>　　所获功德施群生　　愿共速登无上觉</p><p>　　音义　初二句结归。次二句施愿。</p><p>　　成唯识论音响补遗卷第十</p><p>　　音释</p><p>　　淹</p><p>　　（衣炎切。音阉。滞也。久留也）。</p><p>　　企</p><p>　　（去冀切。音器）。</p><p>　　琛</p><p>　　（丑林切。音琛）。</p><p>　　傲</p><p>　　（五到切慢也）。</p><p>　　秽</p><p>　　（于废切。恶也污也）。</p><p>　　削</p><p>　　（息约切。刮削也）。</p><p>　　歘</p><p>　　（许物切忽也）。</p><p>　　螺髻</p><p>　　（上卢戈切下古诣切）。</p><p>　　砾</p><p>　　（郎狄切）。</p><p>　　瞩</p><p>　　（朱欲切观也）。</p><p>　　<a href=\"/remen/foguang.html\" class=\"keylink\" target=\"_blank\">佛光</a>恩照　　三千大千　　随缘遍满　　恒沙法界</p><p>　　普度众生　　悉证菩提　　身心安泰　　年时丰捻</p><p>　　风雨调顺　　日月升恒　　乾坤清宁　　百昌蕃炽</p><p>　　上下乐利　　中外协和　　遮物咸亨　　万善圆成</p><p>　　情与无情　　同登正觉</p><p>　　大清雍正十三年四月初八日　　　［御制］</p></div>"
}]