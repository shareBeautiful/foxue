[{
    "title": "雪峤禅师语录序 目录",
    "author": "弘歇",
    "html": "<div class=\"B1_text\"><p>　　雪峤禅师语录序　　　　　　　　鱼一</p><p>　　曹溪受法<a href=\"/remen/dizi.html\" class=\"keylink\" target=\"_blank\">弟子</a>福徴谭贞默谨撰</p><p>　　大师自乙亥春为黄海岸余集生诸<a href=\"/wenda/jushi/\" class=\"keylink\" target=\"_blank\">居士</a>驿骆奔趋双径强之开堂登祖位<a href=\"/remen/shuofa.html\" class=\"keylink\" target=\"_blank\">说法</a>王法出世大事<a href=\"/remen/yinyuan1.html\" class=\"keylink\" target=\"_blank\">因缘</a>实始此前此从云门石头上得正句后诛茅高峰双髻者六载从荆溪龙池参幻和尚受具戒更名记莂后曳杖径山千指者二十余载活埋岁月啸傲烟云若非钟楼生耳佛殿怀胎那肯容易许人出世既从径山而金陵静明而庐山开先而长明能仁而济生院祗陀林而越州显圣四明景德而荆溪南岳而光溪天王而槜李东塔而云间胜果颐浩而究竟末后一着于云门悟道石之地时在丁亥溯前乙亥仅越一纪而坐东南大道场者十有余会结冬者四期其间龙池埽塔天童封塔许大奇特机缘在语风老人分中只当一顿家常茶饭耳若夫正令高提孤情绝照宗风流畅响振诸方曲终撒手狮弦尤劲何待语录驰布而后涂毒发聋哉积年络索遘此劫灰正好散归龙藏乃有狮声珠公复为之摭拾编次俾得溯流知源披枝见本而吾友葵石居士昆季还念畴昔<a href=\"/remen/guiyi.html\" class=\"keylink\" target=\"_blank\">皈依</a>道谊因捐资寿剞劂与天龙神鬼及海内有眼无眼入共矜式之将无被老人常寂光中捉鼻大笑乎何笑笑眼前伶俐禅和略得出头吐气便教白纸黑字充栋汗牛其为水母眼鹦鹉舌者多多许矣的的消陨<a href=\"/remen/xukong.html\" class=\"keylink\" target=\"_blank\">虚空</a>超越<a href=\"/remen/fozu.html\" class=\"keylink\" target=\"_blank\">佛祖</a>为眼里筋舌中骨者几人即不乏真实参悟历代师承如玄圃积玉鲛人泣珠其为珠玉则同而赵璧之连城隋珠之照乘若老人之杀活纵夺宾主全融摆坏锁缰不求伴侣者几人倘遇波斯胡定知毫厘千里也不慧随侍盘桓岁历四纪不曾向<a href=\"/remen/fofa.html\" class=\"keylink\" target=\"_blank\">佛法</a>中作一合头语今日何能饶舌赞叹一辞独念老人能扫三千<a href=\"/remen/daqianshijie.html\" class=\"keylink\" target=\"_blank\">大千世界</a>衣拂影子那能断威音王以前水乳消息不牵自肯只今当问之彻崖狮声两公与葵石居士因系以颂颂曰雪老鼻孔撩天公案出语为风着手便判世界小儿是非莫管祖令孤行青狮活现厥谥云何宗坛铁汉。</p><p>　　众<a href=\"/remen/hufa.html\" class=\"keylink\" target=\"_blank\">护法</a>请开堂疏</p><p>　　伏谂宗门一路久矣线道不通日午打三更留黑白未分之消息连夜日头出少<a href=\"/remen/changzhu.html\" class=\"keylink\" target=\"_blank\">常住</a>不动之师承拟扫尘妖当宏利济恭惟雪峤大和尚猊座宗无所宗法本无法空中伸巨臂掐断从上诸佛祖鼻梁身畔现韦?打屏五百<a href=\"/remen/biqiu.html\" class=\"keylink\" target=\"_blank\">比丘</a>踪影古云门三字见凡圣于一家烂豆渣半升辟草莱乎双髻呵斥诸方从无当意轻许可捞漉群趣不将佛法当人情语风提唱照地光天庐山开先悬崖峻壁七十五灯俱是火掌握薪传百千<a href=\"/remen/sanmei.html\" class=\"keylink\" target=\"_blank\">三昧</a>悉真空口吐血脉钦震旦之将登独坐适福城之现缺主人伏祈大和尚小游戏而飞锡肯来大踏步而折苇即至魔也打佛也打堂堂见性明心明头来暗头来的的拦胸劈面狮王出窟俾万兽之潜形金翅分波使诸龙之断命一切<a href=\"/remen/zhongsheng.html\" class=\"keylink\" target=\"_blank\">众生</a>胥拥戴十方贤圣悉依皈谷等临启曷胜企伫颙诚之至。</p><p>　　崇祯十六年夏月禾城曹谷谭贞默朱茂时汪挺高承埏朱茂睭王起隆两邑护法同疏</p><p>　　雪峤禅师语录目录卷首序文开堂疏第一卷住嘉禾东塔禅寺语录第二卷住庐山开先禅寺语录住越州云门禅寺语录普说第三卷小参晚参茶话示众开示第四卷法语参请机缘问答机缘第五卷佛祖偈赞自赞附赞颂垂问畣颂偈佛事第六卷拈颂第七卷拈颂怀<a href=\"/remen/jingtu.html\" class=\"keylink\" target=\"_blank\">净土</a>诗第八卷书问歌杂着第九卷道行碑上第十卷道行碑下</p><p>　　雪峤禅师语录目录终。</p></div>"
},{
    "title": "雪峤禅师语录卷第一",
    "author": "弘歇",
    "html": "<div class=\"B1_text\"><p>　　雪峤禅师语录卷第一</p><p>　　参学门人弘歇等编</p><p>　　住东塔禅寺语录</p><p>　　师于崇祯癸未夏荆溪受嘉禾东塔请至仲秋八月初八日进院十五日曹石仓谭埽庵朱葵石汪尔陶谭訚仲高寓公沈甫受朱子藻子葆子容李珂雪孙培庵吴水原孙起伯朱范臣钦臣迪臣王季延严??轹同合山大众暨诸<a href=\"/remen/hufa.html\" class=\"keylink\" target=\"_blank\">护法</a>士绅等请就本寺开堂。</p><p>　　师升座云东塔寺前问水神相逢尽作帝乡人故园田地如何会一喝分明介主宾拈香云此一瓣香根盘灵鹫价重坤维卷之则千岩截流放之则六合弥丰爇向宝炉端为今上皇帝圣躬万安惟祈边邦宁谧海不扬波士农工商咸沾化育此香<a href=\"/remen/gongyang.html\" class=\"keylink\" target=\"_blank\">供养</a>华严会上清凉澄国师复指香云此香供养禹门幻有先师大和尚用酬法乳敛衣就座白椎竟举仰山问中邑洪恩禅师云如何得见<a href=\"/remen/foxing.html\" class=\"keylink\" target=\"_blank\">佛性</a>义恩云我与汝说个譬喻如一室有六窗内有一猕猴外有猕猴从东边唤猩猩猩即应如是六窗俱唤六窗俱应仰山礼谢起云适蒙和尚譬喻无不了知秪如内猕猴睡着外猕猴欲与相见又且如何恩下绳床执仰山手作舞云猩猩与汝相见了譬如蟭螟虫在蚊子眼睫上作窠向十字街头叫云土旷人稀相逢者少师云若无仰山后语几乎猕猴个个无尾巴诸人要见佛性义么渔船上有榼??堆头有下座。</p><p>　　八月廿九日谭埽庵诞日设斋请上堂师云<a href=\"/remen/foshen.html\" class=\"keylink\" target=\"_blank\">佛身</a>充满于法界到不得者里普现一切群生前太劳劳生<a href=\"/remen/suiyuan.html\" class=\"keylink\" target=\"_blank\">随缘</a>赴感靡不周还见么而恒处此<a href=\"/remen/puti.html\" class=\"keylink\" target=\"_blank\">菩提</a>座掀翻他窠臼有明眼者出来简点看僧问如何是向上一乘师云塔尖峰顶如何是向下事师云幡竿动也意旨如何师云地藏菩萨问击碎东塔踏翻太湖且道此人具甚么手眼师举如意示之进云抛却德山棒<a href=\"/remen/fangxia.html\" class=\"keylink\" target=\"_blank\">放下</a>临济喝还有为人处也无师云到得这里么。</p><p>　　序东徐<a href=\"/wenda/jushi/\" class=\"keylink\" target=\"_blank\">居士</a>荐母请上堂古人道父母非我亲谁是最亲者诸佛非我道谁是最道者父母既非我亲毕竟谁是至亲有伶俐衲僧出来道看一僧才出师珍重下座。</p><p>　　结制上堂师云结制无有他为切念<a href=\"/remen/shengsi.html\" class=\"keylink\" target=\"_blank\">生死</a>大事到此禅堂不得东语西话不得乱想胡思一心<a href=\"/remen/zhengnian.html\" class=\"keylink\" target=\"_blank\">正念</a>提起话头看个父母未生前那个是我本来面目若不苦心参究受他施主供养滴水难消切须仔细。</p><p>　　甲申元旦诸护法暨大众请祝圣上堂师升座拈香毕乃云且道新年头<a href=\"/remen/fofa.html\" class=\"keylink\" target=\"_blank\">佛法</a>如何举扬村村蚕麦熟处处稻花香忽闻爆竹声随云爆竹一声天地老塔前无处不光辉即此是法即此是道大众久立珍重。</p><p>　　恒辉禅人供众请上堂古者道<a href=\"/fjrw/hcrw/syfs/105216.html\" class=\"keylink\" target=\"_blank\">平常心是道</a>喜怒骂詈咳唾掉臂无非是祖师西来大意此事不论初机晚学只要一个信得及若是夙有灵根猛自提撕忽然正眼豁开方见老人眉毛端的。</p><p>　　腊八日谭埽庵居士为荐诰封夫人徐氏请上堂师升座维那白椎竟师喝一喝什么第一义第二义今日埽庵居士为亡过诰封夫人徐氏曾于病中<a href=\"/remen/faxin.html\" class=\"keylink\" target=\"_blank\">发心</a>请老人<a href=\"/remen/shuofa.html\" class=\"keylink\" target=\"_blank\">说法</a>普利一切夫说法者听法者如梦如幻无有是处而徐氏夫人仗此胜因超生天界作天眷属不堕人间受诸苦恼平坦坦地<a href=\"/remen/fozu.html\" class=\"keylink\" target=\"_blank\">佛祖</a>安身立命之处喝一喝云者里是甚么所在容伊着脚经云诸佛<a href=\"/remen/zhihui.html\" class=\"keylink\" target=\"_blank\">智慧</a>甚深无量其智慧门难解难入复喝一喝云什么智慧门只消一个干屎橛击碎流出一切麻三斤庭前柏树子三玄三要五位君臣有句无句打作一串不消老人一拂化为微尘久立珍重。</p><p>　　解制陆登之居士请上堂师升座云结制解制为个甚么秪为当人脚跟下一假大事不明如大火聚不得清凉所以道十方同聚会个个学无为此是选佛场心空及第归一期过了堂中不见一个半个虽然且喜太平良久云一二三四五六七万仞峰头独足立问伊你更是阿谁我是人间白拈贼遂喝一喝云十字街头撞着马相公与你索饭钱你作么生秪对众无语师云老人与你代一转语春风日日到园林夜夜面南看北斗。</p><p>　　到云门显圣请上堂喝一喝云法王法座如此如彼三宜上座同季超祁居士请老人登此猊座不免乘时拈出普告大众老僧昔拈灵树不无其繇盖主法者不严聊借此以见志况先年三登禹门机缘历历可考此乃沿流不止嫡亲嫡故无敢违者若也竟拈灵树则辜负禹门若也竟拈禹门则辜负灵树今日人天众前掇转船头顺风把舵去也遂拈香云即此供养直??常州府宜兴县荆溪禹门幻有先师大和尚从此不敢辜负就座乃云去圣时遥宗门紊乱必须洞达心宗庶不虚生浪死若也不悟自心终日寻行数墨了没交涉于今目前依草附木者岂达磨一宗乃糟粕耳假我衣裳名是<a href=\"/remen/biqiu.html\" class=\"keylink\" target=\"_blank\">比丘</a>岂千圣不传之旨如此容易者哉佛法不直半文矣诸仁者趁色力强健时讨个分晓莫待眼光落地业识茫茫平日说禅说道竖指伸拳到恁么时你还作得主去么喝一喝云啼得血流无用处不如缄口度残年下座。</p><p>　　崇祯十六年四月廿六日师至龙池扫塔荆溪吴九叙居士暨禹门大众等请上堂师至座前喝一喝遂升熏风自南来殿阁生微凉倦来困一觉何必好眠床此一瓣香专为当今圣君皇帝惟愿道心永锐太平天下令十方法界<a href=\"/remen/zhongsheng.html\" class=\"keylink\" target=\"_blank\">众生</a>各各安乐<a href=\"/remen/zizai.html\" class=\"keylink\" target=\"_blank\">自在</a>次拈云此香供养本山前代一源禅师复拈云此一瓣香供养即此禹门堂上嗣临济正宗幻有先师大和尚用酬法乳之恩敛衣就座白椎云法筵龙象众当观第一义师乃云佛法正是衰替时节各宜努力以求出世人人埋没多生今朝若不透彻何时<a href=\"/remen/jietuo.html\" class=\"keylink\" target=\"_blank\">解脱</a>不见南岳让参六祖云甚么物恁么来让不会经八载便对六祖道说似一物即不中祖云还假<a href=\"/remen/xiuzheng.html\" class=\"keylink\" target=\"_blank\">修证</a>也无让云修证则不无污染即不得祖云只此不污染诸佛之所护念汝既如是吾亦如是善自护持者个一物即不中便是六祖大师本来无一物合辙之语所以祖祖相传佛佛授受与达磨大师<a href=\"/remen/zhengfa.html\" class=\"keylink\" target=\"_blank\">正法</a>眼藏合文合节若有半字差异即同魔外何为临济正宗也白椎云谛观法王法法王法如是师卓拄杖下座。</p><p>　　天童景德禅寺诸护法同合山大众请上堂师升座呵呵大笑且道笑个甚么笑那无舌人善能解语喝一喝云不必重打葛藤须向未举以前会取若论此事尽大地拈来在老人一毛孔中着不满诸<a href=\"/remen/foxin.html\" class=\"keylink\" target=\"_blank\">佛心</a>印不从人得既不从人得难道从墙壁瓦砾得既不从墙壁瓦砾得难道从地水火风四大<a href=\"/remen/wuyun.html\" class=\"keylink\" target=\"_blank\">五蕴</a>喜怒哀乐而得豁开自己正眼照天照地始知不从人得如哑子吃苦??向人道不得遂鼓两臂作狮子奋迅势云狮子游行不求伴侣喝一喝下座。</p><p>　　上堂喝一喝云斩开碧落百花新扶起山门两位人古殿虽残云不老灯传白月夜精神四明鄞邑乃老朽故土为送天童和尚入塔蒙城中士绅留住数日此乃乡情眷眷陆敬翁长者相招同到天王古刹并游胜地此寺创自晋代至宋元重修虽然山门残替门前光景如旧自有人天安排诸仁者要识自家本命元辰着落不必他求逆顺境缘消归自己人命<a href=\"/remen/wuchang.html\" class=\"keylink\" target=\"_blank\">无常</a>不与人期一气不来便同土块今日老人谈话原非别事如来出世为众生沉溺生死苦口叮咛拨动上头关棙欲令众生得入此门又劳他达磨大师到我震旦传佛心印直指人心见性<a href=\"/remen/chengfo.html\" class=\"keylink\" target=\"_blank\">成佛</a>之旨今幸长者请登此座重为举扬俾益<a href=\"/remen/sizhong.html\" class=\"keylink\" target=\"_blank\">四众</a>知脚跟下有此一假光明诸仁者急须谛审休将闲学解埋没祖师心珍重。</p><p>　　乙酉改元三月十七过云间超果寺监院知一静主绍源并各山大众暨合郡檀护请祝圣上堂师升座拈香云此香非阴阳造化之所成亦非金木水火土之所生爇向炉中端为祝延今上皇帝圣躬万岁万岁万万岁伏愿尧风永扇于大明舜德普闻于沙界阖朝文武公卿尊崇禄位远近檀那均斯法化遂敛衣就座僧问如何是衲僧本分事师便打进云除却棒请师再道一句师复打僧<a href=\"/remen/libai.html\" class=\"keylink\" target=\"_blank\">礼拜</a>起便喝师连打问云门普赵州关即不问秪如乾坤未立世界未形时主人公向何处安身立命师云念言语汉云恁么则鹤栖无影树花发不萌枝去也师云芽生也乃云暮春三月好风光尽见游心白面郎国界无虞今日定夜深皓月照长廊竖拂子云即此用离此用复震威一喝云此是马祖陈烂葛藤不劳拈出今日打些新鲜葛藤与大众结缘会么若论者事三世诸佛无下口处历代祖师结舌有分何故法如是故祖师出世盖为一切众生沉沦<a href=\"/remen/kuhai.html\" class=\"keylink\" target=\"_blank\">苦海</a>堕落五欲所以开方便门接引愚痴咄言多去道远矣还有问话者么僧问如何是大师方便门师以拂子画一画云会么太平日月光天德一统山河壮帝居久立珍重。</p><p>　　上堂七十五年何处来灯笼生脚上天台痴人知道我来处三月菜花历路开老人于甲申八月被业风吹入云间承众居士供养数月监院一轮同众檀恭请金泽颐浩禅寺说些闲话且举现成公案与大众商量乃云昔日圆悟禅师参五祖演和尚闻举小艳诗云频呼小玉原无事只要檀郎认得声乃出方丈见鸡飞上栏杆鼓翅而鸣豁然大悟作偈云宝鸭香消锦绣帏笙歌藂里醉扶归少年一假风流事只许佳人独自知为甚么只许独自知聻老人今日为他下个注脚鸡寒上树鸭寒下水虽然如是逗漏不少复举临济和尚道有一人论劫在途中不离家舍有一人离家舍不在途中此二人那个合受人天供养顾侍者云唤这二人来与老僧洗脚此事人人脚跟下干干净净无有[糸*系]毫泥水只为耽着五欲从迷入迷唤作众生所以杂华偈云毗卢遮那佛愿力周沙界一切国土中恒转无上轮今日卢舍那佛在径山拂子头上转大法轮去也遂击拂子召大众云还闻么竖云还见么且道闻底事作么生众无语代云如是我闻便下座。</p><p>　　<a href=\"/remen/dizi.html\" class=\"keylink\" target=\"_blank\">弟子</a>教忻教守教果等请上堂乘言者丧滞句者迷古人已道破了也何故要你向<a href=\"/remen/zixing.html\" class=\"keylink\" target=\"_blank\">自性</a><a href=\"/remen/sanmei.html\" class=\"keylink\" target=\"_blank\">三昧</a>海中狂波阔浪里转身吐气始有说话分虽然更须向深云穷谷养得纯纯熟熟方可出来人天众前举扬个事光耀祖庭瞻之仰之庶不辜负达磨大师西来一番辛苦若也不然只是个虾蟆田鸡乱跳乱叫成得个甚么边事乃大笑复云笑那吴山端狮子见弄狮子得悟后有老僧讥他道乡里狮子乡里弄眼睛鼻头一齐动假饶弄到帝王前也是一场干打哄有时上堂云佛法无可得说不如打个筋斗便下座今日径山在颐浩上堂也无狮子弄也不打筋斗说些平实话接物利生且道如何是接物利生句聻参须实参悟须实悟有僧出礼拜拟问师便打僧云某甲话也未问师云待你开口成得个甚么便下座。</p><p>　　上堂今日登此宝座为本镇居士持赀供众请老人说些佛法普利群生诸仁者莫瞌睡惺惺着眼前山林池沼无非是你故宅只为离乡太久所以不得受用良久云乐云乐云钟鼓云乎哉礼云礼云玉帛云乎哉即此见闻非见闻无余声色可呈君个中若了原无事体用何妨分不分卓拄杖云离中虚坎中满。</p><p>　　住越州云门寺语录</p><p>　　上堂云门有一奇特事从旷大劫来无人动着今日分明举似大众良久云忘却了也曳拄杖下座。</p><p>　　荆门上座出关请上堂春秋三度掩柴关无事于心不放闲今日聊通一线道踏开烟水入深山既是出关合该逍遥山水于石桥啜茗焚香于溪阇为什么又要入山聻为他途路不得力。</p><p>　　结制上堂欲知佛性义当观时节<a href=\"/remen/yinyuan1.html\" class=\"keylink\" target=\"_blank\">因缘</a>时节若至其理自彰大众今日是甚么时节举拂子一拂云云门老古锥出世也地摇六震天雨四花且道有何祥瑞五云山下青狮子曳尾摇头弄爪牙遂喝云这畜生休作怪要骑便骑要下便下。</p><p>　　师诞日解制上堂老人自住云门已来不曾动着一步不曾措着一辞今日幸遇解制打开长汀子布袋放出百千万亿光明云将五湖四海衲子而为眷属使历劫多生父母俱超乐国以拂子打○云会么尽十方世界是燃灯古<a href=\"/remen/foguang.html\" class=\"keylink\" target=\"_blank\">佛光</a>明门尽十方世界是释迦老子总持门尽十方世界是兜率陀天<a href=\"/remen/mile.html\" class=\"keylink\" target=\"_blank\">弥勒</a><a href=\"/remen/shizun.html\" class=\"keylink\" target=\"_blank\">世尊</a>解脱门尽十方世界是文殊师利法王子<a href=\"/remen/banruo.html\" class=\"keylink\" target=\"_blank\">般若</a>波罗密门尽十方世界是普贤菩萨<a href=\"/remen/xingyuan.html\" class=\"keylink\" target=\"_blank\">行愿</a>门尽十方世界是一切修多罗差别义海门尽十方世界是凡夫众生四生<a href=\"/remen/liudao.html\" class=\"keylink\" target=\"_blank\">六道</a>微细极微细昆虫蚤虱生灭门乃喝云今日云门解制犹如螃蟹去草缚横行直撞切须仔细倘遇无厌足王莫道我是云门解制来若道着被他一棒打折你驴腰莫言不道。</p><p>　　辞请</p><p>　　崇祯甲戌十月十一日众集千指庵请径山开堂师辞众曰今日承大檀乡绅暨唐祈远居士起缘为首闵裴卿居士率众拜请请语风出世非惟大檀乡绅居士请语风出世又复诸山大众请语风出世非惟诸山大众请语风出世又复本山各房大众请语风出世非惟本山各房大众请语风出世又复开山国一大觉祖师无上禅师法济大师大慧杲妙喜老人别峰禅师涂毒禅师乃至八十七代住持大和尚请语风出世非惟开山国一大觉祖师无上禅师法济大师大慧果妙喜老人别峰禅师涂毒禅师乃至八十七代住持大和尚请语风出世又复本山护法伽蓝广泽龙王双髻周宣灵王<a href=\"/remen/lingshan.html\" class=\"keylink\" target=\"_blank\">灵山</a>授记十八位伽蓝请语风出世非惟本山护法伽蓝广泽龙王双髻周宣灵王灵山授记十八位伽蓝请语风出世又复主山神主地神主空神主林神主风神主海神主江神乃至鬼神等请语风出世非惟主山神主地神主空神主林神主风神主海神主江神乃至鬼神等请语风出世又复梵天帝释天韦天乃至无想天非非想天三十三天诸天神众请语风出世非惟梵天帝释天韦天乃至无想天非非想天三十三天诸天神众请语风出世又复干屎橛麻三斤柏树子青州布衫胡饼请语风出世请出世作甚么庭前生瑞草好事不如无诸人岂不知径山祖庭从唐宋至本朝宣德二百年来宗风阒寂祖道不行赖有本山各房接管香火方得殿宇廊庑焕然一新若论今日请语风出世为众说法利济众生没交涉你看那个是众生记得圆通讷禅师云长安风月贯今昔那个男儿摸壁行家家观世音有路透长安若个今日出世求名名盖天下久矣把手牵他行不得惟人自肯乃方亲按牛头吃草决使不得良久师举云门到雪峰庄见一僧乃问上座今日上山去那僧曰是门曰寄一则因缘问堂头和尚秪是不得道是别人语僧曰得门曰上座到山中见和尚上堂众才集便出握腕立地曰这老汉顷上铁枷何不脱却其僧一依门教雪峰见这僧与么道便下座拦胸把住曰速道速道僧无对峰拓开曰不是汝语僧曰是某甲语峰曰侍者将绳棒来僧曰不是某语是庄上一浙中上座教某甲来道峰曰大众去庄上迎取五百人善知识来门次日上雪峰峰才见便曰因甚么得到与么地门乃低头从此契合若论今日请语风出世即是着语风在铁床里使我动不得随人使唤被人指挥如案头猪肉斩断由他何苦得语风三十年来不曾受人拘束但饥来吃饭困来打眠逍逍遥遥林间步武自由自在何苦得要我出世出世是大恶业事放我在<a href=\"/remen/diyu.html\" class=\"keylink\" target=\"_blank\">地狱</a>里去你看那个是为生死的甚么唤做生死汝等不如归去好语风决决不出世不出来谩神谑鬼有甚么相干实无利益直饶截我语风头去宁作无头人亦不随汝等脚跟转不如归去好大众跪久不起师瞥然裴卿闵居士云大师虽未登座说法已竟。</p><p>　　十三日众再请再辞前日说竟了今复何为又劳大众来此众云世尊三请方说法师曰世尊眼花及至道个止止不须说早已逗漏不少有甚奇特若向衲僧门下好与三十拄杖众再四师曰税不重科又曰再犯不容乃举雪峰妙湛和尚示众一切法无差云门胡饼赵州茶黄鹤楼中吹玉笛江城五月落梅花惭愧太原孚上座五更次鼓角天晓弄琵琶语风也有两句一切法无差鹁鸪对老鸦生台争饭吃打得乱如麻有约不来过夜半闲敲棋子落灯花惭愧西湖保叔塔六桥烟雨夕阳斜珍重师便转身众候良久散去。</p><p>　　崇祯乙亥岁三月初三日司理黄海岸居士请径山开堂。</p><p>　　三门喝一喝云惟有一门而复狭小竖拂子指门云莫得就是这个门那巍巍堂堂炜炜煌煌入此门者如狮子王复喝一喝二位力士证明。</p><p>　　弥勒殿喝一喝云唤你作弥勒又是布袋和尚唤你作布袋和尚又是弥勒毕竟如何一彩两赛。</p><p>　　韦?殿韦天韦天还记得湖州弁山多宝寺苦告你因缘么遂礼拜云珊瑚枕上两行泪半是思君半恨君。</p><p>　　伽蓝殿广泽龙王不忘灵山之付嘱发菩萨心舍宫殿为国一祖师伽蓝今当现身而去垢莫假瞌睡以蒙董竖拂子指龙王厉声云汝当护法。</p><p>　　祖师殿会么坐得骨臀生胝不知冷暖八十七人成群打哄大似守尸?鬼喝一喝云开佛殿稽首瞿昙黄面老爷离言说相离文字相离心缘相毕竟平等这个说话与我付之海外。</p><p>　　升座卓拄杖三下拈香云此一瓣香恭惟北阙之至尊上祝南山之万寿扇尧风于千古布舜德于今时惟愿边疆平静国界安宁敛衣就座乃云今日时逢三月三黄司理请老人为众举扬且道举扬个甚么威音王那畔更那畔这一着复卓杖一下云大众还会么还有人出来问话么勿得辜负居士一副热肠此事人人具足个个圆成居士出众问云如何是个个圆成的事师云好与三十棒会么日轮西坠夜月东升卓拄杖下座。</p><p>　　司理黄海岸居士为封公寿诞请上堂师至座前作女人拜云稽首须弥山王以拂子指座云此乃八十七位所坐的曲录木床老僧今日不敢违时失候照例施行就中一句作么生道还有人道得么若无老僧自道去也遂升居士礼拜问云八十七代灯灯相续祖祖相承大师今日且道如何为人师竖拂子乃云四月今晨最吉祥托来铁钵古风香海岸道人知此意高迁爵禄捧霞觞门里出身易一闻千悟有甚么难身里出门难坐却白云宗不妙从天降下则贫穷如人数他宝从地涌出则富贵击遍击等遍击动遍动等遍动吼遍吼等遍吼正恁么时山门头撞着善财童子五十三位大菩萨各各手持华幔幢幡宝盖珊瑚璎珞珍宝等物外有无根树一株叫不应山谷一座无阴阳地一片老僧问伊道担荷许多骨董到此作什么菩萨答云相闻黄封翁八旬寿诞特来庆贺老僧云难得菩萨还来遂喝一喝云莫作一喝会聊为菩萨买草鞋竖拂子云见么若也见[翟*支]瞎汝眼若也不见眼在甚处问答不录击拂子下座。</p><p>　　大中丞余集生居士请上堂白椎毕师云若论第一义向悉达未生时会取一切众生无明<a href=\"/remen/fannao.html\" class=\"keylink\" target=\"_blank\">烦恼</a>中会取四生六道驴胎马腹中会取今日朝旸峰顶千僧阁下不行妙喜老人走过的路不饮妙喜老人吃过的水老僧别有一假家风作么生是老僧家风江月照松风吹永夜清宵何所为佛性戒珠心地印雾露云霞体上衣此乃永嘉大师受用的非惟永嘉受用即是老僧受用何以故道道相同祖祖相授若是己事未明心地不亮颟颟顸顸????恫恫未免向驴胎马腹中作活计去也良久云一槌击碎珊瑚月大地山河是阿谁僧出问云如何是祖师关师云过不得云未过关如何接师云立云已过关如何接师云坐云总不恁么时如何师击拂子两下云大师即今在何处安身师云蜡烛两行排僧礼拜云恁么则学人有赖去也师云错问中心??子请师举示大众师云再举来僧拟议师便喝问古镜重光即不问孤峰独露时如何师云万里一片云云大风吹散时如何师云苍天苍天问径山堂上敲钟擂鼓惊起座中狮子舞如何是狮子舞师掷花瓶云花瓶倒地云请大师再道师洒香灰云苏噜苏噜师曳拄杖下座。</p><p>　　因事上堂咄咄咄径山乃唐宋已来之径山击拂子云八十七人在此经过非今日之径山非一日之径山也千年<a href=\"/remen/changzhu.html\" class=\"keylink\" target=\"_blank\">常住</a>一朝僧今朝祖令当行十方坐断且道还有祥瑞也无钟楼生耳朵佛殿又怀胎海岸居士出问云如何是钟楼生耳朵师拈生香云会取这个进云如何是佛殿又怀胎师云产下也士礼拜云须是大师说法始得师乃云今承吴江大檀同诸护法等命老人登狮子座理荒残之祖席扶陈烂之颓纲这唤做狗尾续貂那管家家门前火把子钓渔船上谢三郎即不问媳妇骑驴阿家牵道将一句来还有人道得么良久云一拂击开金殿月万家无个不光明复举沩山云有句无句如藤倚树疏山持此语问沩山值沩泥壁次疏云有句无句如藤倚树是和尚语不沩云是疏云忽然树倒藤枯句归何处沩放下泥盘呵呵大笑归方丈疏云某三千里外卖布单来和尚何得相弄沩唤侍者取三百文钱与这僧买草鞋去后来有独眼龙为你点破在疏至明招处举前话招云更使沩山笑转新疏山有省原来沩山笑里有刀师复召大众曰要见沩山笑里刀么呵呵大笑下座。</p><p>　　海岸居士请上堂师竖拂子云也大奇也大奇无情说法不思议弹指顷石虎咬杀青田鸡灯笼露柱忍俊不禁??跳上鹏抟峰顶扬声大吼且道吼个甚么<a href=\"/remen/gongde.html\" class=\"keylink\" target=\"_blank\">功德</a>池中添个月满林光彩可追随举临济和尚云有一人论劫在途中不离家舍有一人离家舍不在途中那个合受人天供养师云这个语话大似掩耳偷铃瞒人自瞒诸人要识这两个人么余杭纸贵一状领过。</p><p>　　雪峤禅师语录卷第一</p><p>　　音释</p><p>　　榼??</p><p>　　(上克盍切音??酒器也下私盍切三入声枯??也)。</p><p>　　聻</p><p>　　(乃里切音你如禅未见也)。</p><p>　　[翟*支]</p><p>　　(救角切音连刺也)。</p><p>　　鹏</p><p>　　(蒲登切音朋大鹏鸟也)。</p></div>"
},{
    "title": "雪峤禅师语录卷第二",
    "author": "弘歇",
    "html": "<div class=\"B1_text\"><p>　　雪峤禅师语录卷第二　　　　　　鱼二</p><p>　　参学门人弘歇等编</p><p>　　住开先禅寺语录</p><p>　　师于崇祯己卯仲秋受西江请越明年庚辰三月初二日进院。</p><p>　　大殿喝一喝云本自无言莫伤齿牙。</p><p>　　伽蓝目视云本该<a href=\"/remen/libai.html\" class=\"keylink\" target=\"_blank\">礼拜</a>今日老僧没气力。</p><p>　　韦天韦?尊天随处见你你也思量我我也思量你你我思量无彼无此。</p><p>　　达磨径山今日来也复摇手云不必攒眉。</p><p>　　据室大众请下语师云这个方丈是我坐的有甚么说众乃礼拜。</p><p>　　挂钟板从上以来<a href=\"/remen/conglin.html\" class=\"keylink\" target=\"_blank\">丛林</a>号令今朝吉日良时挂此钟板愿我堂中千百亿众个个如龙若虎得诸佛机古人云铜头铁额汉尽在我山中遂击板一下。</p><p>　　初四日现任<a href=\"/remen/hufa.html\" class=\"keylink\" target=\"_blank\">护法</a>暨合山大众请上堂师至法座前以拂子打十字喝一喝云诸<a href=\"/remen/foxin.html\" class=\"keylink\" target=\"_blank\">佛心</a>印莫若于此便升僧出问大师舟中局蹐之劳即不问且道一口吸尽西江水时如何师云露出你这野狐精僧拟进语师云且过一边着僧礼拜退维那白椎云法筵龙象众当观第一义师乃云匡庐开先荒凉久矣诸护法宰官黄海岸<a href=\"/wenda/jushi/\" class=\"keylink\" target=\"_blank\">居士</a>等书来径山三回五度老人卑志不欲出世无奈他何捉猪上凳大都不得已而应个时节也诸人应自思惟六根门头纵横妙用莫将眼来见色便是汝之真见当知此眼之外别有正眼此耳之外别有聪耳不可耽着五欲迁延岁月增长无明<a href=\"/remen/wuchang.html\" class=\"keylink\" target=\"_blank\">无常</a>到来阿谁替代眼光落地打发不去今见老人到此急急理料衣带下事他日黑面老爷捉将去佛也救你不得白椎云谛观法王法法王法如是下座。</p><p>　　吉安府首龙居士<a href=\"/remen/faxin.html\" class=\"keylink\" target=\"_blank\">发心</a>造殿设斋请上堂一字相闻忉利天庐山荒寺在开先喜逢他日成金殿万指同参来复禅这位居士发心久矣亲近善知识求无上妙道日[言*奉]<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>念念见佛心无别求发大誓愿世世生生愿为居士<a href=\"/remen/shengsi.html\" class=\"keylink\" target=\"_blank\">生死</a>海中利济多方舍身受身广度苦恼所谓毗卢遮那佛愿力周沙界一切国土中恒转无上轮复高声云且道无上法轮作么生转莫是撞钟擂鼓梵呗声么莫是山河大地草木丛林么莫是黄鸟青禽吠茅丛刍狗么莫是千寻瀑响双剑峰头么诸仁者体会好是个甚么道理不见华严经云刹说尘说炽然说无间歇法无依故无内外故无去来故还会么诸仁者一切<a href=\"/remen/zhongsheng.html\" class=\"keylink\" target=\"_blank\">众生</a>彻内彻外顶天立地皆在卢舍那<a href=\"/remen/foguang.html\" class=\"keylink\" target=\"_blank\">佛光</a>明中着衣吃饭香水海里游戏出入或说有法或<a href=\"/remen/shuofa.html\" class=\"keylink\" target=\"_blank\">说法</a>忍或说贪欲或说寂静或说利生众生在里许总之不知不觉何以故生死海中昼夜黑暗故不信自己所从来惟人我故不知三恶道充满<a href=\"/remen/shijian.html\" class=\"keylink\" target=\"_blank\">世间</a>自会快乐故华严法界不可说不可说不思议故互摄刹尘宽廓非外寂寥非内童子身中入正定童女身中从定出实不可思议惟证乃知枣柏大士云自他不隔于毫端始终不离于当念也良久复举云门下白云子祥禅师问僧不坏假名而谈实相作么生僧指椅子云这个是椅子祥以手拨椅云与我将鞋袋来僧无对祥云这虚头汉师复召大众这僧既会椅子因甚又不识鞋袋且道誵讹在甚么处卓拄杖下座。</p><p>　　新建斋堂监院请上堂喝一喝云亘古开先风景异此山何似紫<a href=\"/remen/jiasha.html\" class=\"keylink\" target=\"_blank\">袈裟</a>无言童子分明说那个男儿先到家复喝云易复易难复难何人施大臂斩断祖师关虽然犹是应世之言若论其中事远之远矣过此百万亿恒河沙微尘数世界不可说不可说梦未见在何故不见道深固幽远良久云百千云水餐香饭尽是解黏去缚人。</p><p>　　觉休李居士请上堂师升座维那白椎师顾喝云有甚么第一义第二义便据座居士出礼拜拈香云求大师为众发明性地示上上机令人人普沾利益师乃云诸仁者惺惺着莫瞌睡瞌睡则落鬼窟里去不是好事须要着些精彩明白自己若不明白自己二六时中着衣吃饭总在生灭死尸里过日子有甚么用处你看当时雪岩钦一见高峰便问那个拖你死尸来这便是枣柏大士云性戒智海不宿死尸一切生灭死尸至于根本智海皆为智海无生无灭所以贵乎见性明心唤作个人不然总是个死尸前代尊宿苦苦劝你参求知识只为众生以生老病死为己受用以贪嗔五欲为己<a href=\"/remen/zhuangyan.html\" class=\"keylink\" target=\"_blank\">庄严</a>便教你参个话头做工夫也不是槁木死灰须求妙悟始得又无奈何说个庭前柏树子干屎橛要你言下领会不是流到今日做个话头的今日顺天李居士发<a href=\"/remen/putixin.html\" class=\"keylink\" target=\"_blank\">菩提心</a>已久到处参访经历程途不得<a href=\"/remen/yinyuan1.html\" class=\"keylink\" target=\"_blank\">因缘</a>今遇老人恳求<a href=\"/remen/chujia.html\" class=\"keylink\" target=\"_blank\">出家</a>号曰觉休觉者觉一切<a href=\"/remen/fannao.html\" class=\"keylink\" target=\"_blank\">烦恼</a>死生根本了达<a href=\"/remen/zixing.html\" class=\"keylink\" target=\"_blank\">自性</a>圆明通天彻地无彼此相无优劣想故<a href=\"/fojing/jingangjing/39210.html\" class=\"keylink\" target=\"_blank\">金刚经</a>云是法平等无有高下蠢动含灵皆入平等<a href=\"/remen/puti.html\" class=\"keylink\" target=\"_blank\">菩提</a>道场不变初心秪如高超独步摆脱罗笼一句作么生道万古碧潭空界月再三捞捷始应知。</p><p>　　海岸觉休二居士柷发请上堂师升座喝一喝云万树秋风入院赊绿袍换得紫袈裟若干头恼一刀尽性海澄清不浪花一言不发万事皆如拈香毕乃云祝香已竟当说何法以利乐一切众生头出头没苦恼有情不知此道湛寂圆常卓然眼前为何不知皆因五欲盖覆甘为下贱作持粪汉老人今日登此宝座为新城黄司李海岸发心出家非一日两日夙植德本<a href=\"/remen/banruo.html\" class=\"keylink\" target=\"_blank\">般若</a>正因入我法门须发自落作大<a href=\"/remen/biqiu.html\" class=\"keylink\" target=\"_blank\">比丘</a>这事举示人不得如人饮水冷暖自知绝后再苏欺君不得复举石头和尚一日命大众刬除法堂前草丹霞捧水跪前石头即与剃落丹霞到马祖处入禅堂骑圣僧项马祖云吾子天然便以天然为号开先这里也无圣僧项可骑也无象王可骑也无狮子可骑且骑佛殿上忉利天兜率陀天与诸天子说且道说个甚么谛听谛听海岸出问云骑却狮子项时如何师云看尾巴进云如何是出家事师一喝如何是到家事师云非汝境界云大师曾到此境界么师以拂子打○岸礼拜云明眼人难瞒师云珍重。</p><p>　　荐觉休禅人上堂僧问不慕诸圣不重己灵此人还假<a href=\"/remen/xiuzheng.html\" class=\"keylink\" target=\"_blank\">修证</a>否师云那里突出一窍进云上无攀仰师云且过一边僧一喝师云再喝看僧礼拜归众海岸出问生从何来死从何去师云向这里会取进云死中得活时如何师云初三十一岸礼拜师乃云嗟乎痛哉觉休才见披剃今日又见荐亡生死路长人欲苦回头便是<a href=\"/remen/niepan.html\" class=\"keylink\" target=\"_blank\">涅盘</a>山觉休此去归何处竹色秋声月掩关大众无常迅速<a href=\"/remen/shana.html\" class=\"keylink\" target=\"_blank\">刹那</a>易世岂得不怕随业动流无可据秋风依旧掩门时。</p><p>　　游金轮峰回大众请上堂游罢金轮峰归来招隐坐大凡一切事体须得亲到方知端的向南向北若不亲到一回接耳听来未免誵讹兼之疑情不解金轮峰昔来耶舍尊者自西域持<a href=\"/sheli/fo/\" class=\"keylink\" target=\"_blank\">佛舍利</a>造塔于其顶常放宝光绝世珍重谓之金轮峰老人昨日去彼礼塔今日方回实不曾动着一步诸人还见老人去来么若见老人出入即是诸人鬼窟里活计何曾得见老人良久云树头黄叶尽应见远山青。</p><p>　　结制上堂师至座前云稽首灯王如来普愿微尘国土众生同入般若波罗蜜门且道般若波罗蜜门作么生入举拂子云鉴便升维那白椎竟师喝一喝云四十年来恁么行斩开碧落血腥腥其中果有希奇事狮子游行不问程今朝十一月朔日结制为众人打些葛藤以了夙生现生来生无明窟宅生死结根然这个总是闲言语一切众生本来是佛何似雪上加霜大众不得动着维那白椎云谛观法王法法王法如是师喝云你也差我也差且无法王法也无法王说的法今日结制古来旧规不许交头接耳不许乱走一步乱走一步打折你驴腰又不许作默照邪禅亦不得在鬼窟里作活计只有本参话头切要明白离心<a href=\"/remen/yishi.html\" class=\"keylink\" target=\"_blank\">意识</a>参绝凡圣路学问还丹一粒点铁成金至理一言转凡成圣金铁即不问如何是丹师云大展坐具着进云还丹已蒙师指示至理一言事如何师云好似念经一般僧礼拜师拽拄杖下座。</p><p>　　上堂师呵呵大笑如雷这一笑笑破诸佛鼻孔<a href=\"/remen/xukong.html\" class=\"keylink\" target=\"_blank\">虚空</a>百杂碎老僧今日头痛不得为你说且举古人现成公案不着佛求不着法求不着僧求作么生会众无语鹁鸠树头鸣意在麻畲里好与三十拄杖喝一喝复举僧问云门一念不起还有过也无门云须弥山师云当时这僧若悟去将须弥山拗作两橛免遗累今日堂中四十余座须弥山硬骨骨逼塞杀人去不得还有会的么出来试举看若不会老僧为你颂破一念不起须弥山青天白日鬼门关黄鹤楼前鹦鹉岸白苹红蓼血斑斑。</p><p>　　萧次公居士请上堂师升座良久云我为法王于法<a href=\"/remen/zizai.html\" class=\"keylink\" target=\"_blank\">自在</a>人天众前说长说短有甚利益今朝为吉安府萧次公居士持净资到山请老人说些淡话愿其绵绵福寿念念贞祥天无回转之日轮海无逆波之湛水生生世世不昧<a href=\"/remen/futian.html\" class=\"keylink\" target=\"_blank\">福田</a>作大檀越树盖护苾刍草安安乐乐得心自在复举昔日僧问云门如何是和尚家风门云有读书人来报今有人问老人如何是开先家风向他道微云澹河汉疏雨滴梧桐下座。</p><p>　　腊月八日说戒请上堂师升座云今朝腊月八日释迦老子成道师起身云稽首过现未来十方诸佛贤圣僧诸代祖师皆从戒而得道复坐戒如空中杲日诸暗不能躲闪又如雄兵帅将帅不立干戈起也戒义如是戒为<a href=\"/remen/chengfo.html\" class=\"keylink\" target=\"_blank\">成佛</a>之基得道之源为僧不可不<a href=\"/remen/shoujie.html\" class=\"keylink\" target=\"_blank\">受戒</a>且道戒是甚模样将何为戒体戒体不属有无等相光明横亘十方世界若执世界是佛便有成坏去来有<a href=\"/remen/shane.html\" class=\"keylink\" target=\"_blank\">善恶</a>有分别之相不知戒无形状故心体宛然戒无体性故诸佛出世亦无体性自知<a href=\"/remen/wuxin.html\" class=\"keylink\" target=\"_blank\">无心</a>是戒无为是戒<a href=\"/remen/wuxiang.html\" class=\"keylink\" target=\"_blank\">无相</a>是戒无取是戒无住是戒无漏是戒无诤是戒无生灭是戒戒为非道非非道非非法戒性如是果能直下<a href=\"/remen/shouchi.html\" class=\"keylink\" target=\"_blank\">受持</a>如空作响天下皆闻又如雷声振地远震十方菩萨子耳听心受当坚忍持之菩萨子<a href=\"/remen/wujie.html\" class=\"keylink\" target=\"_blank\">五戒</a><a href=\"/remen/shani.html\" class=\"keylink\" target=\"_blank\">沙弥</a>戒<a href=\"/remen/biqiujie.html\" class=\"keylink\" target=\"_blank\">比丘戒</a><a href=\"/remen/pusajie.html\" class=\"keylink\" target=\"_blank\">菩萨戒</a>诸佛成道都打这里过离不得五戒根本根本若虚求菩萨戒皆为枉然自今受戒之后淫杀盗妄永不再犯成就戒香定香慧香<a href=\"/remen/jietuo.html\" class=\"keylink\" target=\"_blank\">解脱</a>香知见香十方诸佛所遗到今日各各自己守护大众礼拜师下座归方丈。</p><p>　　透庵邓居士请上堂唯一出问如何是第一义师云且缓缓云请更道师便喝唯转身对居士云今日上堂特特为居士闻居士有些见识古人云此是选佛场心空及第归选佛场且置如何是心空及第速道速道士以袖左拂云未在士以袖右拂复座前礼拜师笑云多得的唯遂出法堂师乃云者位汉阳透庵邓居士看华严经至毗目仙人执善财手善财得无数<a href=\"/remen/sanmei.html\" class=\"keylink\" target=\"_blank\">三昧</a>向这里打失特来开先见老人所谓欲穷千里目更上一层楼这事原非儿戏须是真参实悟不是死丁丁双眼看鼻头亦不是长连床上学空头话阎罗王到来如何打点他如今世间都是络络索索有许多葛藤自称奇特瞒骗龙天似有所得问他得个甚么开先这里则不然比山当面来白拂随手转下座。</p><p>　　西林一如律师请上堂师云诸人还会第一义么喝一喝今日恁么明日不恁么来来去去上上下下有甚么要紧有耳不闻圆顿教有眼不见舍那身汝等诸人作么生会不须向外驰求当下叩己而参而今人只会打<a href=\"/remen/wangxiang.html\" class=\"keylink\" target=\"_blank\">妄想</a>争人我不肯向生死上用心其中有大<a href=\"/remen/genqi.html\" class=\"keylink\" target=\"_blank\">根器</a>者决不向这里耽阁过时如虎生角如龙获珠逢山遇水自有方便见客迎宾拈起便用俗情世谛付之鄱湖且道扬子江又作么生老人在里许半月今日分明举似。</p><p>　　辛巳元旦上堂师至座前云昨夜铁牛生狮子今朝满面是光辉喝一喝遂升莫谓古人无奇特今人奇特胜前人今朝元旦特为庆赞当今皇帝惟愿淳风满国德气充方百姓讴歌太平天下柴不荒米不贵风调雨顺五谷登即此是香<a href=\"/remen/gongyang.html\" class=\"keylink\" target=\"_blank\">供养</a>圣君万岁万万岁敛衣就座乃举西天目断崖和尚偈云大地山河一片雪日出后相见太阳一照影无踪前山后山青从此不疑诸<a href=\"/remen/fozu.html\" class=\"keylink\" target=\"_blank\">佛祖</a>着甚死急有何南北与西东山是山水是水喝一喝云到这里容注脚不得为甚如此者事人人脚跟下大须仔细如红炉上点雪相似好则好矣美则美何方不可是归期只为路穷山更杳可怜堕落作奴儿珍重。</p><p>　　解制上堂结制何如解制奇春风南北各栖迟村中乞食无些子一片饥肠一首诗六十五日前从何处来六十五日后从何处去是大神咒是大明咒正当六十五日内在此中作什么若有相应者出来举似老人为汝证明如无瓮绊娑诃今日打开布袋一任诸人东抛西掷横行海内假如撞着黑面老爷切莫道开先解制来。</p><p>　　过浔阳江州见任别驾陈司理严德化令刘彭泽令谢德安令徐众居士等捐资设斋于能仁寺为太守君平张公祈嗣请师上堂师至座前执?云今日公案不必问如何若何遂过?云以此为验维那宣毕师一喝遂升有僧出问师随声便喝云全体恁么去全体恁么来阿剌剌阿剌剌一语相投善法堂百千天子施祯祥山河永固田蚕熟处处笙歌乐帝乡此一瓣香专为当今万德之至尊发广大心永护<a href=\"/remen/sanbao.html\" class=\"keylink\" target=\"_blank\">三宝</a>阖朝文武各省官僚随心适意满足无疆据座乃云诸佛出世为众生沦溺<a href=\"/remen/kuhai.html\" class=\"keylink\" target=\"_blank\">苦海</a>现出若干奇特譬喻方便欲令众生知自性圆明本来清净不假雕琢觌体是佛众生恶知恶觉如[糸*系]如麻何时能得清楚今日张公君平清正如霜得无子乎古人云天得一以清地得一以宁太守得一子门绍先德里辉后荣即此世间法即此出世间法无二无二分无别无断故天上天下护法善神终不相违自然诺诺书记大中问大师今日举扬为张居士祈嗣世谛<a href=\"/remen/fofa.html\" class=\"keylink\" target=\"_blank\">佛法</a>如何得一槌两当去师云你道释迦老子即今在甚么处进云恁么则石笋抽条千万枝也师云不为分外云只如子归就父又作么生师云特地一场欢中礼拜云团圞共说无生话师一喝中归位居士问只如张公祖多男之嘱当生几子师云两个进云父母未生前也须通个消息师举拂子云向者里会取云生下后如何师云恶水蓦头浇士礼拜师云久立珍重。</p><p>　　崇祯己卯仲冬二十五日应天大京兆钱元冲张二无玺卿赵二瞻柱史方孩未大中丞佘集生太守蔡明藩朱向之孝廉王梦兰张孺含文学范尔培范起叔余子扬暨诸士绅大众等请住静明禅寺师至法座前古佛堂中香一炉谈玄说妙有文殊老僧到此无言说只有门前水满湖遂升拈香云半夜月明时正好相随渔父过潇湘业风吹入静明寺未免拈香祝帝王敛衣就座维那白椎竟师喝一喝顾左右笑云好个第一义被维那击得百杂碎了也且作如何话会乃举杨岐云杨岐乍住屋壁疏满床尽撒雪珍珠缩却项暗嗟吁翻忆古人树下居今日老僧则不然静明乍住屋壁疏且无床铺撒珍珠不缩项不嗟吁高枕天明唱哩啰且道与古人是同是别会么会则与你一个大窟竉不会与你一个小窟竉乃呵呵大笑云老僧今日葛藤留与诸方作话柄集生居士问大师今日静明寺开堂还有奇特事也无师云有进云如何是奇特事师云案山高似主山云谢师答话师云放你三十棒士礼拜问顶上开门不见身时如何师曰劈破骷髅云劈破后如何师云血淋淋地云如何受用师云吃茶吃饭云人人吃茶吃饭为何不得受用师云饭里有沙僧礼拜师卓拄杖下座。</p><p>　　崇祯十三年庚辰前正月朔旦石布衲余集生请上堂师升座拈香云今岁欣逢也大奇春风两度上梅枝拈香祝圣无多句国祚遐昌万寿期就座石布衲出礼拜云今年春王两正月元下起元旦而复旦分明国运长新佛运长新之兆恰值径山大师七十初度行化京都以希有之年遭希有之时说希有之法从此寿国寿民兼寿世化日舒千古长春颂万年总在大师法轮里转<a href=\"/remen/dizi.html\" class=\"keylink\" target=\"_blank\">弟子</a>裕拈出一瓣新香特地启请师举拂子呵呵大笑乃云拂子无端抹过东海蓦跳上忉利天宫触着帝释鼻孔帝释打一个喷嚏善法堂中风窗亮槅同时放光帝释大怒此是何人家拂子到此放肆拂子答云我是随径山老人到金陵为提唱宗旨不觉庆快冒犯天帝帝曰善哉拂子为众竭力拂子答云堪嗟末法之徒聪明者多见性者少斗诤人我角立门庭惟以一棒一喝为躲身符子??盲乱统谓之大机大用或将古人公案妄意穿凿记持相似言句取辩舌快当作机锋欺罔先圣魔昧后昆悲哉痛哉此邪法娆乱正宗时也九牛莫能挽之我径山老人目不耐见不得已向孤峰顶上盘结草庵高提祖印号令人天岂徒然哉帝释大喜合掌赞曰善哉拂子善说法要尔时诸天雨大香花遍散虚空拂子<a href=\"/remen/huanxi.html\" class=\"keylink\" target=\"_blank\">欢喜</a>作礼而退帝释曰拂子来来我有一问寄与径山大师如何是新年头佛法拂子归举似老人老人答云今年蚕麦好天下太平时师良久复举张拙偈云光明寂照遍河沙到不得这里凡圣含灵共一家不入这保社一念不生全体现是个甚么六根才动被云遮有何不可断除妄想重增病不必不必趋向真如亦是邪你往那里去随顺世缘无挂碍果然涅盘生死等空华说梦的人好与三十拄杖此是如来禅始得祖师禅未梦见在若论张拙秀才此偈则石布衲亦可入传灯也衲出礼拜云大众证盟师云许你是半个<a href=\"/remen/shengren.html\" class=\"keylink\" target=\"_blank\">圣人</a>云那半个聻师云三平云这莫便是云门目机铢两么师云瞎云透过云门一字关又如何师云重叠关山路云恁么则后人断绝去也师云何不领话衲礼拜归众又僧拟伽问师云去去西天路迢迢十万余便下座。</p><p>　　大师寿诞济生庵监院我空请上堂谛观辛未年前事彻夜思量泪不干虽然父母未是亲谁是最亲者祖佛非我道谁是最道者大众看他古人语话大似滴水滴冻老人记得小时骑竹马三三两两打尾鼓阿呵呵唱哩啰跳的跳舞的舞一回欢笑一回苦可怜生逐年老去今七旬记取将来九十五咄重新拈起旧家风赵州何曾像得我竖拂子召大众云还见老人手中拂子么还闻拂子说法么既不见不闻汝等寻常所用六根俱成虚妄以何为主不见华严经云刹说尘说炽然说无间歇复高声云扎得髻根牢便休一朝何用两梳头大抵还他肌骨好不搽脂粉也风流。</p><p>　　庚辰二月初十日出山赴黄司李开先请即日余集生暨诸士绅等请上堂海岸居士问如何是佛师云畜如何是西来大意师云彼彼有分如何是初生一句师云抛不出如何是成佛一句师云谁是成佛者如何是出山一句师云错如何是进山一句师云开云如何是不涉程途一句师云且礼拜着士礼拜归众师乃云七十年从何处来浙江山水亦悠哉喜逢海岸今朝至眼上眉毛不用猜诸仁者既是恁么现成为甚构他不得只为因循五欲沉溺生死你若猛着精彩十方坐断那里见有世数短长千岁百岁众中还有不顾危亡善能拈头作尾者么试出来道看众无出击拂子云今日开铺全无主顾[(冰-水+〡)*ㄆ]拾下堂闭门<a href=\"/remen/dazuo.html\" class=\"keylink\" target=\"_blank\">打坐</a>便下座。</p><p>　　普说</p><p>　　人之用水即用得一味海水无别有水或曰此去大海程途数量莫知几何何得便言是大海水莫妄谈耶诸仁者有所不知我谓汝等微细分剖海之因地夫世间之水山川林沼邱壑洲潭乃至百川异流微细一滴一勺大流小流无不全归于海何以故海极低极卑极广大极平易极汪洋极忍辱极清净不可思议无边无际无涯无畔第可万派归海而海之水一无渗漏内藏鱼龙毒蛇虾蟹种种不可说异类差别水兽曰海牛曰海马曰海羊曰海猪其数无量不可说异名不可说不可说差别眷属何以故海之广大人莫能知人莫能测穷量不得思议不得异类众生各各不相知各各不相到你不碍我我不碍你水为屋宅水为被褥无分别无异念无昼夜皆困于海无所动摇海亦不知自称曰海何以故以要言之海乃佛之不动智不动智广大莫测无表无里无去来无今古先天不有后天不无不动智者空智也空智乃诸佛诸祖之根本智何以知之根本智圆明发生差别智我说用一味海水者海无远近故不期时<a href=\"/remen/suiyuan.html\" class=\"keylink\" target=\"_blank\">随缘</a>发生生无相故海体常寂常寂故无生无生故曰不动智也因其不动智海而入一切流动江淮种种差别异流嗟嗟海之灵妙不可称赞<a href=\"/remen/gongde.html\" class=\"keylink\" target=\"_blank\">功德</a>不思议故现前一切众生毕竟不知自己身心从旷大劫来无明所使执身有我出生三毒资长无明受结烦恼沉沦苦趣头出头没无有了期何以故盖谓众生信不及故本来是佛福浅业重故无德相故障深故不知自己身心元是清净妙净明心出生山河大地自我真常一叶一草皆是自己之真性妙明无有别物何以故世间所有之法本不曾生本不曾灭经云知是空花即无<a href=\"/remen/liuzhuan.html\" class=\"keylink\" target=\"_blank\">流转</a>因执着故有舍离故空所以<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>云知幻即离不作方便离幻即觉亦无渐次言其前境虚幻不实有故众生痴执以为实有生死沦溺由此而得一人发真归元十方虚空悉皆消殒虚空本不曾生灭何劳消殒但消殒自己旷劫无明成大般若历劫生死成大涅盘方知日用事无别头头皆是自家珍无一法从外来无一法从内出前所说一切水投入大海全是一味也随意作用任性施为不是心不是佛不是物祖师鼻孔放向无阴阳地上一凭风吹日炙烂坏也好不烂坏也好。</p><p>　　自恣之日已过明晨七月初一了好清秋凉夜各各自宜<a href=\"/remen/jingjin.html\" class=\"keylink\" target=\"_blank\">精进</a>勇猛勿生<a href=\"/remen/xiedai.html\" class=\"keylink\" target=\"_blank\">懈怠</a>我常谓汝等说六根无性意识无主心似狂猿暂无一时休息冷地着眼四大毒蛇同一舍宅若各还本根毕竟无人谁为是我诸仁者切莫贪安闲逗到腊月三十晚看你如何去得老人今有个譬喻举似大众须弥山畔去此四百四十由旬其地方昼夜放光日则不见其夜人民俱见彼方放斯光明其来久矣日则不见何以故昼有日光不见夜即可见众皆不决递相告曰去此彼方不远我等发勇猛力精进力寻光到彼已经十载到彼无获不知光明从何地起更进数百里许偶夜其光即现如大日轮光相以从地发一切人民皆在光明中不知不觉众人相谓曰欲得此光明毕竟有宝物在下如何得之计议三七日了无法则有地神从地涌出而相告之曰诸仁者世所希有世所难得如是<a href=\"/remen/xinxing1.html\" class=\"keylink\" target=\"_blank\">信心</a>如是勇猛如是决定如是精进我知仁者身疲力倦将欲退还我作方便令仁者获大宝光欲得斯光明必当执持器械锹斧钩锄离光明外凿地开广七尺深七尺诸仁者各各勇猛破土凿地又经十年已求宝光不得心生懊恼我等既来此吃辛苦若干不顾风霜上无遮拦下无安息之地惟草莽中澹泊经廿年矣岂可不得空手而返中有一人有大<a href=\"/remen/zhihui.html\" class=\"keylink\" target=\"_blank\">智慧</a>得大自在安慰诸人兄弟不要退心不必疑虑只是我们用心不亲切若一心开凿??只一生进去无有不得宝光明而归诸仁更精进凿地如故惟见一钟作金玉色其光湛寂如琉璃世无可比诸人相告曰宝钟已见不得起来奈何愁苦无量地神复相告曰诸仁者勿苦再凿七尺下立用锹钩钟中干泥渐渐镕化钟顶有门向须弥山左寻金刚际水上灌中间土润向中心用力顶穿四面土湿其上铁索坚牢用千人万人尽其信力齐心一扯土泥自脱钟心自空悬空无碍诸人依地神说再不生退悔各各努力手攀铁索竞共一扯宝钟离地泥沙脱尽?地自吼响振十方十方佛祖曰今日东土众生获此如意宝钟宝钟即作偈曰善来诸仁者欲见我金身我以沉溺土得几千万劫心无嗔恨故欢喜于是事今仗诸仁力出脱尘沙土心生大欢悦作大师子吼以方便力故光明始见我屡生积恶习或复贪嗔痴或生大我慢轻薄于一切或生大贡高下视诸仁者堕于淤泥中经百千万劫今乃离此报一断皆永断不一亦不二。</p><p>　　若论宗门一事甚为希有悟此宗者直接西来穿过十方诸佛鼻孔历代祖师髑髅无奈末法下衰依依俙俙彷仿佛佛自称悟道少有一两句文字写得几个字咬嚼不进的公案无缝??的语句问他他便解说支吾此乃义学之流杜撰长老也阎罗王殿前打鬼骨臀有曰在前代祖师岂无文字如六祖一丁不识说出无非文字大慧中峰语录再要如何妙文字他是得的人胸中流出谓之般若非文字也今之所谓文字不过窗下吟哦心意识卜度得来非是般若口土黑烟人天见过当时风穴沼禅师见南院百问百答南院无奈伊何末后问风穴南方一棒作么生商量穴云作奇特商量风穴落节也穴问和尚这里如何院云棒下无生忍临机不见师作家作家穴便礼拜此乃理能伏豹径山昨问禅和子今时棒喝者在南院边在风穴边僧不能答径山代云若论今日棒喝何似趁野鸭子古人云尽大地撮来如粟米粒大抛向面前漆桶不会打鼓普请看径山则不然尽大地拈来似个<a href=\"/remen/mile.html\" class=\"keylink\" target=\"_blank\">弥勒</a>布袋圣也在里许凡也在里许祖也在里许佛也在里许魔也在里许外道也在里许<a href=\"/remen/liudao.html\" class=\"keylink\" target=\"_blank\">六道</a>四生也在里许杜撰长老也在里许春禽夏虫横横斜斜唧唧乱啼的也在里许只不许他动动一动不消径山一捏粉碎你这些冬??瓠子那里安身立命且道与古人相去多少毫??有差天地悬隔。</p><p>　　到龙池扫塔众请普说多年不到龙池今得得到来扫先师幻有大和尚塔不妨拈出当年参请机缘某自云门普济寺得地以来住双髻数载有瓶窑闻谷见龙池归后过我双髻道及龙池机缘次年方去参请受戒入门便问先师佛不见身知是佛且置如何是若实有知别无佛先师答云有了你没有我某即礼拜先师云雪峤不得老僧道次年又见先师先师竖一指问会么我道这个唤做甚么师微笑自此三登龙池先师问你草鞋犹未脱也我道何处见草鞋来师又微笑某即呈偈云数载龙池三度登重重问话舌生水草鞋分付虎狼去双髻峰头一个僧这些机缘是从上诸祖传佛心印的的心髓树高千丈叶落归根岂可辜负先师宗门中事有时作宾有时作主有时宾主齐彰有时宾主双忘此是临济家大机大用人天莫测但凭径山作主诸人安得摸索近今佛法凋残宗风凌替不知是男是女是圣是凡何敢如此错落般若性中原无奇特要向自己脚跟下理会得稳稳当当向青山茆屋中三十年四十年习气自然白净心地自在随问随答或隐或显无不是祖师西来大意如今乱做者半青半黄半生半熟取辱先宗殊为可叹珍重十方虚空众生共有同一慧命同一性灵众生出没于其中了无影响众生名字亦虚空也身心形仪亦虚空也何影像之有哉譬如幻师家套筒向十字街头搬弄幻术拈出男女种种等形不可言无究竟不可言有了无一法原是空套子耳奇哉怪哉十方齐空而无实义众生男女本因幻生既称幻生名字亦幻幻无幻者是则名为大圆镜智大圆镜智者众生根本智也名相则有悟则全空第一义空者情无情生灭性悉皆空故所以云<a href=\"/remen/foshen.html\" class=\"keylink\" target=\"_blank\">佛身</a>充满于法界众生日用莫不在如来身中蹴踏<a href=\"/remen/diyu.html\" class=\"keylink\" target=\"_blank\">地狱</a>天堂莫不在如来身中建立众生生死莫不在如来身中出没往来乃至毛孔窄狭悉是如来放光说法处故曰坐微尘里转大法轮譬如摩尼珠随方各见好形异形莫不现于<a href=\"/remen/yuanman.html\" class=\"keylink\" target=\"_blank\">圆满</a>宝相故曰天上天下惟我独尊直饶众生彻底悟去犹是如来佛身中奴儿婢子何况迷闷众生坐他齑瓮中饮他残涕奴儿婢子不亦卑乎今乃末法下衰宗风零替何日报佛深恩击扬祖道传佛心印普天匝地<a href=\"/remen/jiaye.html\" class=\"keylink\" target=\"_blank\">迦叶</a>阿难刹竿重为扶起。</p><p>　　若要<a href=\"/remen/canchan.html\" class=\"keylink\" target=\"_blank\">参禅</a>了脱生死先要办个久长心以悟为期这个事不同草草苟无真心实行饶你坐折了腰瞪破了眼总是个骗饭吃的无主孤魂于佛法何补哉而今目前有一等假宗师口说胡话以饮食衣服为自己受用向人前自称悟道魔昧人家男女一般要上堂小参这瞎秃奴瞎驴瞎狗瞎野狐精瞒顸诸方不知明眼人如见其肺肝教他有时薄福谢而<a href=\"/remen/guobao.html\" class=\"keylink\" target=\"_blank\">果报</a>现方知谤大般若如此灵验死后怕你不入阿鼻地狱里去那时你还下得语魔昧得人茶话普说得么上堂拈古颂古徴古代古辟古得么阎罗王只将一百二十斤铁枷枷你出来十字街头示众且道阎罗王为甚么发嗔只为要你改过做个法门好人勿将欺心瞒天昧己诱引清白后生作眷属改名改号如是黑心黑肝为得人天师范么还肯依径山恁么好话么若肯依而改过何劳更到那边吃许多生受又有一等<a href=\"/remen/zuochan.html\" class=\"keylink\" target=\"_blank\">坐禅</a>者影也不知功夫怎么样做亦不肯参请诸方只管在里许趁哄打掳瞌瞌睡睡过了日子已谓我是个禅者可怜生又有一等伶俐而不悟者过在他尖尖满满噇着一肚皮大底大满小底小满有如是过患所以难得其人你若要来长连床上将养无明须带一片牛皮马皮才坐时便觉稳贴贴地不然被他圣僧看不过恶发管教他钻地洞无处在如此躲根禅奴剜避秃兵到这里十指不弹水百事不干怀现成吃了有甚惭愧呜呼末法时杜撰宗师转多痴眷属转盛悲夫。</p><p>　　做工夫人不得力无有别理会只为他冷一日热一日或东西或南北犹如狂狗相似痴呆呆心王不定如此作禅和子吃铁棒有日在莫说今生不了直待弥勒下生敢保未梦见祖师西来意在今时诸方有几个长老说禅说道是为人处孰不知自己脚跟下浮逼逼地这样秃奴唤作门头户口假名宗师几时能到古人境界临济和尚有四料拣夺人不夺境夺境不夺人人境两俱夺人境俱不夺你既作人天师范向此四句中对面定当得么若一字不着便莫说作临济儿孙未得作一切众生奴未肯要你在时有僧便问如何是夺人不夺境春花眼暖野水渺??如何是夺境不夺人小桥扶过东篱下影迹浑无鸟语声如何是人境俱夺黄昏雨后窗无月不见门前犬吠天如何是人境俱不夺太平日月光天德一统山河壮帝居僧礼拜复云双髻如此答且道成得个甚么事好将柳絮枝头弄谁作堤边歌笑人咄。</p><p>　　雪峤禅师语录卷第二</p><p>　　音释</p><p>　　呗</p><p>　　(薄迈切音败<a href=\"/remen/fanyin.html\" class=\"keylink\" target=\"_blank\">梵音</a>也)。</p><p>　　鹁</p><p>　　(薄没切音孛)。</p><p>　　扎</p><p>　　(侧入切音札缠束也)。</p><p>　　豹</p><p>　　(希恔切音爆似虎)。</p></div>"
},{
    "title": "雪峤禅师语录卷第三",
    "author": "弘歇",
    "html": "<div class=\"B1_text\"><p>　　雪峤禅师语录卷第三　　　　　　鱼三</p><p>　　参学门人弘歇等编</p><p>　　小参</p><p>　　鹿城众<a href=\"/wenda/jushi/\" class=\"keylink\" target=\"_blank\">居士</a>请补园小参师云竿木随身逢场作戏住山久长无事可做击拂子云总在白云野水边吟哦过日黄叶秋风堆里逍遥当时黄面老人云我无法得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>是何言欤然灯佛与我授记号释迦牟尼呵呵大笑云题目分明。</p><p>　　昆山魏子韶居士请小参师升座云法王法座随处建立法本无法心从何有喝一喝云达磨西来大似眼里撒砂以拂子打○相云到这里无你开口处说甚么祖师咄。</p><p>　　王原达居士请小参师升座云有一人超出<a href=\"/remen/fozu.html\" class=\"keylink\" target=\"_blank\">佛祖</a>千圣莫能窥诸祖不敢正视良久云诸人要识此人么只在汝等动用中还会么会则不妨出众道看举洞山茶次问泰首座有一物明历历上拄天下拄地常在动用中动用中[(冰-水+〡)*ㄆ]不得过在甚么处泰云过在动用中洞山唤侍者掇去果子桌师云当时首座恁么下语至今还有下语者么如无径山为伊下个注脚过在动用中不得果子吃洞山太无端咄咄咄咄咄。</p><p>　　黄介子请小参今日居士为祖母姜氏媳妇骆氏请径山登此宝座说些葛藤追荐二位<a href=\"/remen/wangsheng.html\" class=\"keylink\" target=\"_blank\">往生</a>天界不坠沦溺还会么举佛偈云见身无实是<a href=\"/remen/foshen.html\" class=\"keylink\" target=\"_blank\">佛身</a>了心如幻是佛幻了得身心本性空斯人于佛何殊别径山则不然鲇鱼水底聚鹞子贴天飞会得此中意<a href=\"/remen/chengfo.html\" class=\"keylink\" target=\"_blank\">成佛</a>更无疑师云今日李会嘉居士为先太仆卿亡忌之辰请老人登座<a href=\"/remen/shuofa.html\" class=\"keylink\" target=\"_blank\">说法</a>汝等诸人还知太仆卿着落处么昨夜东邻踏月回蓼花杨柳向人来分明一段好消息争奈时人眼不开。</p><p>　　朱葵石居士为先司?广原公生忌之辰请对灵小参师以拂子打○相云性海澄清灵源湛寂只为一念风生便见沤华起灭须知起惟法起灭惟法灭如千波万浪相续不断起时不言我起灭时不言我灭是故智者即千波而观止水<a href=\"/remen/shengsi.html\" class=\"keylink\" target=\"_blank\">生死</a>本空诸法无实从上佛祖从此一门超出证大<a href=\"/remen/niepan.html\" class=\"keylink\" target=\"_blank\">涅盘</a>利济群有名了事汉广原居士乘<a href=\"/remen/banruo.html\" class=\"keylink\" target=\"_blank\">般若</a>愿力现宰官身护持法门<a href=\"/remen/daode.html\" class=\"keylink\" target=\"_blank\">道德</a>风香功名盖世世出<a href=\"/remen/shijian.html\" class=\"keylink\" target=\"_blank\">世间</a>无不了了只如不昧本因一句作么生道云中生石笋火里发青莲。</p><p>　　结制小参师升座经云有一坚密身一切尘中现山河大地日月星辰岂不是尘四大<a href=\"/remen/wuyun.html\" class=\"keylink\" target=\"_blank\">五蕴</a>六根六尘岂不是尘而今<a href=\"/remen/zhongsheng.html\" class=\"keylink\" target=\"_blank\">众生</a>但知是尘不知在尘中现的坚密身当日释迦文佛雪山六年睹明星悟道只悟得这坚密身长庆卷帘也悟得者坚密身香严击竹也悟得者坚密身玄沙??指也悟得这坚密身即今在此结制无非要悟这坚密身果然悟得长连床上吃粥吃饭伸脚打眠有甚么过遂竖拂子云大众还见拂子头上坚密身么若向这里见得何用老人叨怛说者些络索还委悉么良久震声一喝云截断葛藤。</p><p>　　生于中国得为人身便是无量福德无量受用必须超脱生死切莫被三毒五欲葬送一生忽尔腊月三十日到来将何抵敌这回先脚翻身黑漫漫的马腹胪胎镬汤炉炭无人替你且道如何得超脱生死去聻无论忙闲梦寐之际将一个乾矢橛牢牢捏定不得暂时放舍如鸡抱卵如龙护珠日久岁深一朝曳断命根摸着娘生鼻孔便见天地同根万物一体了也参。</p><p>　　师登座云结制来十日了也十日内在此作么生还有得些血气者么出来举似老人为你证?众无语良久云有时教你扬眉瞬目有时不教你扬眉瞬目有时教你扬眉瞬目者是有时教你扬眉瞬目者不是子作么生会且教他去西天十万八千里踏得脚板阔似鄱阳湖待草鞋绳断漫漫与你说莫吃他家残羹剩饭男儿丈夫汉自有惊天气概何不会取定要依古人麻三斤干屎橛做甚么云门大师云扇子??跳上三十三天筑着帝释鼻孔东海鲤鱼打一棒雨似倾盆子又作么生会到这所在如蚊子上铁牛无你下嘴处而今时节衰落众生福薄肯向这里如生大病相似一时一刻过活不得逐日揩磨将去少有相应分即今大众还有相应者么众无对复云十五日再作商量众<a href=\"/remen/libai.html\" class=\"keylink\" target=\"_blank\">礼拜</a>遂归方丈。</p><p>　　祖师云和尚子莫被人瞒且道受那个瞒日用中光明卓然无[糸*系]毫相隔时时刻刻用着他受那个瞒认着臭皮袋是我便被他瞒了也更无第二人谓之自欺自瞒所以不得见道古人云若人识得心大地无寸土十方世界全身是佛全身是你全身是我恁么说话急须漱口三日始得又云佛之一字吾不喜闻佛既不可闻众生名字又可得闻只为众生识情自隔故云情生智隔相变体殊若肯一念回心便见清净故马大师云不是心不是佛不是物不必道是个甚么若道是个甚么又是物了也不是心不是佛不是物直下领会去好你若悟去马大师在你脚底南泉和尚云心不是佛智不是道教中所谓宁作心师不师于心心如工伎儿意如和伎者故云心智不是道方便呼为智向言下荐取何等省力不是定要三年五年十年二十年古人逐日挨去辛辛殷勤三登投子九上洞山却成年月了也即同汝等一般又如织机之人工夫一日不废云心不是佛智不是道一法不立便是能仁又不同<a href=\"/remen/kongjian.html\" class=\"keylink\" target=\"_blank\">空见</a>无知死灰外道急荐取好光阴易过人命<a href=\"/remen/wuchang.html\" class=\"keylink\" target=\"_blank\">无常</a>你看妙喜老人前后际断尚有公案不透举??倒藤枯句归何处云相随来也方打失鼻孔又不了产妇<a href=\"/remen/yinyuan1.html\" class=\"keylink\" target=\"_blank\">因缘</a>直到虎丘诵<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>至第八地菩萨无功用行方得了然即乃颂出花阴山前百尺井内有寒泉彻骨冷谁家女子来照影不照其余照斜领颂得何得分明而今故工夫人髑髅不干情识不断拖了死尸在这里触着便是无明何不<a href=\"/remen/fangxia.html\" class=\"keylink\" target=\"_blank\">放下</a>退之又退着眼看只在这里不在远才晓得马大师说话的的实实久立珍重。</p><p>　　江州大守张君平居士请署中为诰先人对灵小参师云汝等亡者各须谛听或远或近或生天或在<a href=\"/remen/liudao.html\" class=\"keylink\" target=\"_blank\">六道</a>者无本可?皆因汝等平日打在<a href=\"/remen/wangxiang.html\" class=\"keylink\" target=\"_blank\">妄想</a>五欲内混过了日脚今在那里安身立命可惜许一道亘古不昧之性灵竟然不知具有夙根灵骨者自然<a href=\"/remen/huanxi.html\" class=\"keylink\" target=\"_blank\">欢喜</a>信受我语若生天者福尽还坠不如生在世间做个人好<a href=\"/remen/xinxing1.html\" class=\"keylink\" target=\"_blank\">信心</a>坚固<a href=\"/remen/huixiang.html\" class=\"keylink\" target=\"_blank\">回向</a>菩提日后永为道种汝之形骸虽有尽期汝之真性无形无段无灭无生觌体现前是佛四大幻躯如水上浮沤汝等不觉所以<a href=\"/remen/lunhui.html\" class=\"keylink\" target=\"_blank\">轮回</a>六趣皆业识也既受我开示后好好托生良善人家去好语不用多记取记取。</p><p>　　晚参</p><p>　　举临济在黄檗三次问话三次被棒一日辞檗檗云不须别去竟往高安参大愚去济至大愚举前话复云不知某甲有过无过愚云黄檗与么老婆心切为汝得彻困更来者里问有过无过济于言下大悟于大愚肋下还拳这就是时节因缘第一个样子也灵云三十年不知踏破多少草鞋忽抬头见桃花刺眼便云三十年来寻剑客几回叶落又抽枝自从一见桃花后直至如今更不疑这就是时节因缘第二个样子也古人有这许多样子在汝等冬瓜葫芦满堂都是饭袋子那得如临济灵云这样汉临济当日空洞洞一条肚肠问话尚然不晓岂似汝等龌龌龊龊一肚皮妄想无明痛痒不知那得心空及第果有真实参究者出来老人与你证?僧问云某甲看一口气不来向甚么处去师云向<a href=\"/remen/diyu.html\" class=\"keylink\" target=\"_blank\">地狱</a>里去云是某甲参的话头师云野狐精我这里不参甚么话头只要直下承当问某甲看谁字语未终师骂云是你家十七八代祖宗先灵僧拟议师便打复云你是那里人云杭州人师云杭州人无<a href=\"/remen/foxing.html\" class=\"keylink\" target=\"_blank\">佛性</a>云大师有佛性么师云者不唧??的汉问某甲看麻三斤师云何不向七斤半里去僧无语师云立地死汉僧礼拜退复举当年陈尊宿织蒲鞋养母云门扣见尊宿开门便推出云秦时??轹钻云门折一足因大悟你看尊宿向他说甚么便悟去如人饮水冷暖自知尽十方世界是个话头触着便是佛境界庭前柏??子麻三斤流到今日唤作话头是你们贪嗔痴障了悟门与古人分作两橛大众时光易过急须弩力众礼拜师归方丈。</p><p>　　师云说法有所得是名野干鸣说法无所得是名师子吼若论<a href=\"/remen/zhengfa.html\" class=\"keylink\" target=\"_blank\">正法</a>眼藏人人具足无一欠少使用<a href=\"/remen/zizai.html\" class=\"keylink\" target=\"_blank\">自在</a>情与无情无不具足故云蠢动含灵皆有佛性会么东村王十嫂相骂到天明复举赵州和尚云金佛不度炉木佛不度火泥佛不度水真佛内里坐这说话逗漏不少复高声云大众真佛聻赵州和尚前后相违说道佛之一字吾不喜闻今又说真佛内里坐这个赵州不怕后人简责开先问伊你将甚么作内作外内外既空又作么生坐诸仁者还会么众无语三十拄杖一杖较不得。</p><p>　　茶话</p><p>　　径山国一家风冷落数百余年矣今欲重提祖印为众举扬拨开生死重关托出最上一着还有没气息汉与径山拂子相见么若真狮子儿不妨出来露个消息僧出礼拜师便喝僧无语师便打海岸居士出问云如何是入门一句师云矮矮小小进云如何是出门一句师云长长大大云如何是不出不入一句师以拂子画一画云截破舌头如何是天上佛师云问取灯王云如何是地下佛师云老僧即今在甚么处云如何是驴胎马腹中佛师云唤居士作驴马得么云大师亦是师作驴鸣士礼拜僧问一口气不来时如何师连声唱云三满哆母?喃复云个事甚是寻常只在吃饭穿衣因众生心量差别佛说差别法喻如银汞一把撒去颗颗皆圆及至[(冰-水+〡)*ㄆ]来原是一颗杂华经云若人欲识佛境界当净其意如<a href=\"/remen/xukong.html\" class=\"keylink\" target=\"_blank\">虚空</a>远离妄想及诸取令心所向皆无碍此偈佛已说尽老僧今日又在此葛藤复举永明禅师云有禅无<a href=\"/remen/jingtu.html\" class=\"keylink\" target=\"_blank\">净土</a>十人九蹉路永明忒杀无禅有净土万修万人去说甚么三家村里事有禅有净土犹如带角虎去却角来与汝相见无禅无净土铁床并铜柱不妨干净士云会得无禅无净土意铁床铜柱也好即今大师在铁床铜柱么师云放了我放了我士云几时得出师云要你相救乃云直饶百千万亿个问头一时问来只消老僧一拂直下冰消瓦解喝一喝云有意气时添意气不风流处也风流。</p><p>　　颐浩寺里三日三上堂是为希有是为难得诸方闻之也不知是<a href=\"/remen/fofa.html\" class=\"keylink\" target=\"_blank\">佛法</a>也不知是世法天<a href=\"/remen/canchan.html\" class=\"keylink\" target=\"_blank\">参禅</a><a href=\"/remen/xuefo.html\" class=\"keylink\" target=\"_blank\">学佛</a>者要在真心笃志真心实行若无真心参之则虚若无笃志行之则假古<a href=\"/remen/rensheng.html\" class=\"keylink\" target=\"_blank\">人生</a>死心切昼夜彷徨一日挨一日无可奈何二十年三十年这般苦楚方能成佛作祖报佛深恩为甚如此只为他信得及而今人到我面前便说为生死事大生死二字挂在唇皮自家满肚龌龊要向人前摇摇摆摆假模做样可怜生及至验他如煤似墨纵然乱统几句总是寻行数墨册子上学来的毫没相干敢保他日阎罗大王吃铁棒有分在这件事若无苦心决不能廓彻清净前后际断若能真实苦心自然得见<a href=\"/remen/zixing.html\" class=\"keylink\" target=\"_blank\">自性</a>清净自性清净便见十方诸佛清净与十方诸佛同一慧命同一鼻孔同一苦行方可人天众前呵佛骂祖贬驳诸方你若自性不明学得来的一屙便了有甚交涉他悟的人如长江大海容之则万??全[(冰-水+〡)*ㄆ]放之则千波竞涌乃至万语千言无非是祖师西来大意昔日黄檗大师道还知大唐国里无禅师么有僧便问云诸方匡徒领众又作么生檗云不道无禅只是无师应在今日矣良久云适才老人说这些话若论世法则不无若论佛法远之远矣。</p><p>　　举僧问赵州一物不将来时如何州云放下着僧云一物不将来放下个甚么州云放不下担取去诸仁者梦醒也未释迦老子叮叮当当打了许多葛藤达磨大师西来恩大难酬说个直指人心见性成佛早不着便总是方便接引之词若向释迦未生达磨未来讨个分晓犹较些子如何是佛新窖坑如何是祖师西来意七八若论本分那里有个元字脚目前山河大地乃至十方世界是你诸人全身虾跳不出斗良久云还有人会得么众无语师云且归堂吃茶。</p><p>　　腊月二十九晚堂中请师吃茶分岁师云一切世间为商为客者不论千里百里俱要赶到家惟老人无家可到何故这里无你栖泊处假若三十晚到又作么生自代云千圣同途不同辙还有相随者么自代云拄杖子复云大众明日三十晚大须仔细遂归方丈。</p><p>　　师云今日三十日一年光景今宵尽明日重新发道心雪点??头花万朵旃檀香气满山林百年三万六千日总离不得今晚且道百年三万六千日从那里数起纵使释迦老子达磨大师出来口如磉盘举僧问赵州如何是道州云墙外底僧云不问者个道问大道州云大道透长安何等直?盲龟瞎鳖怎么不会明明白白一条路只为太近了可怜生冷地看来一些事也没有为甚么终日浩浩地若是悟的人横也好竖也好嗔也好喜也好<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>云本是一精明分成<a href=\"/remen/liuhe.html\" class=\"keylink\" target=\"_blank\">六和</a>合动也不要动着这所在只为你脚下泥水太重千言万语叮叮嘱嘱要后代儿孙成家立业??相传授光耀祖灯若自负我聪明我<a href=\"/remen/zhihui.html\" class=\"keylink\" target=\"_blank\">智慧</a>得些光景只管嚼蛆明眼人见之恶心呕吐径山所以安安单单住山藏头缩尾难道将悟之一字耽在胸中忽爆声即云依俙似曲才堪听又被风吹别调中便归方丈。</p><p>　　金陵除夕茶话石布衲出问除夜佛法请大师道一句师云蜡烛是蜡烛梅花是梅花衲云新年佛法请师再道一句师云且待明早来师转问衲云如何是除夜佛法衲云爆竹惊山鬼师云如何是新年佛法衲云炊香接道人又问子杨居士士答前语云痴呆连夜卖答后语云贫鬼一时驱侍者问昔日北禅分岁烹个露地白牛今夕大师分岁还烹个甚么师云烹个甚么者云这个是<a href=\"/remen/changzhu.html\" class=\"keylink\" target=\"_blank\">常住</a>公物不是大师自家的师云你那里学得来者云大师合取口吃茶好师云你问我答有甚么过师复问侍者云月窗梅影时如何者云请大师看师云七纵八横去也者云恁么则恼乱春风卒未休师云杨花扑地众便礼拜。</p><p>　　示众</p><p>　　青山白昼泉石松云蓦面相逢吾不知其谁家之子做工夫人若肯向这里会得便可稳坐家山不必更去那边闲言长语讨辛苦吃如或未然切勿脱空<a href=\"/remen/wangyu.html\" class=\"keylink\" target=\"_blank\">妄语</a>死骷髅上作活计怒雷击碎须弥石化作大洋海底雪泥牛吼木马嘶?出波斯眼中楔春晴桃李尽风流在处绿杨黄鹂掷惟有住山人打眠平生佛祖无交涉无交涉山花处处流鲜血拍膝一下云咦。</p><p>　　大众还知径山决定姓朱么汝等诸人姓个甚么若有姓出众举看如无径山与诸人下个注脚元宵定是正月半更听一偈村中乐??谷砻糠满灶脚烘被褥烟火香一觉天明乐不乐黄柳烟空索索鸿雁田中吃大麦鹭鸶怪煞红老鸦各自枝头去酬酢咄。</p><p>　　汝等要疑情起驴年去梦未见疑情是个甚么物了生脱死不是好吃的果子须得断情绝义大忘人世虽着衣吃饭何似有气的死人无分南北胸次中逼塞无路可入直到水穷山尽不得转身可怜生捏紧拳头咬紧牙齿决定要明这着子一念紧一念一步高一步念念相追步步不离不放过提得话头紧峭妄想更紧峭??命提这个妄想微细极微细非今生有尘沙劫妄想彻底起来这时只为信力勇猛妄想躲根不得彻底摇动这时节歇手不得不由歇手要一口气成在时刻也却又不断这遭??命下毒手一斩命根断去十万八千还他原是个木上座。</p><p>　　甚么事是<a href=\"/remen/chujia.html\" class=\"keylink\" target=\"_blank\">出家</a>所行的事清净五欲立人品持<a href=\"/remen/jielv.html\" class=\"keylink\" target=\"_blank\">戒律</a>不谤佛法僧不恶口两舌面是背非乃是出家人所行的事众生恶习浓厚第一淫怒痴恶习之先导汝当知昼夜宜谨慎如御边疆惟恐失蹉犯人苗稼一失途程捶胸晚矣谤自己之过罪人所不知何以故背觉合尘六根不净迷己逐物不明道眼俱名谤佛法僧非是外边有佛与你谤夫亲近善友良朋相闻好言当自?进至于无涯岸地上尚不许立立则截断你脚。</p><p>　　禅和子行脚住山须求个本命元辰着落岂是散心杂话念柏??子过日直饶你念得熟如湛水如霜如雪卓然无依你作么生出身参禅惟贵妙悟古人千里不远见人三登投子九上洞山之辈逃他一片苦心不过自然草鞋绳断顶门眼开尽大地方知是我更无别物祖师云举足掉臂无非西来大意且道西来大意为甚么觅伊不得只为你要觅所以远了假似不觅时如何隆冬严寒伏惟珍重。</p><p>　　大凡参<a href=\"/remen/chanxue.html\" class=\"keylink\" target=\"_blank\">禅学</a>道人得个小境界不要当为极则事向人前乱统非惟无益于人自丧平生出家学道之志古人三登投子九上洞山如此苦心岂无个境界他自不肯住佛祖心印难道便如是邪所以一闻千悟名分高远垂万世之龟鉴今乃末法浇漓福量浅薄操履日微偷心不死骷髅不干流注妄想不曾休息何大道之可得哉我教伊重提话头我之小境界毕竟不是前代祖师若似我者模样佛法扫地久矣安有达磨一宗流至今日你看他得心人凡有语句自然馨香自然智慧今人言说送出人前闻则绝倒。</p><p>　　经云空生大觉中如海一沤发觉即一切众生佛法如是广大如是<a href=\"/remen/yuanman.html\" class=\"keylink\" target=\"_blank\">圆满</a>如是性如是心皆不可思议佛与众生一坑埋却在里许有甚么出气处若如是见得如是亲证如是<a href=\"/remen/sanmei.html\" class=\"keylink\" target=\"_blank\">三昧</a>如是鼻孔方圆大小山河大地日月星辰无不周遍无不入这个皮袋里转身俯仰送客迎宾何劳更要提话头?究发明岂不多了一件事是则固是理即是事即不是何故众生有如是差别歪知见或贪或嗔或痴不知本源佛性中着不得这些恶知恶觉不但众生着不得纵是释迦<a href=\"/remen/mile.html\" class=\"keylink\" target=\"_blank\">弥勒</a>文殊普贤一毫毛着不得何故这里唤作<a href=\"/remen/wuxiang.html\" class=\"keylink\" target=\"_blank\">无相</a>道场无作道场无为无事无法无无亦无道场清净光明惟证乃知佛不离一切众生境界众生境界即佛境界但于其中有一点差别所以便有优劣<a href=\"/remen/guobao.html\" class=\"keylink\" target=\"_blank\">果报</a>罪福之不同耳故曰奇哉众生皆具如来智慧德相因妄想执着而不<a href=\"/remen/zhengde.html\" class=\"keylink\" target=\"_blank\">证得</a>满口道尽了也今欲参究自己本源佛性心空及第但于生死二字如救头然时时无剪爪之功一心一意牢牢靠靠凭伊佛来魔来只有自己本参卓然摆在眼前以悟为期莫待眼光落地一场懡?勉之。</p><p>　　佛是百不会的人善用一切法佛乃一无所知的人而善知一切法过现未来悉知悉见不同一切众生识见而自得无量善巧方便异类中音声海佛无知觉而善觉一切生死众生没于爱水泥犁海佛无住相而流动六根佛无识故不被诸惑境无碍故当体寂灭亦无寂灭性可得假名为佛悟即事同一家以无一切偷心杂染心<a href=\"/remen/shane.html\" class=\"keylink\" target=\"_blank\">善恶</a>二相俱不相到本性如是未有威音王名字先有此性性即佛佛即心以心名佛还不是衲僧本分事故曰心不是佛智不是道如人行路相似不知运足千差而实不知运足之所以也故云运足焉知路我见今人学道者自己一个臭皮袋打扫不曾干净便要作佛作祖学得几句残言馊语向人前下一语他明眼人掩鼻而远之可怜生时世浇薄众生福量不多那堪受无量不可思议之境界嗟嗟。</p><p>　　做工夫只管说妄想昏沉此皆生死不切之流辈直饶你做到妄想不生昏沉不有清清寂寂只见话头顿在眼前你又将何作用参禅惟贵妙悟若死守话头不妙悟守到驴年不过多吃些盐酱。</p><p>　　为僧须以<a href=\"/remen/jiedinghui.html\" class=\"keylink\" target=\"_blank\">戒定慧</a>为本方与道相应此中不然去道远矣佛云人身难得佛法难闻善知识难遇善友难亲今之所谓恶世界者以自心不良涂没了也欲得相应要自心清净即名善知识等等也岂离自心而更说有佛有人耶故云一切惟心造人身难得者难于无偷心偷心既无一切心皆无矣人身何惧<a href=\"/remen/xiuxing.html\" class=\"keylink\" target=\"_blank\">修行</a>人正不要人身人身者恶种子也但求空无相无作无为之佛身法身耳又曰人身难得仗此身而作佛人身不可少不可住也当念生死是名第一义。</p><p>　　<a href=\"/remen/xiudao.html\" class=\"keylink\" target=\"_blank\">修道</a>人只贵无事打开心<a href=\"/remen/yishi.html\" class=\"keylink\" target=\"_blank\">意识</a>扫尽葛藤枝时时念生死事大苦于胸次中我何来而不明去来本因地既不知当生平在里许提撕闲忙取舍之际如绳贯牛鼻不容他走作自然坐地折勉之勉之。</p><p>　　学道如学射发之必中矢之相应前后不改初心始有到家日子分若也此念不真此心不确任你走到天尽头处原是个王上座何故谓你有偷心在。</p><p>　　出卖骨董开个铺长日竟无来主顾呆呆每日等人到只见长安有大路你也行我也过不问人何以故学礼乎学诗乎好个问头今古着譬若金玉满盘盛毕竟要将手来举学禅乎学佛乎谁肯将心冰冷去莫教黑面老儿到相访者回恨不入地底及早修休蹉过卤莽将军阵中死黄梅时节雨家家破烂草鞋石头阻一滑滑倒起不得纵有亲朋难救护。</p><p>　　心地若开廓处处逢达磨在在毗卢主横也好竖也好颠之倒之无不妙欲往东去便向西日月逆流何不可天左旋地右旋江山原是旧衣冠万象森罗影现中个中谁得复谁失鼻孔牵来恁么时绳索从教都打折纵使千圣出头来到此无处去分雪市井村翁唱酒瓶是则名为大圆觉谁为是谁为非睡醒鸣窗纸破已明朝依旧可怜生运水般柴只是伊除却东西南北山分明还我西来意咄咄咄早思惟。</p><p>　　结制示众莫谓进堂好进堂生死拗半夜不得眠昏散和衣倒双眼撑不开板响生<a href=\"/remen/fannao.html\" class=\"keylink\" target=\"_blank\">烦恼</a>若是其中人画参夜无饱板声入耳门祖佛俱了了。</p><p>　　达磨大师知震旦人有大乘<a href=\"/remen/genqi.html\" class=\"keylink\" target=\"_blank\">根器</a>辛苦而来传<a href=\"/remen/foxin.html\" class=\"keylink\" target=\"_blank\">佛心</a>印不立文字直指人心见性成佛心可传乎作证明人耳慧可大师云我心未安乞师安心祖云将心来与汝安慧云觅心了不可得祖曰与汝安心竟谓之传佛心印此后祖祖相传传此也心心相印印此也其外有何物作众生成佛了生脱死若有角立外见即名外道注解公案即名魔说悲哉达磨一宗印子到今日百杂碎矣眼前皆为冬瓜印狗尾拂岂同前代祖师正<a href=\"/remen/fayan.html\" class=\"keylink\" target=\"_blank\">法眼</a>达磨慧可父子传心哉如今<a href=\"/remen/faxin.html\" class=\"keylink\" target=\"_blank\">发心</a>学道者要遇明眼人示之正路的的认真做当下便知分晓始不辜父母所生眼六根受用无时可离而今世间人都将血壳子认为是我向这里认差了轮回苦趣埋没本源祖师心印从生至死无由<a href=\"/remen/jietuo.html\" class=\"keylink\" target=\"_blank\">解脱</a>千圣出头提挈你不得盖谓你认贼为子唤奴作郎妄想六根自成颠倒搅混真常如云障日光明不显果欲明心须得放下夙生习气割截无始爱根三七日中千了百当这回苏醒方知佛祖出世便为这着子更无别事故云惟此一事实余二则非真四威仪中谛审谛观我之身心浮沤四大未可认为本源若非四大何者是我真心不生不灭既不离四大日逐之间我何不知真心着落如是提撕如是紧峭毕竟有一日坐地折爆地断。</p><p>　　以不动心接续如来智慧以无念无作体诸代祖师心灯以不可说境界降伏诸魔外道以<a href=\"/remen/wuwo.html\" class=\"keylink\" target=\"_blank\">无我</a>相成就多生苦行续佛慧命见一切境界即是如来境界见一切好丑男<a href=\"/remen/zinv.html\" class=\"keylink\" target=\"_blank\">子女</a>人即多生眷属不起一念成就慧身今时参禅学道之流拖一条长布裙东扫西扫水漉漉地可惜许须当照管脚跟始得今禅人乃佛法中大<a href=\"/remen/xiaoyang.html\" class=\"keylink\" target=\"_blank\">孝养</a>父母亲邻里学道虽不成佛其成佛久矣参禅虽不见性此中公而无私即性即见即佛即心矣禅人出纸请老人书随手称赞不知是个甚么咄截断葛藤。</p><p>　　今人不知妄是真如欲遣妄而求真遣妄求真先当遣自性之真如其妄自息不知真如无为随妄想而立名名相本虚依真如而得体了妄无体真如亦不立假名名相假名真如也若妄想之有根不说真如也因真如空遍法界不自有故故有妄想依之流动沦溺六道喻如大海之沤岂离水而别有沤也当知世界流动之狂花必依空而狂不空而生狂花者无有是处。</p><p>　　我有一物八个角十二只脚面孔若斗肚皮如缸南观则成北看则不是似乎甚么不似乎不甚么拟之则错不拟白云生面向东涧照之颇有相类走向西溪照之一毫不干涉且道如何即得不作无事会亦不可作戏论会若生穿凿远之远矣。</p><p>　　学道人以生死大事贴向面门时刻不容伊走作着衣吃饭行住坐卧如失至宝就地寻觅毕竟要寻他落处方可歇手不然唐丧光阴空度一生目前头出头没之事总之梦幻无劳把捉或有别妄想起即将话头劈头截去久久自然生处熟熟处生一道清净光明十方坐断佛亦不见方了生死如空中花至嘱至嘱。</p><p>　　尽大地拈来是个死关你又拟向那里安身何处坐立若欲坐关不在墙壁封却两扇门谓是关也关者心意识不行专心一念提个话头六窗清净内不放出外不放入一道孤明了境无碍此乃是关然亦不妨墙壁门窗何故通身是关通身是主也。</p><p>　　初参禅做工夫人打头要遇明眼衲僧开示始无差路无险道打头若遇着恶知识杜撰长老将恶毒之药灌于脑门一灌灌了自谓出世美味了生死之佛法悲哉痛哉这恶毒魔气外道虿尾一经他手永生永世再不得出头成魔眷属必矣而今有道气者第一要远离此等人方称丈夫思之思之。</p><p>　　山中人吟哦弄管固非本分然亦少他不得世上决无庸鄙<a href=\"/remen/shengren.html\" class=\"keylink\" target=\"_blank\">圣人</a>故假之以消闲送日脚下西山耳或问曰古人大事已明如丧考妣岂有闲工夫写画做诗推敲韵部耶答曰汝何人也居何国土曾见甚么人来还读书否识几个字否行脚否苦行否知古人作用否既不知世出世间差别事务应访高人请问细微曲折如何是道如何是大事如何是究竟法如何是世间法如何是众生如何是山河大地如何是四大五蕴如何是菩萨行如何是<a href=\"/remen/putixin.html\" class=\"keylink\" target=\"_blank\">菩提心</a>如何是生死如何是涅盘如何是本来面目如何是父母未生前事你若向这里一一明了一一透过千七百则陈烂葛藤乃至一切差别法口似悬河如瓶泻水这个唤做无碍大悲心大辨才三昧如是识见方可许你开口你若一一不理会莫教脱空漫说此个门中不是其人嗅也不要来嗅着难道大事已明的人动也动不得依你说来六根都用不着死眉钉眼如三家村土地相似才叫做如丧考妣你这些嚼死饭的秃兵要知此意驴年未梦见在近代佛法可伤邪师妄说满街满巷如卖小菜的相似担了凑人达磨一宗扫地矣自己脚跟尚未稳当将东瓜印子东西南北不管是人是鬼一齐印将去你这野狐精何苦得这些无主孤魂要他何用佛法平沉王是今日而今禅和子要知自己衣带下事也须具眼始得不可七撞八撞撞在野狐队里打哄过了日脚是为可怜愍者。</p><p>　　若有所重即失<a href=\"/remen/zhengnian.html\" class=\"keylink\" target=\"_blank\">正念</a>正念如如纶贯一切世界寂然都无动静诸佛本源众生物性到此方会迷则颠倒十方洞然了无一法祖师心印天上天下莫将髑髅妄生人我。</p><p>　　心与境会道本物齐一念相应生佛不二今之所谓有生死者虚妄业缘果因不昧人者情也识也以情识牵念念相续故有生死佛性<a href=\"/remen/liuzhuan.html\" class=\"keylink\" target=\"_blank\">流转</a>六道孰能悟之而作人间无事人也宗门向上一着与太虚同寿与万物并育而无差异世间差异者因众生有我便出生种种虚妄等相非佛性咎<a href=\"/remen/shenshi.html\" class=\"keylink\" target=\"_blank\">神识</a>过也世间众生应须拣别中有菩萨众生罗刹众生住无所住任性逍遥境无滞碍脱体无依如是光明还唤作菩萨众生得么试请道看。</p><p>　　如何是乾矢橛如何是麻三斤如何是庭前柏??子如何是青州布衫你若向这里一一透彻会得古人落处方可许你伸脚打眠横行直撞其或未然还须默默揩磨实实逼拶不得终日播两片皮胡[糸*克]乱统他时黑面老子打算饭钱莫怪径山不为伊道破。</p><p>　　开示</p><p>　　夫人者天上天下第一等奇特众生也何以故一个血肉壳子能见能闻能知能觉能辨香臭能分好恶乃至博通古今经纬天地种种聪明智巧非第一等奇特而何然都唤作乖觉非正觉也何以知之从生至死被妄想无明差遣了一生几时自家作得一日主宰自己既不能作主便不得知本命元辰着落所以道百姓日用而不知大好笑事你这些妄作妄为举足动步无非是业总不去简点他不知此身幻具平日动转施为从何处起四大分散又从何灭诸仁者若向这里猛着精采昼三夜三一心不杂如履万仞深渊相似不得一毫放纵自然虚空迸出日轮光明照耀彻古彻今威音王那边更那边消息一时捉败了也如是则任你横倾巨海倒卓须弥不为分外径山恁么告报还委悉么其或未然更听一偈啼破春风血未干月明枝上漏声残谁家犹自贪歌舞舞散歌停魂梦难参。</p><p>　　日逐进退之际接云迎雾之间皆是祖师西来大意因甚么不肯承当自为五欲所困耳假使人心必假四大五蕴以济之行之止之放之卷之要见心之所住定在何大对境分别落在何根汝欲云因眼有见还依眼识既在眼识则五根无用矣因何是中动转施为根根俱到分别前境善男子若梦寐时六根所摄六根形影当着何处既不能知还同死人有何人我留于世间六根循业现前流注妄想皆是汝之生死根本必假工夫熏习揩磨净尽渐渐纯熟圆满菩提虽然若论祖师门下不作是语何故没这闲工夫与你打葛藤古人云如何是佛麻三斤大力量人向这里一闻千悟大事已毕参。</p><p>　　智相道人请<a href=\"/remen/shoujie.html\" class=\"keylink\" target=\"_blank\">受戒</a>开示夫戒者即佛也佛以戒得成道戒乃佛之基菩萨祖师莫不打这里去今智相道人于佛戒心地法先以相应理固如是事不可废若欲利生接物无戒定慧不得入圣贤地戒乃器具如城之御贼贼不得便法身不动戒体如如作用万端随机方便当行方便者以方便而接之诸佛诸祖终不执法而化度众生也戒为万有之本诸法之源于戒方便心何碍哉四生六道莫不仗戒力度脱所以生死远离种种自在。</p><p>　　雪峤禅师语录卷第三</p><p>　　音释</p><p>　　龌龊</p><p>　　(上乙角切音渥下测角切音娖)。</p><p>　　磉</p><p>　　(写曩切音颡)。</p><p>　　??</p><p>　　(于琰切音厌禾稻也)。</p><p>　　嗅</p><p>　　(许救切同嗅以鼻就气也)。</p></div>"
},{
    "title": "雪峤禅师语录卷第四",
    "author": "弘歇",
    "html": "<div class=\"B1_text\"><p>　　雪峤禅师语录卷第四　　　　　　鱼四</p><p>　　参学门人弘歇等编</p><p>　　法语</p><p>　　示钱相国塞庵<a href=\"/wenda/jushi/\" class=\"keylink\" target=\"_blank\">居士</a></p><p>　　这个事不是带了习气做的须用全身放倒别立主人公若也朦朦胧胧如睡梦中欲求其开豁混到驴年马月未敢相许在何以故祖师西来单传直指传<a href=\"/remen/foxin.html\" class=\"keylink\" target=\"_blank\">佛心</a>印不论<a href=\"/remen/chanding.html\" class=\"keylink\" target=\"_blank\">禅定</a><a href=\"/remen/jietuo.html\" class=\"keylink\" target=\"_blank\">解脱</a>惟言见性<a href=\"/remen/chengfo.html\" class=\"keylink\" target=\"_blank\">成佛</a>禅定解脱尚不许挂向唇皮何习气敢污祖师心印哉若真欲求道悟自本心每日当以涤净身心提个话头僧问赵州如何是祖师西来意州云庭前柏??子便向这里参去。</p><p>　　示钱元冲居士</p><p>　　学道人须打点胸次洁白外缘内缘尽付春流澄澄湛湛提个话头僧问云门如何是<a href=\"/remen/fomen.html\" class=\"keylink\" target=\"_blank\">佛门</a>云干屎橛即将此恁么提撕恁么参究如护眼珠时时在念日日在疑功夫紧峭自有陈烂葛藤<a href=\"/remen/wangxiang.html\" class=\"keylink\" target=\"_blank\">妄想</a>夹杂总之不必理会只管高提本参乃至迎送吃饭穿衣惟有一个干屎橛顿在眼前动静之际但恁么参着些精神如失至宝毕竟要讨个下落岁久月深<a href=\"/remen/shengsi.html\" class=\"keylink\" target=\"_blank\">生死</a>心不退自肰得力一火煮熟始为到家绝无奇特原是旧时人干屎橛化为无上觉王莫生<a href=\"/remen/huanxi.html\" class=\"keylink\" target=\"_blank\">欢喜</a>至嘱至嘱。</p><p>　　示广原朱居士</p><p>　　以不动心降伏众魔以无言言成就慧身盖生死之由用诸妄想结业为苦爱水所滋贪欲为本其中有不受区宇者佛亦柰何伊不得且老病垂身当以自勉幻化匪坚岂能久长若无圣谛第一义把住纲宗必也早成流浪今日受用天龙鬼神筹运如是享如是<a href=\"/remen/zizai.html\" class=\"keylink\" target=\"_blank\">自在</a>皆夙智所为灵肰独步四大血躯一套套出既以血躯同于父母父母血躯同于阿谁宜审察有不谢之缘磨不吝之德也若以哭泣欲使他人知者情也痴也落阴界而不返病也恸乾坤一切草木无不知痴之谓也思之。</p><p>　　示钱仲芳居士</p><p>　　道无一向随意可以还源信力既充<a href=\"/remen/fozu.html\" class=\"keylink\" target=\"_blank\">佛祖</a>将为下立惟恐虚弃光阴这个便为难事人身何来总之黑云中过日忽朝脚踏实地心眼顿开始知径山一片老婆舌头领骂有分。</p><p>　　示钱去非居士</p><p>　　欲识本来面目先教<a href=\"/remen/fangxia.html\" class=\"keylink\" target=\"_blank\">放下</a>热烘烘这条肚肠五欲三毒付之东洋大海冷暖不干怀富贵非我有日用疏疏澹澹不求浓厚妻孥接应如影如响送客迎宾如梦如幻妄想忽生劈头截断放逸恣情是谁之过参。</p><p>　　示钱不识居士</p><p>　　不用澄心而念静不用厌凡而忻圣不用聪明而卖世不用思量而得道不用将心而待悟不以重古而轻今不以好乐而忘情不以取长而乖短不用将心而觅心不用功夫而妨道不思<a href=\"/remen/shane.html\" class=\"keylink\" target=\"_blank\">善恶</a>而定性不以肉身而求法身不以肉眼别有慧眼不以就高而卑下不以逍遥而取性已上数语皆障本心非入道之门也但要时刻究心所从来一道无遮无闭之光明不迁不谢之<a href=\"/remen/zhihui.html\" class=\"keylink\" target=\"_blank\">智慧</a>不相远矣只在汝之六根显现朝夕不居阴界故傅大士云夜夜抱佛眠朝朝还共起要知佛住处只遮语声是。</p><p>　　示四照居士</p><p>　　做功夫人不得力病在多知多解穿凿公案习气胶之三毒五欲打脱不下所以不得洞明<a href=\"/remen/foxing.html\" class=\"keylink\" target=\"_blank\">佛性</a>这事不是壁立千仞汉子终不能到佛祖境界得入无碍辩才语言<a href=\"/remen/sanmei.html\" class=\"keylink\" target=\"_blank\">三昧</a>既不得入无碍辩才语言三昧将何利生接引多方学者续祖慧命若真正为生死的人无杂用心一个话头如咬铁丸相似定要嚼碎嚼不碎??命嚼宁将身心堕于<a href=\"/remen/diyu.html\" class=\"keylink\" target=\"_blank\">地狱</a>终不放舍话头具如是信力如是疑情日深岁久骨烂皮穿七零八落瓦解冰消习气不现相将近矣差不多矣更加<a href=\"/remen/jingjin.html\" class=\"keylink\" target=\"_blank\">精进</a>三七日中立地可待此中少有一丝一忽放不下不能廓肰无圣直得身似<a href=\"/remen/xukong.html\" class=\"keylink\" target=\"_blank\">虚空</a>尚有虚空窒碍当恁么时大须仔细愈着精彩以勇猛力故忽肰坐断如生陷一般正眼迸开<a href=\"/remen/banruo.html\" class=\"keylink\" target=\"_blank\">般若</a>境界现前不见佛不见身不见一切一锭墨黑娘生鼻孔都无是处如大梦醒又如日轮当天融化雪霜影迹都无光明普照法界物物头头初无差别不作别色祖师云当初只谓茅长短烧了方知地不平珍重。</p><p>　　示振侯居士</p><p>　　士大夫肯向法门亲近善知识决择生死极为难得肰不能真实履践的究此事但说而已此事深远原不容易况今末法<a href=\"/remen/zhongsheng.html\" class=\"keylink\" target=\"_blank\">众生</a><a href=\"/remen/xinxing1.html\" class=\"keylink\" target=\"_blank\">信心</a>不笃识见不广五欲三毒如大火聚昼夜烧然无时暂息我此宗门岂易入也生死大事岂易了也直饶你是个古佛再来也须退步有分何故我这里不论圣凡只要还我个信得及一信永信梵行清白<a href=\"/remen/yinguo.html\" class=\"keylink\" target=\"_blank\">因果</a>分明千魔万难不变初心如是人者便是有智慧有力量大人许可学道目前有一等恶众生口说宗门心为魔业观其平日无所不作<a href=\"/remen/wujie.html\" class=\"keylink\" target=\"_blank\">五戒</a>不持血肉乱嚼岂<a href=\"/remen/fofa.html\" class=\"keylink\" target=\"_blank\">佛法</a>中有此一款吾谓此等恶业魔外必有魔眷属授记来魔印子上脱出来不肰那得便敢如此放肆毒气流行地狱种子说罪福本空拨无因果如此魔民阎罗王打你鬼骨臀有日在。</p><p>　　示葵石朱居士</p><p>　　人之性无性为性以万物体之各得其情所以云天何言哉春秋雨露了肰有章寒暑之性岂曰无情肰人不觉其源俱为自肰生灵之义莫不禀当仁空劫来无影响之家<a href=\"/remen/liutong.html\" class=\"keylink\" target=\"_blank\">流通</a>草木山河大地上至忉利梵天中为人物下至异类皆性也且生死之由从不信因果而得生死虚若空花不有不无求其实体了不可得是人若肯一念回心佛亦尚不见有何生死天堂地狱之有哉。</p><p>　　示云将居士</p><p>　　<a href=\"/remen/canchan.html\" class=\"keylink\" target=\"_blank\">参禅</a>一门大须仔细要以精进解脱一切杂务撇之脑后惟有话头顿在胸次如生冤家相似抛掷不下不论岁月以悟为期倘有静境界现前都莫理会只管提撕本参本参不透疑情不断终不放手直饶透过一物不立尚有物在未是到家时节转转相忆念念不离直到髑髅粉碎方有少分相应莫生欢喜此时切须谨慎有奇特怪相惑汝禅定切勿随他买草鞋行脚见人方知是佛是魔安邦定国天下太平。</p><p>　　示中邑禅者</p><p>　　做功夫人话头不亲切汝等偷心不歇护惜人情故使话头打入妄觉不得清楚若是铁橛相似一切境缘自肰远离自肰不到惟有一个生死念头欲放之除之却又不得逼塞杀人这逼塞之物要在当人为生死心切才有这假光景提起话头浑身打做一个疑团那时莫说无妄想从无始来妄想彻底摇动话头提得亲切妄想更乎亲切此时不必分别只管夹草嚼劈头截勇猛力胜一火煮熟逼塞疑情一击化为微尘佛亦不见。</p><p>　　示禅人</p><p>　　志同孤鹤远钵响乱云流夜宿石桥下晓行黄叶秋古人云未上船舷好与三十拄杖若这里会得百城烟水一场逗漏伸脚打眠衲子本分未出母胎度人已毕思之。</p><p>　　示禅人</p><p>　　离亲割爱入我法门所为何事莫是图安闲自在穿好衣裳这里大有事在即此软嫩嫩风光清依依竹色觌面相逢你作么生理会钟声夜闻黄鸟画啼不是别物谛思我父母未生已前声色未彰之际声色聻即今能闻所闻能见所见者复是何人善男子不须广学多闻只此<a href=\"/remen/suiyuan.html\" class=\"keylink\" target=\"_blank\">随缘</a>去住不了话头蕴于<a href=\"/remen/bashi.html\" class=\"keylink\" target=\"_blank\">八识</a>田中倘夙有灵骨做到花暖春香?地一声磕破髑髅也未可知。</p><p>　　示禅人</p><p>　　做功夫人提话头达磨大师西来曾无此事自六祖问南岳让甚么物恁么来马祖打牛打车镇州萝卜头种种语句发明众生心这话头不是别物即汝之性灵众生居于黑暗狂见异生生灭不定头头着逐物迷己认鱼目为明珠浮花四大为坚固不朽之物如是差异五欲爱水滋润无明使习气盛而生死求作牛马相无有了日这些相皆不离众生心别有尘相众生相倒相痴眷属相地狱相夜义相修罗相人相我相寿者相皆从一念心迷妄生若干节目如病眼见空华青黄等色空本无花病眼发生若欲病眼清明复还无知无觉之性灵不去不来本常之<a href=\"/remen/wuyun.html\" class=\"keylink\" target=\"_blank\">五蕴</a>今将古人用过应验药头服之僧问赵州如何是祖师西来大意州云庭前柏??子日用中只将提撕不许你柏??子上讨滋味一心提撕提撕到日上西山月沉东海猛地爆折亲见赵州和尚鼻孔便使身心轻快口若悬河而不滞心如利刃而无伤乃是离相离名之吹毛剑也大事已毕。</p><p>　　示偃风璞侍者</p><p>　　今时出世轻薄后生只管贪程不觉蹉路且祖道不同外道要以真参实悟尽底掀翻尚未是衲僧本分事直饶绝后再苏方有几分与禅道相应更欲向孤峰绝人迹处炊折脚铛十年二十年人天相推出来应个时节况不是道人本心。</p><p>　　示孝廉孝若徐居士</p><p>　　人所不知者心也故曰百姓日用而不知以情欲幽深秘之妙性天肰昏坠无觉嗟乎悲哉情欲妙性相去几何不知日日幽深之情欲日日妙性天肰之佛道若欲离昏坠别寻真觉妙性当昏坠离于何地令妙性真觉与汝可得耶不知当体全真肉身即法身妄想即妙觉向这里担荷得去何工夫可做何佛道可成<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>云居一切时不起<a href=\"/remen/wangnian.html\" class=\"keylink\" target=\"_blank\">妄念</a>于诸妄心亦不息灭住妄想境不加了知于无了知不辨真实其义深远只在当人直下顿断便与先圣大道合辙矣故赵州和尚云佛之一字吾不喜闻是的当语。</p><p>　　示隐闻李居士</p><p>　　云生于空忽起忽灭生从何起灭向何处今之人也同云之无根去来无依流浪飘泊竟不自知性灵无作无为无系无缚在身也六根无住在空也不染不污今之啖味舌用皆识神分别耳闻眼见亦复如是一抟血肉中不知识神从何而入为人隐闻当知以日用所住心皆业也腥腥之味少进为贵知足之念不可一日忘之。</p><p>　　示士材李居士</p><p>　　若欲了生脱死洞明大事<a href=\"/remen/yinyuan1.html\" class=\"keylink\" target=\"_blank\">因缘</a>只要一个坚固不移动脚跟便有日子可待见佛祖鼻孔大小这回方可着衣吃饭抱儿弄孙逢场作戏苟或不肰是大明咒是大神咒是何道理问取山前郑八嫂参。</p><p>　　示容思徐居士</p><p>　　行藏林下不以<a href=\"/remen/shijian.html\" class=\"keylink\" target=\"_blank\">世间</a>荣辱为念惟己事不明切切在兹既能如是用心何妨日头浩浩左之右之莫不是祖师西来大意。</p><p>　　示孝廉序东徐居士</p><p>　　入般若法门非容易事要一副真实心提个话头念兹在兹忘尔我相不着一些闲杂<a href=\"/remen/shixin.html\" class=\"keylink\" target=\"_blank\">识心</a>卜度只有生死大事不得逐日挨去十年五载以悟为期勿生<a href=\"/remen/xiedai.html\" class=\"keylink\" target=\"_blank\">懈怠</a>如救头肰能如是做去自肰坐地折爆地断一闻千悟诸代祖师无容身之地。</p><p>　　示卓庵禅人</p><p>　　住山人不必将心用坏了有本分事在所谓急债宽做诗字文章海内多多未称尊贵大彻悟光扬祖庭者实为希有他悟的人转身吐气别有一家风颇见前代已了事后说几句闲澹语字字印心不说别处如星月在天俱发光明心地般若亦复如是朽记得昔年往西峰时云抟如绵幽然可喜偶占晚来雨过苍峦静一片白云又进山复云断崖花冷千峰吼松落烟光集地香狮子岩中苦心事如何分半到朝阳振衣亭下旧题目冷地思量我是谁龙??长成三抱半扶苏夜月雪为皮尝思复住西峰奈山中难得卓锥之地所以几回念起几回休今老矣视听不聪身疲力倦冷坐语风待天年而已不复游山问水也禅人既住西目庵中冷静无事正可进向脚前脚后事丢向他方世界倘得三年中改头换面得好消息不辜此往那时方来吃朽拄杖思之勉之。</p><p>　　示慈庵禅人</p><p>　　此事不必向外寻讨但办一个干净肚皮无事不办也做功夫人尽是说功夫者他会做的人默默十二时中只有一个不了的心肝横于胸次更无第二物也古人云那个拖你死尸来但向这里看不须持咒念经求人不如求己诚哉是言也假以脑后一捶打死了你又作么生者个事要真真实实念兹在兹虚言浪语一些来不得若肯放下眼前将自己转归万物了也古人云目前无法意在目前不是目前法非耳目之所到好个夹山说得忒煞干净好与三十拄杖。</p><p>　　示瞿翼禅人</p><p>　　若欲举扬<a href=\"/remen/zongjiao.html\" class=\"keylink\" target=\"_blank\">宗教</a>直待虚空落地才有说话分不然总是七家村闲神野鬼祭孤?茶饭与我宗门有何交涉近今末法衰替见得如是总不如是人天见责<a href=\"/remen/hufa.html\" class=\"keylink\" target=\"_blank\">护法</a>嫌嗔谤大般若口吐黑烟他时异日打你鬼骨臀有日在阿呵呵聚众五百六百不是好事正是吾宗败坏相心头无一些见识口说得十分现成学语之流可怜愍者这些地狱种子何时休歇直待热病打头尚是不肯放下恶魔识见魔寐人家种子犹在秃奴儿何苦得这碗饭随分有得吃何必要称和尚登高座嚼蛆虫乱嚼出来刻向板上成得甚么说话看伊俗人文章有调法有转句活句尽入文字三昧你者些秃兵秃贼秃野狐精死入阿鼻无间剥皮剔骨叫苦无量心酸难忍到此时你还上堂得么小参骂谤人得么一千七百则公案许多差别机缘这些魔民道总之一个道理只管胡言乱统一盲引众盲牵入地狱眼前几许魔民遭恶鬼打杀秃兵你还怕么从今后发<a href=\"/remen/putixin.html\" class=\"keylink\" target=\"_blank\">菩提心</a>做个好人莫待眼光落地做手脚不办。</p><p>　　参请机缘</p><p>　　师见云栖莲大师问云如何得成佛作祖去莲云问道于盲师云道岂盲耶莲云我盲师打○相云总在这里莲指○相云盲师云见妇不须重下泪还他原是个中人莲云不是个中人师云却好莲云好好师<a href=\"/remen/libai.html\" class=\"keylink\" target=\"_blank\">礼拜</a>次日呈偈莲着语偈云不解西方不学禅莲云低声低声偶来尘世只随缘莲云解也学也三间茅屋傍溪住莲云溪深路滑两扇竹窗关月眠莲云春色满园关不住碎尽衲衣那有结莲云争似寸[糸*系]不挂养长头发欲成颠莲云成颠亦不恶自从会得吾师意莲云胡饼里讨汁白雪飘飘六月天莲云夏行冬令寒暑不正复嘱云以头陀行住双髻山续祖慧命师参龙池幻和尚入门把住云佛不见身知是佛且置如何是若实有知别无佛幻云有了你没了我师拓开礼拜幻云雪峤不得老僧道师拂袖出次年复参幻竖一指问会么师云者个唤作甚么幻微笑又次年穿草鞋直上方丈幻云你草鞋犹未脱也师云何处见草鞋来幻又微笑师即呈偈云数载龙池三度登重重问话舌生冰草鞋分付虎狼去双髻峰头一个僧。</p><p>　　问答机缘</p><p>　　黄海岸居士到庵问云入泥入水来时如何师云滑杀人士云久闻雪峤及至到来不见一点师云日头大士云雪镕后如何师云春水满溪流士云大师曾见甚么人来师点胸云雪老士礼拜。</p><p>　　一日茶次谓海岸云老人今年六十六复自轮指云丙丁戊己庚良久云怪见得把人牵来拽去原来水牯牛入命宫拖泥带水东触西触虽然且喜水足草足黄居士便问水足草足时如何师云饱杀人进云水牯牛还瞌睡也无师云扑面秋江白月飞鹭鸶撞入芦花里余居士进云恁么则一色边去也师云芦花变作黑灰飞鹭鸶不撞芦花队士礼拜海岸请益师云此事大不容易常有禅和子到问做工夫老人只教伊诵<a href=\"/fojing/jingangjing/39210.html\" class=\"keylink\" target=\"_blank\">金刚经</a>去士云如何是金刚经当头一句师画○相示之士于○相酬之师复画○相作背抛势士画○相呈之师以拳捶○相士便喝师呵呵大笑云今自亲见沩仰父子。</p><p>　　黄居士问云门在睦州处悟得为甚却嗣雪峰师云知恩报恩复问元正启祚万物咸新百户千门灯然室内且道与少室一灯是同是别师云只有长江水滔滔空自流士云流到甚么所在师云住住又问雪覆千山为甚孤峰不白师云理合如是士云如何是夜半正明天晓不露师云十八士云请师更道师云一条舌。</p><p>　　师举三日前得一梦室中火起老僧喝两喝火??渐微自占曰般若如大火聚日来老僧举扬家丑莫非正应此梦余居士云早是大地火发了也师云老僧甚么处安身一僧进云请师再下一语师云向居士鼻孔里士云打失鼻孔救取眉毛师颔之。</p><p>　　士问如何是函盖乾坤句师云扑不开如何是截断众流句师云只少一点如何是随波逐浪句师云随我来如何过得独松关师云莫作假鸡啼。</p><p>　　僧问古人云父母未生已前如何是我本来面目本来面目即且置如何是我父母师云厕边取。</p><p>　　僧求开示师云诵金刚经去进云这是某甲打翻过来的师云打翻的聻僧竖一拳师竖两拳云你还竖得三个拳头么僧无语师喝出复云来来僧回首师云你年多少僧云二十四岁师云二十四岁前你在那里僧拟议师直打出。</p><p>　　僧问如何是金刚王宝剑师云不斩野狐精云如何是踞地狮子师云眼如何是探竿影草师云早知汝在途中如何是一喝不作一喝用师云要你自死。</p><p>　　问雪覆孤峰时如何师云愁杀人问祖意教意是同是别师云日月在天。</p><p>　　师扪虱次闻谷师向背后拍肩一下云和尚慈悲些师云个个见血。</p><p>　　师过土桥看湛然师同众茶次师举鼓山公案问湛云一枝圣箭途中折却了也那里是他箭折处湛无语师笑拊湛背云折却了也有僧参次师云此事如十字街头把势四面有虎狼如何得条活路方免丧身失命僧云舍他吃了罢师叱云不吃你者死尸便喝出。</p><p>　　僧问如何是生死大事师云汝今年多少僧云三十九岁师云且如三十九岁前汝在何处安身僧无语师云这个便是生死进云要见在何处迷起师举茶杯云这个唤作甚么僧云茶杯师云向这里迷起。</p><p>　　闻谷师问大悲千手眼那一只是正眼师云露天石臼子进云意旨如何师云瞎。</p><p>　　博山道开参次问近今佛法如何师云拄杖长一丈进云清净雪山还有狗子也无师云不消得进云背后的聻师云两个开拟议师便打开夺拄杖师云佛法不是这个道理侍者点茶来与这僧吃开放手而立师云多少伎俩只消老僧一杯茶便冰消瓦解次日师坐次开侍立师云作么开云问话师云问即饶你问切不可动着舌头开便问镬汤炉炭时如何师云正是老僧行履处进云风清月白时如何师云其中事作么生云人丛马踏时如何师云谁在途中云鹤立青松时如何师云雪下来也云涧水潺潺即不问如何是双髻家风师云一堆土灶万个峰头问大师承嗣何人师云远山终日看云里铁牛嘶云如何是祖师西来意师云破二作三云意旨如何师云常言俗语开礼拜。</p><p>　　唐祈远居士问如何是参禅着力处师云泥牛拽铁磨如何是参禅险难处师云看脚下如何是参禅受用处师云吃粥吃饭问破屋将倒时主人如何料理师作撑势古人云省力处便是得力处两手撑时莫不费力否师云倒也倒也。</p><p>　　僧问如何是宾中主师云曾为浪子偏怜客月下风前几度吟如何是主中宾师云楖栗横肩不顾人直入千峰万峰去如何是宾中宾师云一片春云飞出岭至今缥缈不还山如何是主中主师云眼里瞳人双赤脚生来好丑任君看。</p><p>　　僧问如何是夺人不夺境师云古寺无门春殿月鸡鸣[茆-ㄗ+(邱-丘)]店五更霜如何是夺境不夺人师云马蹄踏碎中原石醉饮渔歌江上声如何是人境两俱夺师云自从一去潘郎后花木无香草不青如何是人境俱不夺师云长将日月为天眼指出须弥作寿山。</p><p>　　僧问如何是第一玄师云虾蟆吞大虫头动尾巴颠如何是第二玄师云赤沙画簸箕是甚祖师意如何是第三玄师云悔杀当年句鲇鱼上竹竿如何是第一要师云乞我一文钱十字街头讨如何是第二要师云五更侵早起终岁忙忙了如何是第三要师云月落不成眠书声秋阁晓。</p><p>　　僧问如何是云门饼师云官巷口如何是赵州茶师云不湿口如何是祖师西来意师云六月火烧山意旨如何师云好下萝卜。</p><p>　　僧问如何是佛师云大珠和尚道的复云会么云不会师云三脚虾蟆。</p><p>　　程季清居士问在家做工夫还成佛否师云三脚木马士云不会师云驴年去士礼拜。</p><p>　　师一日与五岳居士坐次士指傍僧云这丘荒田怎么好师云直待春到士云春到来时如何师云犁把一齐出。</p><p>　　师浴次侍者面前经过师即跪浴锅中问云跪即不问如何是祖师西来意者云大师跪起即道师起云道道云某甲跪大师有分师呵呵大笑。</p><p>　　僧参师以婆子烧庵话勘之僧无语乞大师代下一语师云大似商人落夜僧礼拜。</p><p>　　僧指地上雪问云日出后如何师云一场懡?。</p><p>　　僧问急水滩头下一篙如何着力师云你还打湿脚也未僧无语师打出。</p><p>　　郭??眉居士问如何是无地地主人师云不居阴界云菩萨向地狱观化一巡谁是同伴师云眼中无珠脚下无指云尽<a href=\"/remen/sanjie.html\" class=\"keylink\" target=\"_blank\">三界</a>是个圆扉谁人出得师云三界外问将来士礼拜。</p><p>　　僧问路逢狮子时如何师即震威一喝僧无语师打出。</p><p>　　俞彦直居士问祖祖相传传个甚么师竖一指云这个士云人人有这个何必要传师云你只认得指头士礼拜。</p><p>　　蔡居士与师同过<a href=\"/remen/fangsheng.html\" class=\"keylink\" target=\"_blank\">放生</a>池师问云许多鱼何不放些去士云我这里飞去底师打一扇云还在这里。</p><p>　　师一日问侍者云一切说得出到此为甚么说不出者云嗄师云不关口事。</p><p>　　僧问云生月际时如何师云甚么时节云??凋叶落时如何师云鸟不宿。</p><p>　　师问?侍者如何是人云不逢师云不逢时如何云落日照青山师云一场懡??礼拜。</p><p>　　僧问如何是休粮方师云两粥一饭进云此理如何师云不曾嚼着一粒米进云若然一切人皆相似也师云不堕诸数。</p><p>　　师坐次琮侍者过师召云弘琮琮回首师打○相琮便喝师竖拂子琮拂袖出师搊住云速道速道琮拟开口师打两拂云且饶你去孤崖参茶次师将拂子案上一击问云这一击五家宗是那一家崖拟议师便喝复云一击三千里果然人不知。</p><p>　　僧请益师云眼耳鼻舌六根何物也下一语看僧不能答代云与我[翟*支]破骷髅僧云不会代云捏出汁来众人各相顾视师云如鸭闻雷。</p><p>　　师方丈茶次云一人发真归元十方虚空悉皆消殒即今虚空现在如何消殒弘璐云大师何得蓦面瞒人师摇首璐云唤甚么作虚空师休去。</p><p>　　僧进方丈不礼拜云会得者个即礼拜师云者个是甚么僧伫思师直打出方丈。</p><p>　　伯玉透庵次公三居士茶次伯玉居士举慧持出定因缘师问云慧持入定数百年击金磬出定邓隐峰倒立而化还是定不是定士无语师呼伯玉居士士应诺师云我为你出定了也透庵云大师自起自倒师云也难得良久师问云也难得是什么语庵云是纵语师云未在庵云是什么语师云活埋。</p><p>　　山斋茶次师问既是陈尊宿为甚身子只得半截众下语不契代云前人置得又云埋没他不得复举夹山掘坑因缘邓居士云贼后张弓师云扫帚粪箕不在手居士云[(冰-水+〡)*ㄆ]师云好则好鬼窟中来的士云那里得知师云[(冰-水+〡)*ㄆ]僧参次问四大分离时向甚么处去师曰棺材里去进云意旨如何云埋在泥里僧礼拜师喝出。</p><p>　　何相国方坦庵方孩未同进静明寺师举僧问云门大师如何是一切智通无障碍门云扫地泼水相公来今日静明这里也不扫地也不泼水相公来也请下一转语公云荒田不拣草师大笑公云这一笑是赏是罚师复笑公无语。</p><p>　　雪峤禅师语录卷第四</p><p>　　音释</p><p>　　觌</p><p>　　(杜历切音狄见也)。</p><p>　　辙</p><p>　　(直列切音彻)。</p><p>　　峦</p><p>　　(卢官切音銮登石峦以远望)。</p><p>　　蛆</p><p>　　(子余切音苴)。</p><p>　　簸</p><p>　　(乌果切音駊扬米去糠也)。</p><p>　　?</p><p>　　(如乘切音仍玉器)。</p></div>"
},{
    "title": "雪峤禅师语录卷第五",
    "author": "弘歇",
    "html": "<div class=\"B1_text\"><p>　　雪峤禅师语录卷第五　　　　　　鱼五</p><p>　　参学门人弘歇等编</p><p>　　<a href=\"/remen/fozu.html\" class=\"keylink\" target=\"_blank\">佛祖</a>偈赞</p><p>　　雪山相</p><p>　　用尽自己心笑破他人口六载雪山着甚死急肯向无佛处称尊犹较些子然虽如是衣钵下作么商量当初捏碎<a href=\"/remen/xukong.html\" class=\"keylink\" target=\"_blank\">虚空</a>骨今日捥云补漏天</p><p>　　佛</p><p>　　瞿昙老爷乃是世出<a href=\"/remen/shijian.html\" class=\"keylink\" target=\"_blank\">世间</a>天上天下大<a href=\"/remen/shengren.html\" class=\"keylink\" target=\"_blank\">圣人</a>广摄四生普慈三有饶君具无量广长舌一身多身通身是口遍恒沙世界微尘一一微尘具一一口出无量音声赞叹莫及老爷<a href=\"/remen/gongde.html\" class=\"keylink\" target=\"_blank\">功德</a>不可思议岂凡夫<a href=\"/remen/zhongsheng.html\" class=\"keylink\" target=\"_blank\">众生</a>敢下语称赞虽然其中有一着不如径山且道那一着闭口深藏舌安身处处牢</p><p>　　观佛</p><p>　　佛是大觉金仙天上天下第一个老爷世间无过于此若有口吐风雷手拈铁棒者是我宗门下一种灵利衲僧与瞿昙老人行不到的谓之殃及儿孙事咄</p><p>　　文殊</p><p>　　文殊翁文殊翁纵使骑却金毛狮子游遍五须弥一一香水海到这里总没交涉不如本分衲僧住空山煨榾柮打野菜扫黄叶卧个破柴床歌吟干屎橛活脱狂机不可禁一槌击碎珊瑚月文殊翁文殊翁若要好思量且过一边着</p><p>　　文殊师利童子</p><p>　　大师从何处来踞狮子之座欲往何处思惟不下或要到径山么径山有青狮子儿是大士之亲嫡血大士莫忘记好敢问大士<a href=\"/remen/shizun.html\" class=\"keylink\" target=\"_blank\">世尊</a>安乐否即今清凉山何人主持万二千菩萨谁为座元谁为维那这个法门全仗大士助一臂力使我结制大众一个个发明心地得无碍辨不思议广说事事无碍波罗密门尽法界众生皆入此宗</p><p>　　调师图</p><p>　　稽首文殊师利大士我当亲近无舍离一日一刻乃至梦寐相随其后大士谓我言有一青狮子方得三岁汝可收讫无至损伤善调养之将来大哮吼震动寰宇一切不作法怪异之属相闻其声即自调伏即自归依今日大士何来至此随从多人还当<a href=\"/remen/shuofa.html\" class=\"keylink\" target=\"_blank\">说法</a>耶还游戏耶清凉山万<a href=\"/sheli/roushen/36509.html\" class=\"keylink\" target=\"_blank\">肉身菩萨</a>其中得<a href=\"/remen/shentong.html\" class=\"keylink\" target=\"_blank\">神通</a>者几几今日请为速说不必将前三三后三三换人眼到这里总用不着要大士空劫已前道取一句若到不得径山借口与大士道昨日新条斩旧令门前山岳雪堆堆</p><p>　　文殊大士</p><p>　　稽首文殊师利从何处发足到我这里莫得寻花上苑莫得去住不安因甚么到此死坐不起思量甚么物作舟作航且莫<a href=\"/remen/wangxiang.html\" class=\"keylink\" target=\"_blank\">妄想</a>照管脚下青狮子座假如坐得瞌睡你又作么生消遣不若归清凉山万菩萨众中作一条拄杖人天有眼宗通教通绝无一字渗漏始称丈夫咄千花雨泪台山草石上空谈无舌人</p><p>　　普贤</p><p>　　这里一物也无骑个六牙白象到此作么遇着跛脚阿师定是一顿拄杖趁出山门饶你广大<a href=\"/remen/xingyuan.html\" class=\"keylink\" target=\"_blank\">行愿</a>不如归去好山僧恁么赞普贤恁么会苏堤风细柳花飞野鸭昼长打瞌睡</p><p>　　观音大士</p><p>　　吾谓大士多了一件事到处被人图写以为是观音悲哉众生不知自己六根门头尽是观音出现所怪大士不本分惑乱人家男女圆通讷云长安风月贯今昔那个男儿摸壁行岂不是大士多了一件事这事岂人可与可授耶大士利生不过皮毛上<a href=\"/remen/zhuansheng.html\" class=\"keylink\" target=\"_blank\">转生</a>授生以善<a href=\"/remen/jiaohua.html\" class=\"keylink\" target=\"_blank\">教化</a>以慈悲摄无量<a href=\"/remen/yinyuan1.html\" class=\"keylink\" target=\"_blank\">因缘</a>终不能吐露把众生尽底掀翻若要这样辣手用剑刃上事毕竟输我宗门前代诸老师佛及菩萨只可说好话说<a href=\"/remen/yinguo.html\" class=\"keylink\" target=\"_blank\">因果</a>唱导之师而已达磨大师若无慧可尊者几希</p><p>　　水墨像</p><p>　　不见大士金色身而幸<a href=\"/remen/suixi.html\" class=\"keylink\" target=\"_blank\">随喜</a>水墨像大慈悲力不思议一一音声悉皆应牛声马声及虎狼<a href=\"/remen/diyu.html\" class=\"keylink\" target=\"_blank\">地狱</a>种种音声相皆是<a href=\"/remen/zizai.html\" class=\"keylink\" target=\"_blank\">自在</a><a href=\"/remen/wuwei.html\" class=\"keylink\" target=\"_blank\">无畏</a>力而能摄受诸业力墙壁瓦砾<a href=\"/remen/wensixiu.html\" class=\"keylink\" target=\"_blank\">闻思修</a>露柱顿入三摩地</p><p>　　稽首大<a href=\"/remen/beiguan.html\" class=\"keylink\" target=\"_blank\">悲观</a>自在众生何日得<a href=\"/remen/jietuo.html\" class=\"keylink\" target=\"_blank\">解脱</a>众生有我不自在自在众生<a href=\"/remen/wuwo.html\" class=\"keylink\" target=\"_blank\">无我</a>所<a href=\"/remen/sanjie.html\" class=\"keylink\" target=\"_blank\">三界</a>一切所有法尽是菩萨悲心应三界一切法既空菩萨悲心亦无用莫教好肉剜作疮疮元无痕肉无瘢我劝菩萨早[(冰-水+〡)*ㄆ]拾<a href=\"/remen/fangxia.html\" class=\"keylink\" target=\"_blank\">放下</a>净瓶岩底坐善财童子学<a href=\"/fojing/xinjing/yuanwen.html\" class=\"keylink\" target=\"_blank\">心经</a>从来不识元字脚阿多婆牛渡大河头角已露</p><p>　　绣观音</p><p>　　此上座名曰观音自洛伽山去五<a href=\"/remen/tianzhu.html\" class=\"keylink\" target=\"_blank\">天竺</a>在这里经过无端被那乡闾人通身针劄累他善财龙女一齐叫屈不妨不妨应以妇女身得度者即现妇女身而为说法然虽如是鸳鸯绣出从君看不把金针度与人</p><p>　　大悲千手眼</p><p>　　问道菩萨用这许多手眼作么汝等正不知菩萨手眼因众生有如是差别异故菩萨应之非菩萨真有祖师云通身是手眼即此意也虽然其实无多子</p><p>　　这光明中无法不具逆顺斜倒差别异形隐显出没影现世间衲僧到这里彻底分明未称奇特何以故离不得这里众生迷这里坠于恶道轮转不息菩萨达此无遮无障应化三界彻底老婆欲指众生得个入路虽然不得相欺眼里耳里鼻里舌里身根意根乃至运水搬柴穿衣吃饭无不是众生大悲千手眼应用十二时故祖师云通身是手眼</p><p>　　观音自观音径山自径山与我毫没交涉我若靠观音得<a href=\"/remen/chengfo.html\" class=\"keylink\" target=\"_blank\">成佛</a>正好做梦到<a href=\"/remen/mile.html\" class=\"keylink\" target=\"_blank\">弥勒</a>快教伊[(冰-水+〡)*ㄆ]拾行脚到他方世界去不要在此碍手绊脚痴众生受哄弄烧黄熟香熏他鼻孔咄咄</p><p>　　十六罗汉赞</p><p>　　不会<a href=\"/remen/canchan.html\" class=\"keylink\" target=\"_blank\">参禅</a>何其倔僵捏串数珠作人榜样(危坐<a href=\"/remen/nianfo.html\" class=\"keylink\" target=\"_blank\">念佛</a>)</p><p>　　举眼无亲欲行无路靠根竹杖思量甚么(倚杖思惟)</p><p>　　手捉其物死杀不放劳他<a href=\"/remen/shaoxiang.html\" class=\"keylink\" target=\"_blank\">烧香</a>块块勿着(如意烧香)</p><p>　　端坐何为净心离欲都卢张嘴任渠摸索(<a href=\"/remen/jingzuo.html\" class=\"keylink\" target=\"_blank\">静坐</a>摸索)</p><p>　　得小神通共谁酬酢擎个净瓶自取其乐(卖弄神通)</p><p>　　靴里动指驴年不悟一念妄起枝叶已露(着靴坐受花果)</p><p>　　裹头曲项大半郎当打开卷子[(冰-水+〡)*ㄆ]拾不上(裹头开卷)</p><p>　　枯木寒岩想是此老望渠回头直待树倒(枯木立禅)</p><p>　　这个差异黑心脸起用涂毒药我不如你(坦臂操药)</p><p>　　手不释卷诵白莲经长眉几茎勿遮眼睛(长眉搸经)</p><p>　　老极无齿紧闭其嘴待白云来拽杖而归(倚杖闲生)</p><p>　　消遣白日手拈香炉觑不破机苏噜苏噜(捧炉默念)</p><p>　　且莫算计如意自在坐烂石头身心痛快(横身石头)</p><p>　　猛虎拽尾且啸而来被人简点皮毛尚在(伏虎拨毛)</p><p>　　捏住放行钵盂脱盖从此入者畜生作怪(隆龙展钵)</p><p>　　不着两头中流已渡赖他头毛末后一步(渡水捺童子头毛)</p><p>　　降龙赞</p><p>　　云浮空而不雨龙欲降而未降长年死丁丁坐被人唤作枯椿唯既是天台罗汉为甚堕在丹青笔下</p><p>　　伏虎赞</p><p>　　这僧得几许神通受用皮毛相逢黄檗老阿师斫折项不道我不与你说分明记取</p><p>　　罗汉像</p><p>　　耘耘绿草细成章花盖梧桐地作床坦臂恨人何不会眉毛横竖结清霜</p><p>　　达磨大师</p><p>　　堕堕堕皮鞋一双笠一个横在肩头辛苦生思量担到西域去只此这个放不下谁个肯来归依你</p><p>　　尊者久坐不倦为求八故吃毒异常死亦不顾大慈心力遍一切处到震旦国接得一个如花开敷如月在波香海澄清灯续无数若鹤林素若妙喜祖</p><p>　　大胆粗心闯来东土说道有传<a href=\"/remen/foxin.html\" class=\"keylink\" target=\"_blank\">佛心</a>印忒煞掉谎及至梁王殿上有口难分自成逗漏拂袖便行哑子吃苦瓜直入千峰万峰冷冷落落九载秋风若无慧可大师笑破他人口久闻担履归家如何还在这里若不是异乡别井人将断贯索穿却你鼻孔朝打三千暮打八百高悬双径峰头待你忍饥无暇那里有工夫去卖传佛心印</p><p>　　人谓西来达磨我道是担水河头卖的客作汉自梁至今被人画影图形焚香<a href=\"/remen/gongyang.html\" class=\"keylink\" target=\"_blank\">供养</a>道是东土鼻祖不知逗漏家风不守本分何苦得人人吃饭穿衣知时及节你定要剜肉做疮压良为贱来来去去卖弄这些骨臭气</p><p>　　大师传佛心印来震旦国吃若干苦辣冷坐九年被人唤作壁观胡僧至今画影图形烧黄熟香供养虽然就中一点不好只履西归笑你犹有这个在</p><p>　　汝是梁时到我这里旧得紧的面孔东也见你<a href=\"/remen/dazuo.html\" class=\"keylink\" target=\"_blank\">打坐</a>西也见你渡江任你走尽天边无有着你所在是我等不唧??秃奴辈道你是个西来传佛心印之祖师且喜没交涉虽然怜你辛苦多年且留你这嘴脸挂在壁角</p><p>　　睦州陈尊宿</p><p>　　这个尊宿忒杀无礼单用粗拳辣手接人若青天挥霹雳电卷星飞云门大师被你一拶死去十分损一足左跛右跛这样恶魔王老秃奴<a href=\"/remen/fofa.html\" class=\"keylink\" target=\"_blank\">佛法</a>岂如是耶相闻后世儿孙也道末后有人骂你咄仁者见之谓之仁</p><p>　　高峰妙禅师(像藏匡山狮子峰)</p><p>　　大师居西天目狮子岩壁立千仞之风攀跻不得苦行一生道满天下双髻六载龙须九年未尝一日若倦以枕子堕地打破<a href=\"/remen/shengsi.html\" class=\"keylink\" target=\"_blank\">生死</a>鬼窟寿算五十八岁<a href=\"/remen/niepan.html\" class=\"keylink\" target=\"_blank\">涅盘</a>于死关全身缶塔可谓铁成金骨刀斧斫不入面孔<a href=\"/remen/sheli.html\" class=\"keylink\" target=\"_blank\">舍利</a>无数光现发根千载之下更有何人像得我师我师真我师也非称呼之师也影子在此且道高峰主人公在何处道道</p><p>　　龙须脱皮换骨向双髻峰顶呵佛骂祖六年败阙倒转旗枪直入深深天目狮子岩中冷冰冰一十八载滞货方才得价若断崖之与中峰更无得意于先师且道还有人么临崖看浒眼特地一场愁</p><p>　　断崖义禅师</p><p>　　这状阿谁雪岩之孙高峰之徒中峰之兄卓然天目若影若空远续临济之风眼空四海佛祖不容千岩坐断粉碎鸿蒙身心宇宙鼻舌俱通了无所了宗无所宗证何<a href=\"/remen/sanmei.html\" class=\"keylink\" target=\"_blank\">三昧</a>有神化工诸祖莫及云深难穷断崖断崖吾谓汝从</p><p>　　云栖大师</p><p>　　这和尚出世四十九年得文字三昧捏管铁笔把住天下衲僧见者无不指归<a href=\"/remen/jingtu.html\" class=\"keylink\" target=\"_blank\">净土</a>更不提起向上巴鼻蓦拶相逢未免跳入狮子窟里大惊小怪和泥合水且道以何为验几回明月下亲见鹤翻身</p><p>　　<a href=\"/remen/nianfofamen.html\" class=\"keylink\" target=\"_blank\">念佛法门</a>大似悬羊头卖狗肉开铺四十余年竟无一人嗅着可怜江国行人少狼藉山前多少花</p><p>　　幻有传和尚</p><p>　　三次到龙池不曾有一字或伸一指头草鞋脱还未尝说口头禅一捏竟粉碎这样老古锥憨憨过日子冷地好思量恨心彻骨髓不用恶钳锤只会笑而已笑里有刀泥里有刺龙池出天童棒喝西来意</p><p>　　密云禅师</p><p>　　天童师兄还知么径山常骂你是个破木杓向东溪舀水则不得西溪安能有之饶你直走之金刚际索取衣兜将来逗漏不少不肯作个本分衲僧定要卖弄笑岩和尚家丑大唐国里那个不知你是个破木杓</p><p>　　这位老兄三十年前在禹门同出山历路随了我走到越城尚不肯同伊说半字今日天童大作佛事阐宗扬教扭捏达磨大师鼻孔后代儿孙分疏不下何如何如</p><p>　　这老汉一副生铁面皮没些子人情一条白棒不论是佛是魔只管劈头便打直饶打得血淋淋地犹是不肯住手呵临济下儿孙天然有在他时异日相逢马相公铁棒又教谁吃</p><p>　　多年不学老胡禅且喜今朝日胜年天大事来同?唾草鞋不值半文钱师兄坐得好我亦径山眠</p><p>　　生前作业打人骂佛其罪莫大不入天堂便入地狱还有人相救么直待弥勒下生水牯牛是汝同参救取一半咄咄</p><p>　　横赞竖赞赞叹不及天童山里捏神捏怪惹得这些削秃如蜂护王如龙护珠我看你这个老阿师有多少奇特要作临济儿孙且未梦见在</p><p>　　题大司?广京朱<a href=\"/wenda/jushi/\" class=\"keylink\" target=\"_blank\">居士</a>绕膝图</p><p>　　先生之道若大树根深错节难指示枝叶盘桓香自清垂垂花果皆儿孙先生之德如邱山苍崖石壁元寻常和风微扇薜萝动林白扶疏明月霜水田野岸细草绿欢娱日日闲清足上下交罗如贯珠池塘春暖莺双浴歌夜不知秋水深鸳湖面面藏天腹云可掬兮鱼可呼金盘托出千年图问道几时来到此固非避喧爱寂莫诸君相逢总不语舒卷且留山水居</p><p>　　彦直孝廉像</p><p>　　大心普戴惟善是崇方正生平世所珍重如花开敷居春风中来既不留去何所从眉目俨然如锽在钟美哉此老无物可同</p><p>　　题葵石居士行乐</p><p>　　苍崖修竹青草苔花日日春光时时风月且道君家就地冷坐从何处到此图眼前这些光景不肯还家归舍死板板转动不得六根虚豁无分彼此诸念冰消融通短长快哉震旦国中能得几人像你自在倘他年杖笠五峰东坡池上再与相见</p><p>　　无住沈居士小像</p><p>　　是真非真是幻非幻毕竟是谁具眼者看如意在手有经两函长年敷坐云山无住先生模样梅花枝上冷魂飘芳草石头举一半</p><p>　　??庵王居士小像</p><p>　　狗子<a href=\"/remen/foxing.html\" class=\"keylink\" target=\"_blank\">佛性</a>无五五二十五逼塞赵州关叮咛莫莽卤即此是赞君将军射石虎瞥尔顶门开是真相见我</p><p>　　自赞</p><p>　　这个若是雪峤老子劈脊一棒打折你驴脚若道不是雪峤老子唤千手大悲菩萨来拔脱你两茎眉毛教你人不成人鬼不成鬼毕竟如何若何仲弓宰我子贡子由子夏咄是何言欤天目耳长拖得远渴龙饮水入西湖?唎?唎苏噜苏噜</p><p>　　又(像藏径山)</p><p>　　这个不会佛法汉有甚巴鼻一脸清冷冷骨头刀斧斫不入双髻峰独宿一十二载壁立千仞吟风啸月傍若无人袒胸露臂气宇如王未得杨岐正脉坐断禹门活捉虎狼折脚铛中烧尽千七百则陈烂葛藤触鼻生香大块吞吐不点盐酱一饱便休呵呵大笑打筋斗不记数骂佛祖有来由泥团雪团一任诸人横嚼竖嚼神猜鬼猜取性逍遥山颠风颠今朝掇转船头斩新条令循规蹈矩时时如见大宾乱发垂肩日日当胸义手波澜沧海龙蛇顶戴尧天星斗不是无钱买草鞋平生自爱赤脚走咄那里去<a href=\"/remen/congrong.html\" class=\"keylink\" target=\"_blank\">从容</a>漫用株苕帚五峰殿上好徘徊百万杉松随汝后</p><p>　　又</p><p>　　这个蓬头汉真得能憎俗不俗僧不僧谤声不绝佛法不灵若遇着临济老子一顿棒走得脚底无皮过滑石桥遇着寒山拾得将百千年陈烂葛藤穿却你鳖鼻牵到国清寺不要你种冬??便要你栽萝卜那许你拗折拄杖高挂钵囊义双手赤两脚死立住长在人家诳饭吃咄</p><p>　　又(像藏云门)</p><p>　　坐断云门怪石不依倚人家破箬户今朝湛寂六根逍遥三界独步相逢临济德山义手叮咛莫嫌滞货咄五五二十五</p><p>　　又</p><p>　　这汉好些无理倔僵一头孤高一担聊通祖佛机缘全没普贤行愿捏住文殊舌根佛法不通一线不作乱草堆头夏虫只爱高眠双髻双径任伊五宗绝去冷冰自有无位真人彻上彻下仔细思量你是大明国里第一等偷懒<a href=\"/remen/shamen.html\" class=\"keylink\" target=\"_blank\">沙门</a>如何一般有人天供养</p><p>　　又(偃风璞请)</p><p>　　身自我有影从彼出苟非其状将错就错从何处来<a href=\"/remen/tianren.html\" class=\"keylink\" target=\"_blank\">天人</a>莫测住山四十有年走到匡庐被人图捺青毛狮子随身拟似文殊菩萨或问毕竟是谁便是双径峰头千指庵中语风禅客咄恶声远布大明国不必时人来摸索</p><p>　　序东居士图老人像自侍于傍以为朝夕觌面师承故赞而书之</p><p>　　对面清谈非佛而谁道心不易终始如一师子道合如胶似漆今日之缘夙生植德狭路相逢或坐或立奇哉怪哉如日如月问这是谁青狮法脉号曰知有长居密室世出世法了然明白不必多语毗耶一默</p><p>　　附赞</p><p>　　董其昌</p><p>　　精严戒德萧洒宗风林居晏坐月朗春融东语西话断崖中峰如水入水如空度空龙象蹴踏师子行踪<a href=\"/remen/shana.html\" class=\"keylink\" target=\"_blank\">刹那</a>觌面历劫无功曾经发箭以口承锋是水乳合非名句通吾欲着庆历僧宝传非斯人其谁从</p><p>　　又</p><p>　　陈继儒</p><p>　　悟明心地震动人天得法于临济之后印证于云栖之前胸怀海纳锋辨河悬说法则轰击雷电落笔则飞走云烟不问双髻峰不恋千指庵不拈拂举棒不扬目张拳语风居畔朝阳顶边一瓢一衲一榻一椽随机对证发众生之药穷因极果结震旦之缘此岂拾牙后慧弄口头禅者耶问之径山诸祖师点首曰其然其然</p><p>　　又</p><p>　　谭贞默</p><p>　　认得是雪老逼真面孔认不得是现成佛祖头陀高峰替身雪山作俑舌底风吹眉毛草动撩天泼地大慈大勇既然棒喝儿孙那用数珠供奉石头坐烂多年毕竟云栖法湩</p><p>　　又</p><p>　　郭凝之</p><p>　　这个老人快胸直肠舌横剑树目闪电光面面相觑则寒冬煦日针针相对则夏月飞霜住山三十年抱孤云独卧应缘六十载与虎豹俱藏允矣宗门武库法海津梁而皮相者或以为普化之散圣而寒山之风狂噫这是径山东坡池头临济嫡派孙语风和尚而行将拈提正印重整大慧之宗纲</p><p>　　颂</p><p>　　顾鉴咦</p><p>　　雷电之机不可拟才落思惟千万里凡圣无名更问谁翛然拽杖竟回去春风生面花雨飞嫩绿依依树头起黄雀声中始见情残红半写佳人语沤光浅澹去还留杨柳枝枝夕阳雨归去来兮秋水深故居犹在云烟里蜻蜓恋恋白蓼香蝴蝶翩翩若梦已云门老咦而去闪烁红旗埋没主今朝幸是可怜生一脉萧萧竟如斯</p><p>　　百丈开田</p><p>　　掘破青山作水田风流只在钁头边泼身红雨带归去脱却汗衫仔细看</p><p>　　熏风自南来</p><p>　　竹底生风暑渐消绿翻轻影有芭蕉果然会得古人意独??泥牛被火烧</p><p>　　东山水上行</p><p>　　诸佛从来水上行有身无脚到如今眼前谁是我相识同调绝无独自吟</p><p>　　南泉斩猫</p><p>　　拾得篱根血染头风霜飘泊几经秋今朝坐上分明举月落风残趁水流</p><p>　　高峰主人公</p><p>　　南北无门路不通分毫有主贼来攻直饶主客都星散大似杨花趁晓风</p><p>　　垂问畣颂</p><p>　　师室中谓众云云门有四问下语相当即付钵袋子。</p><p>　　问除却着衣吃饭如何是你心弘歇答云二祖道底。</p><p>　　问眼孔动定时分别前境不动时落在什么处答洎被眼瞒又云确。</p><p>　　问游山玩水举足动步者复是阿谁答不问不知。</p><p>　　问千般计较念从何起答觅得却来举似。</p><p>　　师过天童因垂四问罕有契其机者代答颂问既是帝释峰为甚不持笏畣今日放衙。</p><p>　　善法堂中坐的人久无梳洗病支身花冠早卸春风里未敢峰前作侍臣</p><p>　　既是状元红为甚唤作荔枝云降尊就卑。</p><p>　　嬴来鼎甲状元称心细身粗在世情脱却皮囊非是色从前题目不容名</p><p>　　既是黄精为甚是黑的云被人扭捏。</p><p>　　无奈身将火气蒸譬如发落改为僧此中滋味全归火莫把形容起爱憎</p><p>　　既是天童为甚无面目可见云虽无面目瞒他一点不得。</p><p>　　假名呼作是天童面目浑如江上风万朵白云飞不住与君相见在西东</p><p>　　僧请益举高峰大师四问请师畣颂。</p><p>　　尽大地是个火坑得何三昧不被烧却畣同道者方知。</p><p>　　拈得东来又失西火坑三昧歼鸡啼高峰饶舌太多事笑煞江西马簸箕</p><p>　　人人有个影子因甚蹋不着云蹋着即祸生脱空慢语得能憎有屋无家不着僧放过那边冷来看冰花雪月夜深灯。</p><p>　　杲日当空为甚被片云遮却云昧语作么。</p><p>　　无阴阳地上过来倦煞香醪打一杯顶上门开人境澹日轮曾受我生埋。</p><p>　　佛祖公案总是一个道理为甚有明与不明云高峰自领出去。</p><p>　　曷藤陈烂已成灰占着唇皮鬼见摧<a href=\"/foxue/changshi/153455.html\" class=\"keylink\" target=\"_blank\">命运</a>不通宜守旧山头壁角去徘徊</p><p>　　偈</p><p>　　辞众檀请径山开法</p><p>　　午夜披云面北斗徐徐竹里自南还偏吾无力行河汉若个雄心到祖关老病秪堪随日过清机那肯列人间诸君欲识生前旨好听风柯敲玉环</p><p>　　寄惟一上座</p><p>　　鹏抟曾有订同上画娥眉今日喜千指凭君着意为</p><p>　　题骊珠峰赠山幢上座</p><p>　　昔年辛苦一山夫夺得骊龙颔下珠抛掷双林山绝顶君家作案可为模</p><p>　　寄黄海岸居士</p><p>　　悟得本来心<a href=\"/remen/wuxin.html\" class=\"keylink\" target=\"_blank\">无心</a>亦无法无法无本心始了心心法</p><p>　　挽天童密云和尚</p><p>　　同出龙池入路长吴兴分袂过钱塘多年挂锡玲珑石今已藏身寂寞乡云面揭开红日眼山眉愁断白花香离离一片苦心事且道何人在影堂</p><p>　　别天童还双径</p><p>　　塔丰事讫且抽身晓嶂重重接远邻飘影叶乾风拭露点衣寒翠日初新泉鸣沙涧游山客天指肩舆过岭人独抱苦心带归去双眉欲解在三春</p><p>　　龙池扫幻有和尚塔</p><p>　　铜棺山下养龙池步入凉风觅我师当户娑罗空腹树迎阶芳草昔人眉追思滴血曾留偈会写传灯嗣法诗今日塔前成九顿流源千载继孙儿</p><p>　　传佛心印</p><p>　　从本已来法法不立见知知见同虚空虚空何所住</p><p>　　怀达磨大师</p><p>　　荻花秋雨敷寒江心慕孤行望远幢此去嗟嗟无别计几回月色到蓬窗</p><p>　　<a href=\"/remen/wuxiang.html\" class=\"keylink\" target=\"_blank\">无相</a>偈</p><p>　　我说无相法诸佛心即是诸佛无中生无相无诸佛</p><p>　　主人公</p><p>　　有僧问我主人公六月江行西北风记取当年旧公案西山落日半边红</p><p>　　幻相偈</p><p>　　四大性假合愚痴着有我不知幻性因生死从兹起</p><p>　　无法偈</p><p>　　心地本无法无无说无法亦不同虚空顿然无知觉</p><p>　　性相偈</p><p>　　有性及无性人境二俱遣即今说性人了了无<a href=\"/remen/zixing.html\" class=\"keylink\" target=\"_blank\">自性</a>心相何所有事同于兔??出种种诸法是故说性相</p><p>　　径山四威仪</p><p>　　山中行脚健草鞋轻踏破了白云千万层</p><p>　　山中住闲送春秋去鸟不啼花落溪边树</p><p>　　山中坐窗亮胡椒布虎狼归在我檐前过</p><p>　　山中卧直到日头午炊粥吃邻庵去讨火</p><p>　　双髻四威仪</p><p>　　山中行上崚嶒缚腰烂草绳思量活菜吃石壁采朱藤</p><p>　　山中住檀那地茆屋漏无底四壁冷萧萧半夜来风雨</p><p>　　山中坐虚空破何处觅功夫筋斗打出门天外笑呵呵</p><p>　　山中卧将就过着地铺草窠衲被不遮寒猿啼五更苦</p><p>　　乱发垂垂</p><p>　　乱发垂垂直到肩捶胸屋里哭苍天有僧问我西来意黄老堆堆烧夜钱</p><p>　　乱发垂垂直到肩白云如水雨如烟山中一片莓苔石滑倒野狐几万千</p><p>　　乱发垂垂直到肩日图三顿夜图眠便宜一个闲身子留在青山作镜看</p><p>　　乱发垂垂直到肩茆棚犹胜夜摩天藜羹麦饭家常有石壁山藤岂偶然</p><p>　　进开先</p><p>　　新作<a href=\"/remen/conglin.html\" class=\"keylink\" target=\"_blank\">丛林</a>事事差库司无粟水无茶分明一段苦心事那许时人磨齿牙果荐云门胡饼话途中尚未到山家</p><p>　　拟寒山三首</p><p>　　家有一库司百般皆具足指向与人看人人信不及贫儿甘自贫不肯回头顾忽朝风雨打身心成露布</p><p>　　只为未见君思君在长日果在毫发间如隔千里驿一马生三蹄蹄蹄用各别有时觌面来天地同黑漆</p><p>　　我见寒山诗字字言真实东行及西行竹筒盛败物饱餐残菜滓身披破直裰化物不用情形类乎凡质</p><p>　　佛事</p><p>　　龙池扫塔今日有此宗风乃梁朝达磨大师过我东震旦国相传至六祖以下列为五宗各立门庭以应一花开五叶结果自然成之谶而今<a href=\"/remen/fayan.html\" class=\"keylink\" target=\"_blank\">法眼</a>尚在高丽沩仰杳无音信曹洞云门依俙有人惟有临济一宗沿流不止至我笑岩师翁师翁付先师幻有和尚今日塔前惟有径山一人是师嫡子特具薄供分付主山神主地神主林神主空神等护持我先师全身法塔如今大明国内愚痴者甚多见性者甚少惟愿先师常寂光中加被众生远绍教外别传之旨不负达磨大师笑岩师翁以此敬为人天供养。</p><p>　　上天童和尚供昔日南岳让禅师云道一去一向不见持个信来着一僧去见他上堂出云作么其僧<a href=\"/remen/rufa.html\" class=\"keylink\" target=\"_blank\">如法</a>出众云作么马祖云自从胡乱后三十年不曾少盐酱今日天童这里作么生君子千里同风某办一箸菜饭供养师兄虽然无盐酱且喜滋味馨香。</p><p>　　为天童和尚举龛喝一喝云癸未二月十有三日南山卜得一冗最吉祥地修拾精蓝人天大众请师兄到彼安乐受用自在逍遥惟愿天童香火绵绵德风远播相继祖灯如帝珠联络不绝法界众生俱为瞻仰法驾蚤临不必踌蹰复云起。</p><p>　　封塔稽首大哉俊哉我师兄密云和尚末法时拈出威音那边鼻孔捏根拄杖把住天下人舌根打人打得血淋淋地海沸山腾乹坤黑暗犹是不肯住手复起临济之宗非吾兄而谁今日退身三步藏身处没踪迹没踪迹处且藏身更说一偈坐空千界月诸佛汝同侪凿破青山面将身就活埋复云封。</p><p>　　为亡僧举龛喝一喝云此处着你不得尽情担荷将去复云起。</p><p>　　秉炬云且向干柴烈火中煆炼一番喝云水中沤灭还归水不涉须弥一点尘掷炬云烧为教梁下火死人送活人送到胜热<a href=\"/remen/poluomen.html\" class=\"keylink\" target=\"_blank\">婆罗门</a>作么生会劫火洞然此土安隐教梁会么生死出入游戏之具何苦之有掷下火把云看举龛若昧法师还知么在这里冷冷落落坐一十余年竟不思量转身吐气今朝吉日良辰请向深深处安乐自在古人云欲穷千里目更上一层楼起。</p><p>　　入塔以拄杖打○相云崇祯庚辰腊月十五日去土七尺以为窟宅若昧法师千足万足仗人天之福惟道忞之力老人切勿佛法狼藉后代儿孙如规如则喝一喝云任他岁月迁流汝此土安隐封好。</p><p>　　雪峤禅师语录卷第五</p><p>　　音释</p><p>　　瘢</p><p>　　(蒲官切音盘疮?也)。</p><p>　　??</p><p>　　(伊鸟切遥去声抒臼也)。</p><p>　　笏</p><p>　　(呼骨切音勿公及士所搢也)。</p><p>　　荔</p><p>　　(力智切音丽荔枝树高五六丈青花朱实实大如鸡子果名)。</p><p>　　扭</p><p>　　(女久切音纽手转貌)。</p><p>　　裰</p><p>　　(丁括切音掇补裰破衣也)。</p></div>"
},{
    "title": "雪峤禅师语录卷第六",
    "author": "弘歇",
    "html": "<div class=\"B1_text\"><p>　　雪峤禅师语录卷第六</p><p>　　参学门人弘珠等编</p><p>　　拈颂</p><p>　　<a href=\"/remen/shizun.html\" class=\"keylink\" target=\"_blank\">世尊</a>才生下乃一手指天一手指地周行七步目顾四方曰天上天下惟吾独尊。</p><p>　　拈世尊奇特忒煞奇特未免傍观者哂。</p><p>　　颂。</p><p>　　七步周行也不妨指天指地便郎当大风吹倒梧桐??自有傍人说短长</p><p>　　未离兜率已降王宫未出母胎度人已毕。</p><p>　　拈这个语话向青盲人说始得若遇明眼人乱锤一顿莫言不道。</p><p>　　颂。</p><p>　　一园春色播江湖香入圆青绝妙图非但瞿昙能卖弄张三李四赤胡须等闲注破黄金面大好男儿不丈夫总使不移蛙足迹那知早已落程途鹊嘻嘻兮鸟啼啼这个风流在院西扶出楼台公子贵活埋踪迹牯牛蹄花明闺阁春多怨月落无劳报晓鸡莓烂石头香醉眼何须土上更加泥</p><p>　　世尊拈花。</p><p>　　拈世尊<a href=\"/remen/shuofa.html\" class=\"keylink\" target=\"_blank\">说法</a>四十九年不知赚杀多少人到这里犹是放不下咄莫作是说??高千丈叶落归根三乘十二分教乃拈华之注脚世尊还记得么。</p><p>　　颂。</p><p>　　末后拈来花一枝露浓香冷报君知人天百万同长短何故偏消<a href=\"/remen/jiaye.html\" class=\"keylink\" target=\"_blank\">迦叶</a>疑可惜许春风遥送残更雨</p><p>　　文殊白椎。</p><p>　　拈双髻当时若在夺却文殊椎子喝一喝看那黄面老人作何去就。</p><p>　　颂。</p><p>　　张郎沉醉一杯酒扶醉李郎醉更深不顾脚根三尺水只贪纵步上高岑</p><p>　　阿难问迦叶曰师兄世尊传金襕<a href=\"/remen/jiasha.html\" class=\"keylink\" target=\"_blank\">袈裟</a>外别传个甚么迦叶召阿难阿难应诺迦叶曰倒却门前刹竿着。</p><p>　　拈阿难善问迦叶善答迦叶答处阿难未必会阿难问处迦叶赴机虽然如是要且刹竿至今扶不起嗟别传之旨迦叶其人欤血脉久长从这里流出。</p><p>　　颂。</p><p>　　邻含无油不点灯清谈待月眼惺惺刹竿倒却浑多事为指阿难过草亭迦叶老仔细听鱼行水浊荻芦青曹溪路上秋风急惊起雁行飞不停</p><p>　　岟崛摩罗因持钵至长者门其家妇人正值产难子母未分长者曰瞿昙<a href=\"/remen/dizi.html\" class=\"keylink\" target=\"_blank\">弟子</a>汝为至圣何法可免产难罗曰我乍入道未知此法待问世尊来相报及返白佛佛曰我自贤圣法来未尝<a href=\"/remen/shasheng.html\" class=\"keylink\" target=\"_blank\">杀生</a>岟崛疾持佛语往告之其妇当时分娩。</p><p>　　拈岟崛传言送语好与三十拄杖其妇当时分娩且许一半何故贪观天上月失却手中桡。</p><p>　　颂。</p><p>　　墙角花容欲绽眉晓霜清冷蕴香池横开不在春枝上别有家风一段奇</p><p>　　世尊因<a href=\"/remen/lingshan.html\" class=\"keylink\" target=\"_blank\">灵山</a>会上五百<a href=\"/remen/biqiu.html\" class=\"keylink\" target=\"_blank\">比丘</a>得四<a href=\"/remen/chanding.html\" class=\"keylink\" target=\"_blank\">禅定</a>具五<a href=\"/remen/shentong.html\" class=\"keylink\" target=\"_blank\">神通</a>未得法忍以<a href=\"/remen/suming.html\" class=\"keylink\" target=\"_blank\">宿命</a>智通各各自见过去杀父害母及诸重罪于自心内各各怀疑于甚深法不能证入于是文殊承佛神力遂手握利剑持逼如来世尊乃谓文殊曰住住不应作逆勿得害吾吾必被害为善被害文殊师利尔从本已来无有我人但以内心见有我人内心起时我必被害即名为害于是五百比丘自悟本心如梦如幻于梦幻中无有我人乃至能生所生父母于是五百比丘同赞叹曰文殊大智士深达法源底自手握利剑持逼如来身如剑佛亦尔一相无有二<a href=\"/remen/wuxiang.html\" class=\"keylink\" target=\"_blank\">无相</a>无所生是中云何杀。</p><p>　　拈文殊杀佛则且从若无黄面老人打许多葛藤五百比丘疑至今日尚未住手。</p><p>　　颂。</p><p>　　莫笑他家忤逆儿戏房锣鼓振天嘶住住住透牛皮雨烂春风花满池内心不起如何也瓦解冰消万劫疑</p><p>　　乾闼婆王献乐。</p><p>　　拈乾闼婆王被世尊东扯西拽说得却好王虽懡?而退且信一半。</p><p>　　颂。</p><p>　　风不来??不动田鸡不跳草不动乾闼婆王眼失睛埋冤迦叶偷糟瓮</p><p>　　女子出定。</p><p>　　拈也奇怪文殊乃七佛之师因甚出女人定不得且道利害在甚么所在。</p><p>　　颂。</p><p>　　子丑寅卯辰巳午甲乙丙丁莫莽卤瞥然撞着李将军石头何用千钧弩</p><p>　　龙??尊者西<a href=\"/remen/tianzhu.html\" class=\"keylink\" target=\"_blank\">天竺</a>国人也亦名龙胜始于摩罗尊者得法后至南印土彼国之人多信福业祖为说法递相谓曰人有福业<a href=\"/remen/shijian.html\" class=\"keylink\" target=\"_blank\">世间</a>第一徒言<a href=\"/remen/foxing.html\" class=\"keylink\" target=\"_blank\">佛性</a>谁能睹之祖曰汝欲见佛性先须除我慢彼人曰佛性大小祖曰非大非小非广非狭无福无报不死不生彼闻理胜悉回初心祖复于座上现<a href=\"/remen/zizai.html\" class=\"keylink\" target=\"_blank\">自在</a>身如满月轮一切众惟闻法音不睹祖相彼众中有长者子名迦那提婆谓众曰识此相否众曰目所未睹安能辨识提婆曰此是尊者现佛性体相以示我等何以知之盖以无相<a href=\"/remen/sanmei.html\" class=\"keylink\" target=\"_blank\">三昧</a>形如满月佛性之义廓然虚明言讫轮相即隐。</p><p>　　拈余观此一段甚为奇特而今目前<a href=\"/remen/zhongsheng.html\" class=\"keylink\" target=\"_blank\">众生</a>称悟道颇多不识曾见佛性体相如满月轮否若不自己亲见一番自称见性悟道者俱为戏论。</p><p>　　颂。</p><p>　　吾心清净同满月一切影现于其中若有若无不可取非现非比非声色不属阴阳造化功而能造化诸品物祖佛岂能测其际众生朝夕<a href=\"/remen/lunhui.html\" class=\"keylink\" target=\"_blank\">轮回</a>光轮回光中如梦事一一成现三摩地若离一切众生界毕竟心相不可得心相犹于业力边亦有亦无而显现若人欲知自心体涤身垢秽同秋水水清自然现其月洞达孤照不思议孤照之功非在水水空沧溟岂无月因水清净而应之要知<a href=\"/remen/wuyun.html\" class=\"keylink\" target=\"_blank\">五蕴</a>根本处一锤锥碎娘生鼻四大原无似空幻觉之通身莲花茎昼夜香风吹入眉眉间毛孔皆诸佛佛是何人我亦谁我<a href=\"/remen/wuwo.html\" class=\"keylink\" target=\"_blank\">无我</a>故同诸佛君欲起念黑云生埃尘面面飞蓬孛仙人外道及邪魔总入珠体非外物魔王持刀欲斩水水不成痕月不动春秋夏月及冬季时时不出心空界<a href=\"/remen/diyu.html\" class=\"keylink\" target=\"_blank\">地狱</a>天堂翻覆为或为牛马或猪狗或作人天或作祖俱在心相中来往六根昼夜光湛然净洁无为若满月嘱付痴愚莫动着动着好与三十棒</p><p>　　障蔽魔王领诸眷属一千年随从金刚齐觅起处不得忽一日得见乃问云汝当依何住我一千年觅汝起处不得菩萨云我不依有住而住不依无住而住如是而住。</p><p>　　拈金刚齐菩萨太煞逗漏既如是而住怎么又被魔王觑破妙喜老人云一千年随从底又是甚么囫囵吞个枣若依径山断总之不然既不见金刚齐随从一千年作么既有可随从者忽有可见者岂非二金刚齐也且要问伊二人那里过日。</p><p>　　颂。</p><p>　　妙喜老人下一语大似囫囵吞个枣塞北春寒冻马蹄江南地暖先青草有住无住且放过朝夕随从底事好金刚齐还知道杨花粘地一些些袖里风光都靠倒</p><p>　　台山?子。</p><p>　　拈台山路上少这婆子不得自从赵州勘破后直至于今草漫漫地东倒西擂。</p><p>　　颂。</p><p>　　台山婆台山婆死去十分没奈何开眼受人穿鼻孔恶人自有恶人魔</p><p>　　大随和尚庵侧有一龟僧问一切众生皮裹骨这个众生为甚骨裹皮师拈草履覆龟背上僧无语。</p><p>　　拈还知么大随和尚拈草鞋盖覆乌龟不是好心这僧无语口似磉盘。</p><p>　　颂。</p><p>　　皮裹骨骨裹皮草鞋拈得覆乌龟风吹日炙浑无事不怕人来问着渠</p><p>　　沩山问香严我闻汝在百丈先师处问一答十问十答百此是汝聪明灵利意解识想<a href=\"/remen/shengsi.html\" class=\"keylink\" target=\"_blank\">生死</a>根本父母未生时试道一句看师被一问直得茫然归寮将平日看过底文字从头要寻一句酬对竟不能得乃自叹曰画饼不可充饥屡乞沩山说破山曰我若说似汝汝已后骂我去我说底是我底终不干汝事师遂将平昔所看文字烧却曰此生不学<a href=\"/remen/fofa.html\" class=\"keylink\" target=\"_blank\">佛法</a>也且作个长行粥饭僧免役心神乃泣辞沩山直过南阳睹忠国师遗迹遂憩止焉一日芟除草木偶抛瓦砾击竹作声忽然省悟遽归沐浴焚香遥礼沩山赞曰和尚大慈恩逾父母当时若为我说破何有今日之事乃有颂曰一击忘所知(堕落深坑里)更不假修持(秤锤铁打的)动容扬古路(切莫错认着)不堕悄然机(犹是第二义)处处无踪迹(只道得一半)声色外威仪(无人识得渠)诸方达道者(冬瓜茄子不生耳躲)咸言上上机(少卖弄)沩山闻得谓仰山曰此子彻也仰山不肯师又呈颂曰去年贫未是贫今年贫始是贫去年贫犹有卓锥之地今年贫锥也无仰曰如来禅许师弟会祖师禅未梦见在师复有颂曰我有一机瞬目视伊若人不会别唤<a href=\"/remen/shani.html\" class=\"keylink\" target=\"_blank\">沙弥</a>仰乃报沩山曰且喜闲师弟会祖师禅也。</p><p>　　拈仰山逼师弟落水香严一命偿一命若不着无底靴怎解入龙宫。</p><p>　　颂。</p><p>　　无事长林扫地来苍烟击竹顶门开沩山今日分明道五月霜花照石苔</p><p>　　临济三顿棒。</p><p>　　拈三度问话三度被打总之毒根深种不知痛痒若无大愚点破何处见有临济儿孙横行天下。</p><p>　　颂。</p><p>　　尊宿当年心太孤生机断送入红炉尿床鬼子如何道肋下还拳有大愚</p><p>　　僧问雪峰古涧寒泉时如何峰曰睁目不见底曰饮者如何峰曰不从口入其僧举似赵州州曰不从口入不可从鼻孔里入僧却问古涧寒泉时如何州曰苦曰饮者如何州曰死后雪峰闻得自此三年不答话。</p><p>　　拈雪峰老老大大未免随人起倒赵州若无这僧何处得见雪峰双髻今日将二老缚作一束抛在春风堆里任他花开花落还有人与二老雪屈者么。</p><p>　　颂。</p><p>　　五里一个亭十里一个铺方便有多岐出门不认货雪峰老何处讨烟波江上钓鱼舟夹岸荻花秋正好残更不必着精神伸脚莫愁天地杳</p><p>　　百丈再参。</p><p>　　拈父子互换纵夺可观冷眼看来总是白地上弄精魂。</p><p>　　复拈马祖一喝坐断诸佛顶??何人敢向此说是大机大用尚未识马祖这一喝在百丈自得三日耳聋犹是指踪迷迹之象岂但三日耳聋为然哉颂三日耳聋也大奇业风揭塞髑髅泥而今鼓弄唇皮者能得几人像阿师何以故此处无银三十两咄。</p><p>　　颂。</p><p>　　马祖一喝重须弥不落空山万级梯未有祖师先有喝却聋百丈不聋妻宗风高起飞龙象狐队沉沦弄鼓鼙何似青天挥霹雳药山一笑与君齐</p><p>　　洛浦到夹山不<a href=\"/remen/libai.html\" class=\"keylink\" target=\"_blank\">礼拜</a>乃当面叉手而立山曰鸡栖凤巢非其同类出去师曰自远趋风请师一接山曰目前无阇??此间无老僧师便喝山曰住住且莫草草囱囱云月是同溪山各异截断天下人舌头即不无阇??争教无舌人解语师伫思山便打因兹服膺。</p><p>　　拈笑杀人将谓洛浦有多少奇特到此未免被人蓦面咒杀活得来几时也。</p><p>　　颂。</p><p>　　铁鹞高翔极尽空了无江海别相通苦哉忽地天崩倒合杀从教飞活龙</p><p>　　琅玡觉和尚问举和尚近离甚处举曰两浙曰船来陆来曰船来曰船在甚处曰步下曰不涉程途一句作么生道举以座具摵一摵曰杜撰长老如麻似粟便拂袖而出琅玡问侍者此是甚么人曰举上座琅玡遂下旦过问莫是举上座么莫怪适来相触忤举便喝复问长老何时到汾阳曰某时到举曰我在浙江早闻汝名元来见解秪如此何得名播寰宇琅玡遂作礼曰慧觉罪过。</p><p>　　拈拳来脚去此是衲僧家本分钳锤若将破提篮盛水救火非惟不能息其焰笑杀傍观者三十年后有人说破。</p><p>　　颂。</p><p>　　黑雾纷纷泼面来手持玉笏叹悠哉电光影里穿针眼线脚重重挑不开</p><p>　　僧参<a href=\"/remen/fayan.html\" class=\"keylink\" target=\"_blank\">法眼</a>文益和尚立次师指帘时有僧同去卷师曰一得一失。</p><p>　　颂。</p><p>　　牛角撑撑虎角垂十分颜色着春枝可怜拽角攀枝者阖地一交双??泥</p><p>　　南岳芭蕉庵谷泉禅师与慈明遇一毒龙湫捉明衣同浴明掣肘径去师解衣跳入霹雳随至腥风吹雨明蹲草中须?晴霁师引颈出波间曰?。</p><p>　　拈谷泉作风作颠毒龙不敢动其一毫毛慈明老老大大犹有这个在。</p><p>　　颂。</p><p>　　谷泉忒杀作风颠一拨龙湫浪括天雷雨至今如不息慈明抱死草中眠</p><p>　　普化和尚或城市或冢间振一铎曰明头来明头打暗头来暗头打四方八面来旋风打<a href=\"/remen/xukong.html\" class=\"keylink\" target=\"_blank\">虚空</a>来连架打一日临济令僧捉住曰总不恁么来时如何师拓开曰来日大悲院里有斋。</p><p>　　拈普化和尚恁般作怪被临济鼻孔一捏酸去十分若无大悲院躲得过何处见有普化。</p><p>　　颂。</p><p>　　大悲院里有斋吃普化亲曾赴此回茶熟饭香人正饿放开穷汉肚皮来</p><p>　　高峰大师随侍雪岩钦和尚赴天宁中间因被诘问日间浩浩时作得主么答云作得主又问睡梦中作得主么答云作得主又问正睡着时无梦无想无见无闻主在甚么处到这里直得无言可对无理可伸和尚却嘱云从今日去也不要你<a href=\"/remen/xuefo.html\" class=\"keylink\" target=\"_blank\">学佛</a>学法也不要你穷古穷今但只饥来吃饭困来打眠觉来却抖擞精神我遮一觉主人公毕竟在甚处安身立命虽信得极遵守此语奈资质迟钝转见难明遂有龙须之行即自誓云[打-丁+弃]一生做个痴呆汉定要见遮一着子明白经及五载一日寓庵宿睡觉正疑此事忽同宿道友推枕子堕地作声蓦然打破疑团如在网罗中跳出追忆日前所疑<a href=\"/remen/fozu.html\" class=\"keylink\" target=\"_blank\">佛祖</a>誵讹公案古今差别<a href=\"/remen/yinyuan1.html\" class=\"keylink\" target=\"_blank\">因缘</a>恰如泗州见大圣远客还故乡元来只是旧时人不改旧时行履处自此安邦定国天下太平一念无为十方坐断。</p><p>　　拈贼不打贫儿家高峰到此赶得主人公飞走通身冷汗不知遗下甚么地方向枕子边打破家私至今主人公影也不见一。</p><p>　　颂。</p><p>　　一捺捺倒扒不起浑身没在烂泥里蓦然枕子笑呵呵咄吃璎珞粥的不是你</p><p>　　岩头奯禅师值沙汰于湖边作渡子两岸各挂一板有人过渡打板一下师曰阿谁或曰要过那边去师乃舞棹迎之一日因一婆抱一孩儿来乃曰呈桡舞棹即不问且道婆手中儿甚处得来师便打婆曰婆生七子六个不遇知音秪这一个也不消得便抛向水中。</p><p>　　拈这婆子双髻若是岩头和这婆子送向水中令他母子聚头无离骨肉。</p><p>　　颂。</p><p>　　不消这个意如何卖弄家私臭老婆恶浪千层卷残月万山愁断白云多</p><p>　　百丈卷席。</p><p>　　拈百丈出卷席冤有家债有主不必论量野鸭子向何处安顿。</p><p>　　颂。</p><p>　　没意味的老古锥恶声早已播今时卷却席漫狐疑不是个中人不知</p><p>　　玄沙和尚道钟中无鼓响鼓中无钟声钟鼓不交参句句无前后。</p><p>　　颂。</p><p>　　打破鼓撞破钟玄沙佛法信难通江山如画杳然立流水一条道不同</p><p>　　大事未明如丧考妣大事已明如丧考妣。</p><p>　　颂。</p><p>　　孰言春色无高下蓝者是蓝青者青试问禅流高着眼莫将犬吠作驴鸣</p><p>　　南泉斩猫。</p><p>　　拈南泉斩猫儿抛砖引玉谁知两堂都是个饭袋子可惜许。</p><p>　　颂。</p><p>　　刀下猫儿何俊哉腥风千古动人哀这些面目俨然在我亦几番呼唤回</p><p>　　赵州自外归师举前话示之州乃脱草鞋安头上而出师曰子若在即救得猫儿也。</p><p>　　拈咄是何言欤顶草鞋出去大似西施戴箬帽。</p><p>　　颂。</p><p>　　赵州娄陡狗酒酉无端顶却草鞋走直饶三搭不回头未免早落他人手</p><p>　　昔有婆子<a href=\"/remen/gongyang.html\" class=\"keylink\" target=\"_blank\">供养</a>一庵主经二十年常令一二八女子送饭给侍一日令女子抱定曰正恁么时如何主曰枯木倚寒岩三冬无暖气女子举似婆婆曰我二十年秪供养得个俗汉遂遣出烧却庵。</p><p>　　拈冷地看来这婆子也不唧??何待遣出这僧方烧却且道双髻意落在甚么处具眼者辨看。</p><p>　　复拈古人云无奈船何打破戽斗愚谓古人之言针对针不差一些些深得婆子烧庵之旨可谓一个鼻孔出气今有杜撰长老云无奈船何打破戽斗此乃黄金增色耳吾不知此人作何见解便容易放出熏人非惟不识烧庵打破戽斗之意兼之文理不通<a href=\"/remen/jiandi.html\" class=\"keylink\" target=\"_blank\">见地</a>不亮临命终时宁不道个历历分明悲哉真杜撰长老也且婆子二十年供养得个俗汉这僧有枯木倚寒岩三冬无暖气之语婆子徴其道眼不明谓之俗汉岂黄金增色为然哉若婆子将二十年茶饭供养一狗子抱定曰正恁么时如何狗子摇头颠尾却较些子。</p><p>　　颂。</p><p>　　正恁么时会也么漫劳更问我如何比来一样娘生肉彻底风流不较多</p><p>　　颂。</p><p>　　茅堂俗汉一堆烧冷地烘烘好插蕉千古誵讹都坐断春风送雨夹花飘</p><p>　　有僧问报国照禅师祖佛塔庙为甚么却被雷霹师曰通天作用为甚么却霹佛祖曰作用处何处见有佛曰争奈狼籍何曰见甚么。</p><p>　　拈不霹祖佛更教伊霹阿那个聻。</p><p>　　颂。</p><p>　　蓦地青天霹雳来葛藤粉碎塔门开家私未许庸人荐佛塔沉沉空劫灰</p><p>　　<a href=\"/remen/sheli.html\" class=\"keylink\" target=\"_blank\">舍利</a>弗默然天女不肯维摩默然诸大菩萨赞叹。</p><p>　　颂。</p><p>　　生意各别共街走养家一般破苕帚箩空篮空愁杀人茆店板桥啼鸡狗</p><p>　　妙喜竹篦子话。</p><p>　　颂。</p><p>　　好笑径山竹篦脱苕帚柄相似刺着罔明鼻孔女子从定而起</p><p>　　韩文公参大颠。</p><p>　　拈大颠和尚贼过后张弓活埋他俗人虽然如是秪救得一半。</p><p>　　颂。</p><p>　　夜深贼被狗子咬墙洞慌忙补得好补不好长安几个知天晓</p><p>　　鲁祖寻常见僧来便面壁南泉闻曰我寻常向师僧道向佛未出世时会取尚不得一个半个他甚么驴年去。</p><p>　　拈鲁祖面壁若作佛法商量入地狱如箭射。</p><p>　　颂。</p><p>　　从来个事只寻常好肉何须剜作疮久坐自然腰折了清茶一盏湿枯肠</p><p>　　风动幡动六祖曰仁者心动。</p><p>　　拈六祖在黄梅得些子气息向这里便乱撒也只是个卖柴翁。</p><p>　　颂。</p><p>　　风动幡动元无过不动风幡更甚么堪笑新州卢<a href=\"/remen/xingzhe.html\" class=\"keylink\" target=\"_blank\">行者</a>生枝节外便誵讹</p><p>　　杨岐乍住屋壁疏满床尽撒雪珍珠缩却项暗嗟嘘返忆古人树下居。</p><p>　　颂。</p><p>　　枯柳残旸雪片轻草堂坠落两三楹板门久不关风月赵老胡芦挂不成</p><p>　　莫将<a href=\"/ctwh/jing/13j/shangshu.html\" class=\"keylink\" target=\"_blank\">尚书</a>谒南堂静禅师咨决心要堂使其向好处提撕适如侧俄闻秽气急以手掩鼻有省即偈曰从来姿韵爱风流几笑时人向外求万别千差无觅处得来原在鼻大头南堂答曰一法才通法法周纵横妙用更何求青蛇出匣魔军伏碧眼胡僧笑点头。</p><p>　　拈莫尚书向鼻尖头摸得些臭气便扬出熏人南堂老汉好与三十棒何故养子不教父之过。</p><p>　　颂。</p><p>　　摸得黄金特地愁支离纵好漫风流当时若作今时用截断尚书臭鼻头</p><p>　　梁山远禅师上堂举僧问杨岐如何是佛岐曰三脚驴子弄蹄行曰莫这是么岐曰湖南长老。</p><p>　　拈要会三脚驴子落处须向驴胎马腹里走一遍来见杨岐也不难不然饶你扯得葛藤万丈长出不得杨岐佛在三分天下有其二以服事殷周之德其可谓至德也已矣。</p><p>　　颂。</p><p>　　东风花暖色依依在处墙头蝴蝶飞灶妇不闻天子敕太平昼夜不关扉</p><p>　　灵云见桃花豁然大悟偈曰三十年来寻剑客几回叶落又抽枝自从一见桃花后直至如今更不疑。</p><p>　　拈灵云行脚三十年不知踏破几许草鞋若无桃花刺破眼睛更走三十年未是苦在。</p><p>　　颂。</p><p>　　遍界桃花历乱开游蜂香醉落红腮如何独许灵云见咄咄时人快道来</p><p>　　磨穿鞋底路凄凄一见桃花双脚泥无限风流只这是??头赚杀杜鹃啼</p><p>　　僧问马祖离四句绝百非请师直指西来意祖曰我今日劳倦不能为汝说得问取智藏其僧乃来问师师曰汝何不问和尚僧曰和尚令某甲来问上座师曰我今日头痛不能为汝说得问取海兄去僧又去问海百丈和尚海曰我到这里却不会僧乃举似马祖祖曰藏头白海头黑。</p><p>　　拈这僧非惟眼瞎亦复耳聋。</p><p>　　颂。</p><p>　　檐前风过白云斜几度笙歌意转赊犬吠夜深途路客为贪花柳未归家</p><p>　　花坞春风满袖香红红白白两相当那堪更有多情者麦笛一声过野塘</p><p>　　兴化奖禅师谓克宾维那曰汝不久为唱导之师宾曰不入这保社师曰会了不入不会了不入曰总不与么师便打曰克宾维那法战不胜罚钱五贯设饡饭一堂次日师自白椎曰克宾维那法战不胜不得吃饭即便出院。</p><p>　　拈贼是小人智过君子兴化脚跟被克宾掀起半空过一小劫方得着地克宾古佛其心安如海会么卖尽衣单终不赤膊好则好矣美则尽美生铁橛子只不得吃饭。</p><p>　　颂。</p><p>　　昨日吃饭今日饥得便宜处失便宜烂泥上壁不得力劈面西风打活篱</p><p>　　德山托钵。</p><p>　　拈密启其意壁上贴门神低头归方丈惭惶杀人果与寻常不同毫??有差天地悬隔也秪得三年活我为法王于法自在岂受人涂污咄咄。</p><p>　　颂。</p><p>　　出门不利情不赊相逢都是生冤家归去罢较些些乱啼春鸟落藤花</p><p>　　圆霞慧林寺遇天大寒取木佛烧火向院主诃曰何得烧我木佛师以杖子拨灰曰吾烧取舍利主曰木佛何有舍利师曰既无舍利更取两尊烧主自后眉须堕落。</p><p>　　拈院主便恁么道因甚眉须堕落具眼者试说看。</p><p>　　颂。</p><p>　　中堂虎坐面门穿彗孛星飞入子年掩室春风家里过不知花落草芊芊</p><p>　　一喝分宾主照用一时行。</p><p>　　拈临济和尚提唱空王佛向上一着可谓构村迭店暗里书符忽遇无舌人他喝不得又作么生宾主俱隐照用俱瞎佛法无灵验。</p><p>　　颂。</p><p>　　桃李花开三月天满园青白泼人寒枝头春倦吹微细砌地残红不耐看</p><p>　　一句中具三玄一玄中具三要。</p><p>　　拈人人尽道临济和尚是个白拈贼到这里话不虚传咄其言不当。</p><p>　　颂。</p><p>　　春晓黄莺叫翠微游人陌上踏歌归纸钱缕缕堆寒食遍野青毡古墓晖</p><p>　　佛照烧木佛有舍利天然烧木佛无舍利。</p><p>　　拈我也道。</p><p>　　颂。</p><p>　　丹霞佛照一坑埋谁向炉边拾死柴千古路亭寒索索逼人舍利满青鞋</p><p>　　有秀才看千佛名经问曰百千诸佛但见其名未审居何国土还化物也无师曰黄鹤楼崔灏题后秀才还曾题也未曰未曾师曰得闲题取一篇好。</p><p>　　拈可惜一座黄鹤楼被长沙和尚埋没杀千佛名经里许唤作注解得么痴人面前勿得说梦。</p><p>　　颂。</p><p>　　塞雁一声喉舌冷凄凄芦笛月明中荒塘踪迹无渔火徒有秋烟拂暗风</p><p>　　僧问洞山初和尚牛头未见四祖时如何山云楖??木拄杖见后如何山云窦八布衫。</p><p>　　拈洞山和尚大似不唧[口*(垩-王+田)]将别家拄杖布衫作自己物与他人若是个皮下有血的衲僧拄杖布衫一时安置窦八郎赤条条过日岂不悲哉。</p><p>　　颂。</p><p>　　窦八布衫不御寒七穿八穴破阑残自从一见祖师后灯盏茶瓶尽入官</p><p>　　僧问初和尚如何是诸佛出身处山云寒山不语拾得笑。</p><p>　　拈屈哉苦哉这两个风颠汉自由自在自喜自悲与他诸佛影无交涉扯来填沟塞壑有屈无叫处。</p><p>　　颂。</p><p>　　寒山不语拾得笑觌面与君说破了花落苔深春雨时曹兵败走华容道</p><p>　　僧问如何是佛山云麻三斤。</p><p>　　拈洞山定盘星也不识向秤锤上辨斤两。</p><p>　　颂。</p><p>　　如何是佛麻三斤搓得一条钓桶绳枯草井边风雨烂年深日久变成精</p><p>　　赵州问一婆子甚么处去婆云偷赵州笋去师曰忽遇赵州又作么生婆便与一掌师休去。</p><p>　　拈夜眠侵晓起更有不眠人婆子一掌赵州犹如哑子吃黄??虽然这婆子也是看孔着楔未是好手。</p><p>　　颂。</p><p>　　赵州惯使上头关活脱齿牙若剑山今日偶逢花面虎虽无伤命血潺潺这一掌那一掌竹林深处倦将还相逢狭路难回避唱个山歌也当闲</p><p>　　黄檗运禅师因有六人新到五人作礼中一人提起坐具打一圆相师曰我闻有一只猎犬甚恶僧云寻??羊声来师曰??羊无声到汝寻僧云寻??羊迹来师曰??羊无迹到汝寻僧云寻??羊踪来师曰??羊无踪到汝寻僧云与么则死??羊也师便休去明日升堂曰昨寻??羊僧出来僧便出师曰昨日公案未了老僧休去你作么生僧无语师曰将谓是本色衲僧元来是义学<a href=\"/remen/shamen.html\" class=\"keylink\" target=\"_blank\">沙门</a>便打趁出。</p><p>　　拈黄檗幸是作家何不当时便打趁出须待明日且道黄檗意作么生这僧既会寻??羊踪迹来又不会黄檗休去非惟义学沙门还是脱空奴子。</p><p>　　颂。</p><p>　　要觅??羊踪迹无村农钁罢晚来沽满林寒鹊争枝聚风送余音不当乌</p><p>　　仰山随沩山游山到盘陀石上坐师侍立次忽鸦衔一红柿落在面前沩拾与师师接得洗了度与沩沩曰子甚处得来师曰此是和尚<a href=\"/remen/daode.html\" class=\"keylink\" target=\"_blank\">道德</a>所感沩曰汝也不得无分即分半与师。</p><p>　　拈你看沩山父子谭禅尽是平实语言着着不离红柿一枚何似大地众生性命不出沩山父子舌尖上吞吐鸦子供养序品第一可谓佛法人情事事皆到。</p><p>　　颂。</p><p>　　沩山倦坐兴偏赊飞个鸦儿也作家何处衔来红柿子沩山父子当杯茶</p><p>　　仰山一日有梵僧从空而至师曰近离甚处僧云西天师曰几时离彼僧云今早师曰何太迟生僧云游山玩水师曰神通游戏即不无佛法须还老僧始得僧云特来东土礼文殊却遇小释迦遂出梵书贝多叶与师作礼乘空而去自此号小释迦。</p><p>　　拈这胡僧不识是谁家之子往返得恁么快便仰山小释迦梵僧口边得名一时佛法隆盛若依语风断小释迦不合受伊梵书贝多叶既受应当与梵僧三十拄杖何故世无不答之礼文殊哂之。</p><p>　　颂。</p><p>　　飞来一锡礼文殊游戏云烟作便舆风细细雨疏疏仰山古佛一茅庐道人错落天中月不合[(冰-水+〡)*ㄆ]他一梵书</p><p>　　瑞州九峰道虔禅师福州人也尝为石霜侍者洎霜归寂众请首座继住持师白众曰须明得先师意始可首座曰先师有甚么意师曰先师道休去歇去冷湫湫地去一念万年去寒灰枯木去古庙香炉去一条白练去其余即不问如何是一条白练去首座曰这个秪是明一色边事师曰元来未会先师意在首座曰你不肯我那但装香来香烟断处若去不得即不会先师意遂装香香烟未断座已脱去师拊其背曰坐脱立亡即不无先师意未梦见在。</p><p>　　拈若论九峰逼杀泰首座理合吃二十棒首座未会先师意惑乱大众三十拄杖一杖较不得泰首座脱去如此迅速果然难得无奈达磨大师先曾说破不论禅定<a href=\"/remen/jietuo.html\" class=\"keylink\" target=\"_blank\">解脱</a>惟论见性<a href=\"/remen/chengfo.html\" class=\"keylink\" target=\"_blank\">成佛</a>今泰首座错解石霜之语单修枯定一色边作活计若当时九峰拊背迸出活眼曰先师意聻管教九峰满面惭惶容身无地如纸衣道者见曹山山云莫是纸衣道者么者诺山曰如何是纸衣下事者曰一裘才挂体万事悉皆如山曰如何是纸衣下用者进前三步脱去山曰秪解恁么去不解恁么来者即开眼问曰一灵真性不假包胎时如何山曰未是妙者曰如何是妙山曰不借借者脱去这个才是语风今日与首座代一语九峰若问如何是一条白练去便与劈脊一棒。</p><p>　　颂。</p><p>　　白练千寻孰可攀影无颜色似人间苦哉错会先师意脱去妨他路转顽九峰老语忒辣祖庭气岸从来恶把住须弥不放行更添脚下千斤索</p><p>　　僧问大梅如何是祖师西来意大梅曰西来无意盐官闻乃曰一个棺材两个死汉。</p><p>　　拈大梅犹自可盐官苦杀人三个也有。</p><p>　　颂。</p><p>　　答处虚虚江上风一枝摇落荻花丛渔舠轻放潇湘月那得鱼龙入网中故使傍观发一笑双双惊起宿沙鸿</p><p>　　云门匡真禅师到江州有陈尚书请斋才见便问儒书即不问三乘十二分教自有座主作么生是衲僧行脚事师曰曾问几人来书曰即今问上座师曰即今且置作么生是教意书曰黄卷赤轴师曰这个是文字语言作么生是教意书曰口欲谭而辞丧意欲缘而虑忘师曰口欲谭而辞丧为对有言意欲缘而虑忘为对忘想作么生是教意尚书无语师曰见说尚书看<a href=\"/fojing/miaofalianhuajing/\" class=\"keylink\" target=\"_blank\">法华经</a>是否书曰是师曰经中道一切治生产业皆与实相不相违背且道非非想天有几人退位书无语师曰尚书且莫草草三经五论师僧抛却特入<a href=\"/remen/conglin.html\" class=\"keylink\" target=\"_blank\">丛林</a>十年二十年尚不奈何尚书又争得会书礼拜曰某甲罪过。</p><p>　　拈这俗汉草贼大败不知触忤多少阿师来今日赤眼撞着火柴头拶得上天无路入地无谋浑身放倒方知禅和子利害古今白衣说法颇多难问者不少陈尚书可谓法门榜样。</p><p>　　颂。</p><p>　　纸糊面孔黑漆心撞着铜头铁眼禽活捉生擒死去也放渠残命度荒林云门老千古万古何处讨锋铓雷电秋空晓霹碎岩前烂草窠这回狂浪残声杳分付妻孥莫乱道江湖自有肝胆人捏死狐狼血牙爪</p><p>　　僧问赵州和尚狗子还有佛性也无州云无。</p><p>　　颂。</p><p>　　赵州狗子无佛性太上老君急急令张三烧却两茎眉燋烂古坟丞相病</p><p>　　药山令供养主抄化甘贽行者问甚处来曰药山来甘曰来作么曰<a href=\"/remen/jiaohua.html\" class=\"keylink\" target=\"_blank\">教化</a>甘曰将得药来么曰行者有甚么病甘便舍银两锭意山中有人此物却回无人即休主便归纳疏药山问曰子归何速主曰问佛<a href=\"/remen/faxiang.html\" class=\"keylink\" target=\"_blank\">法相</a>当得银两锭山令举其语主举已山曰速送还他子着贼了也主便送还甘曰由来有人遂添银施之。</p><p>　　拈古人道一句合头语千载系驴橛行者到这里被化主一合合倒转身不得两锭金填沟塞壑化主却在困头上捧金便走若无药山相救至今尚在困梦中。</p><p>　　颂。</p><p>　　石中有水水中火烧杀禅人一张嘴忙至堂前举向渠累他辛苦多来去</p><p>　　秦时??铄钻。</p><p>　　颂。</p><p>　　秦时镀铄钻隔墙野鬼唤刍狗吠茅丛但听取一半</p><p>　　雪峤禅师语录卷第六</p><p>　　音释</p><p>　　筑</p><p>　　(之六切音竹以竹曲为五弦之乐也)。</p><p>　　赑</p><p>　　(平秘切音备巨鳌赑屃首冠灵山力壮貌)。</p><p>　　磉</p><p>　　(写曩切音颡柱下石)。</p><p>　　蹲</p><p>　　(徂尊切音存踞也)。</p><p>　　腮</p><p>　　(桑才切音鳃颊腮)。</p></div>"
},{
    "title": "雪峤禅师语录卷第七",
    "author": "弘歇",
    "html": "<div class=\"B1_text\"><p>　　雪峤禅师语录卷第七　　　　　　鱼七</p><p>　　参学门人弘珠等编</p><p>　　拈颂</p><p>　　雪峰禅师一日升座众集定师辊出木球。</p><p>　　颂。</p><p>　　为怜苦口舌头干滚出木球与众看活卓卓月团团赚杀儿孙炭里眠</p><p>　　雪峰轻打我。</p><p>　　颂。</p><p>　　秤锤出汁砂出油托地酬他放亦[(冰-水+〡)*ㄆ]轻打我活人机三千里外冷云归言中有响会不会孔子周流着布衣</p><p>　　东坡不了心。</p><p>　　颂。</p><p>　　云出青山鸟出林三条篾缚换腰金轻烟一带苏堤柳尽是当年不了心</p><p>　　普化和尚将示灭乃入市谓人曰乞我一个直裰人或与被袄或与布裘皆不受振铎而去临济令人送与一棺师笑曰临济厮儿饶舌便受之乃辞众曰普化明日去东门死也郡人相率送出城师厉声曰今日葬不合青乌乃曰明日南门迁化人亦随之又曰明日出西门方吉人出渐稀出已还返人意稍怠第四日自擎棺北门外振铎入棺而逝郡人奔走出城揭棺视之已不见唯闻空中振铎渐远莫测其由。</p><p>　　颂。</p><p>　　东边不了西边讨看这风颠情太劳摇得手酸欲歇去棺材空里笑魔高</p><p>　　宾主句。</p><p>　　颂。</p><p>　　芦花江底去来雁蓼叶渡头上下天宾主不随爻象变吉凶岂落劫初前</p><p>　　有僧问云门如何是透法身句师云北斗里藏身。</p><p>　　颂。</p><p>　　北斗藏身意若何长江水接白云坡儿孙多少不怜悧抱橹摇椿也大差</p><p>　　城东老母与佛同生而不欲见佛每见佛来即便回避虽然如此回顾东西总皆是佛遂以手遮面于十指掌中亦总是佛。</p><p>　　拈莫错会城东老母好老母乃末世<a href=\"/remen/zhongsheng.html\" class=\"keylink\" target=\"_blank\">众生</a>最后一金锤耳何以末世众生向外驰求寻行数墨推己让人钻研故纸以为<a href=\"/remen/jiasha.html\" class=\"keylink\" target=\"_blank\">袈裟</a>下一生极则事佛从三大阿僧只<a href=\"/remen/xiuzheng.html\" class=\"keylink\" target=\"_blank\">修证</a>得来我等岂能容易如此识见胸臆中一钉钉定六根顿瞎犹若堕落千万丈陷阱永无回心出离之日老母古佛先知末世众生不信顿悟一门即向三十二相八十种好一坐坐断将手遮面不欲见佛然十指掌中见佛者此乃老母<a href=\"/remen/zixing.html\" class=\"keylink\" target=\"_blank\">自性</a>天真非他人使然其意正出众生本来是佛自心作佛觌体相见老母慈念众生心切若将色相卖弄是佛众生永不能发<a href=\"/remen/putixin.html\" class=\"keylink\" target=\"_blank\">菩提心</a>担荷此事非惟十指上可见四大<a href=\"/remen/wuyun.html\" class=\"keylink\" target=\"_blank\">五蕴</a>发毛爪甲皆是佛之全身故祖师云通身是手眼三十二相以野狐精呵之如此便知前后一贯悲哉黄面老子吾知其无容身之地众生每日<a href=\"/remen/shentong.html\" class=\"keylink\" target=\"_blank\">神通</a>放光<a href=\"/remen/zizai.html\" class=\"keylink\" target=\"_blank\">自在</a>何假色相唤渠是佛且达磨西来不立文字教外别传直指人心见性<a href=\"/remen/chengfo.html\" class=\"keylink\" target=\"_blank\">成佛</a>劳伊一番辛苦为众竭力不若城东老母??佛何其撇脱语言文字一时焚却那更有葛藤留到今日缠缚众生赵州云佛之一字吾不喜闻到这里[糸*系]毫不立众生诸佛亦是强立名言谁是<a href=\"/remen/mile.html\" class=\"keylink\" target=\"_blank\">弥勒</a>谁为弥勒自亦??之以此较之何处非释迦何方不老母何众生不佛这则公案只要众生信得及直下?地一声城东老母产下祖师了也用佛何为还识祖师杀人刀活人剑么厕筹子千古奇特老母其谁欤。</p><p>　　颂。</p><p>　　老母城东亦丈夫眼睛清冷绝誵讹三千里外相逢着不是当年这老胡莫谓似月中无影休辜负若向空王殿上行脚跟斩断谁回互</p><p>　　径山国一禅师上堂僧问如何是道师曰山上有鲤鱼井底有蓬尘。</p><p>　　拈这则公案因国一答得新奇古今无人嗅着语风今日横推日月倒转山河吸尽源泉掀翻五岫管教井底无尘而百劫长清鲤鱼插翅而高冲霄汉且道这僧会不会。</p><p>　　颂。</p><p>　　一指惊心万指寒鲤鱼插翅挂黄冠至今山上洪波滚涤净蓬尘井底宽竹响灯沉疏影夜猿啼山月上栏杆</p><p>　　径山鉴宗无上禅师。</p><p>　　拈盐官的子临济前辈自盐官决疑之后寻径山将息开堂拈提为第二代住持今塔迹虽存凄凉壅塞嗟嗟何时得翛然一路豁耳。</p><p>　　颂。</p><p>　　塔示全身聊有踪堆堆土石略遮风三更五夜山头月听取龙吟古寺钟无上老知也未唐时直至今这个性灵原不异日炙与风吹沧海桑田何可据劫火洞然烧大地总成是活计</p><p>　　径山涂毒智?禅师天台陈氏子行脚往豫章谒典牛道由云居风雪塞路坐阅四十二日午初版声铿然豁尔大悟及造门典牛独指师曰甚处见神见鬼来师曰云居闻版声来牛曰是甚么师曰打破<a href=\"/remen/xukong.html\" class=\"keylink\" target=\"_blank\">虚空</a>全无柄靶牛曰向上事未在师曰东家暗坐西家嘶骂牛曰崭然超出<a href=\"/remen/fozu.html\" class=\"keylink\" target=\"_blank\">佛祖</a>他日起家一麟足矣师偈曰色见声求也不妨百花影里绣鸳鸯自从识得金针后一任风吹满袖香师将示寂升座别众嘱门人以文祭之师危坐倾听至尚飨为之一笑越两日沐浴更衣集众说偈曰四大既分飞烟云任意归秋天霜夜月万里转光辉俄顷洎然而逝塔全身于东岗之麓。</p><p>　　拈大凡得的人开口动舌不犯风化自然奥妙自然风流你看涂毒老人窃得云居版声归家就会摇唇鼓舌捕老鼠捉青蜓批判古今将声色囊藏被盖为自己衣带下物捏得一些渣滓也没有示寂又卖弄家丑可谓光前绝后涂毒其人欤。</p><p>　　颂。</p><p>　　声色元来是甚么春风花鸟杂笙歌仙郎去后鸳鸯散只见枝头蜂蝶多死得好祭文读罢为之笑全身塔葬五峰云寒夕何人遣风扫也非猾也非狡尽属人家园地了涂毒鼓声振野郊山前山后成荒草</p><p>　　大慧杲妙喜老人。</p><p>　　拈这个妙喜老人复起临济之风三玄三要撒开喂鱼喂鳖了无少剩四宾主料拣抟搦如泥一些子筋骨也不存上堂普说若游戏四天下不着一毫气力小参入室如笑谈涕唾轻脱脱一双手作白拈贼如神三寸舌根若悬河瓶泻竹篦子敲砖弄瓦提契傀儡七上八下活捉生擒全不怕些罪过这回去镬汤炉炭决定饶伊不得。</p><p>　　颂。</p><p>　　舌似莲花遍界香掬将云气里寒霜生来眼目天然异不属娥眉对镜庄山谷风雷乳虎面湘江星月道人肠一双辣手难相似纵使惺惺且覆藏</p><p>　　香严和尚独脚颂以张无尽<a href=\"/remen/yinyuan1.html\" class=\"keylink\" target=\"_blank\">因缘</a>例之无尽谒东林照觉禅师觉诘其所见与己符合乃印可最后问兜率悦禅师公与悦语次称赏东林悦未肯其说公乃题寺后拟瀑轩诗其略曰不向庐山寻落处象王鼻孔谩撩天意讥其不肯东林也至更深论及宗门事悦曰东林既印可运使运使于佛祖言教有少疑否公曰有(这个怎么好露出一角也)悦曰疑何等语公曰疑香严独脚颂(如此从前不会悟)德山托钵话(那里去来)悦曰既于此有疑其余安得无邪秪如岩头言末后句是有邪是无邪公曰有(满口野狐涎先打东林觉三十青柴何故赚人不少次打张商英三十苕帚柄何故不合受他家冬??印子)悦大笑(笑里有刀)便归方丈闭却门公一夜睡不稳(元来元来)至五更下床触翻溺器(尽底去也未)乃大彻(犹带尿真气在)猛省前话(始知兜率不汝欺也)独脚颂云子碎母啄子觉母壳子母俱亡应缘不错。</p><p>　　拈子碎母啄即且从子觉母壳向那里讨即得子母俱亡应缘不错子母既亡杳绝音耗阿那个应缘不错且道凭个甚么道理有人到此立得脚么识得渠么出来对众道看若道未得莫乱道<a href=\"/remen/canchan.html\" class=\"keylink\" target=\"_blank\">参禅</a>只为命根不断依语生解搬出人前便见逗漏张无尽可作龟鉴到这里下得手捏得香严鼻孔酸滴滴地禅和子本分茶饭若于独脚少有疑古今公案未梦见在切勿孟浪大须仔细今时出世称长老者问着便是盲棒瞎喝非惟瞒盰他人兼自瞒耳他时如何见得阎家老子当时张无尽苟非兜率老婆心无尽那有今日。</p><p>　　颂。</p><p>　　独脚香严锁万重重重锦绣白云封个中子母元无命碎啄之机也太聋错不错含元殿里黄金索假饶牙爪利如锥早落香严并镀铄张商英东林觉冬??印子砒霜恶死马医来活似猊千古无人敢动着</p><p>　　内翰东坡<a href=\"/wenda/jushi/\" class=\"keylink\" target=\"_blank\">居士</a>苏轼字子瞻因宿东林与照觉论无情话有省黎明献偈溪声便是广长舌山色岂非清净身夜来八万四千偈他日如何举似人未几抵荆南闻玉泉皓禅师机锋不可触公拟抑之即微服求见泉问曰尊官高姓公曰姓秤乃秤天下长老的秤泉喝曰且道这一喝重多少公无对(语风代云定盘星爆也)于是尊礼之(何不早恁么)后过金山有写公照容者公戏题曰心似已灰之木身如不系之舟问汝平生功业黄州惠州琼州。</p><p>　　拈这东坡老臊胡大似风流游戏汉子若在东林觉印子脱出决定信人不得何故张无尽赃在若论夜来八万四千偈他日如何举似人少有宗门气息一根秤子尚不会用用即被人拗折观其所由悟即不无命根断未敢相许古今相传五祖戒后身若恁么利害不浅虽然今日要如此苏子瞻也难得。</p><p>　　颂。</p><p>　　黄州惠州琼州去去来来独偶刚得一根秤子喝下还是空手落落拓拓一生妙在舌头会搂作万古之斯文同秋风之抖擞俨似石灰布袋狼藉不用苕帚更问如何若何不会说禅只会吃肉吞酒</p><p>　　径山别峰宝印禅师至径山谒大慧慧问曰甚么处来师曰西川慧曰未出剑门关与汝三十棒了也师曰不合起动和尚慧忻然扫室延之绍熙元年十一月往见交承智?禅师与之言别?问行日师曰水到渠成归索纸书十二月初七夜鸡鸣时九字如期而化奉蜕质返寺之法堂留七日颜色明润发长顶温越七日葬于庵之西冈谥慈辩禅师。</p><p>　　拈古人去住得大自在乃平日定慧所致非可强也少有物滞则不自由今别峰印禅师径山开堂数十年二十六代住持也师年迈益厌住持十五年冬奏乞庵居得请终后葬于庵之西冈今人不识何地方为西冈何处为庵居不亦疑乎。</p><p>　　颂。</p><p>　　鸡鸣时刻报君知水到渠成月上枝岂是寻常心可拟言诠安得契无为</p><p>　　云门顾鉴咦。</p><p>　　拈跛脚阿师扫来扫去一生不着便陈尊宿感戴不尽后被人唤作红旗闪烁受屈不少。</p><p>　　颂。</p><p>　　云门顾鉴咦六六三十六有米便煮饭没米便煮粥得得得养家方子须明白</p><p>　　径山法济湮禅师僧问掩息如灰时如何师曰犹是时人工干僧曰干后如何师曰耕人田不种僧曰毕竟如何师曰禾熟不临场。</p><p>　　拈一问一答如铁打钉半斤八两三寸五寸锤锤相应不费心力然乃这僧问处不真答去劳而无功虽然闲故纸要且无益于人三十年后有人动着粥足饭足<a href=\"/remen/fofa.html\" class=\"keylink\" target=\"_blank\">佛法</a>始有灵验。</p><p>　　颂。</p><p>　　寥寥行来月似盘千峰秋白叶将宽北窗无物谁能惜南亩多云我独看溪径惯飞猿捉果池塘引步兔寻餐不妨问答非千古一任庭花雨露寒多少耕人不插田一般把箸度浮年青眉漫锁闲愁绪绿袖偏临媚景川雏雀怕飞枝尚远苍龙敛翅月同眠掩然无事灯初续投寺秋云亦竖拳忙忙促促晓春耕半节蓑衣蘸水明踏渚鹭鸶拟雪色歌花鹦鹉?风晴篇章石上铺烟嫩律调林边开锦英最快牧童牛不管索头无恙任纵横</p><p>　　大慧禅师举竹篦示侩唤作竹篦则触不唤作竹篦则背不得下语不得无语速道速道。</p><p>　　拈着甚死急吃了清水白米闲不过大似发狂发颠幸是这僧若是语风喝一喝打一圆相书个[○@人]字抛向面前且看妙喜作么生折合。</p><p>　　颂。</p><p>　　离中虚坎中满兑上缺巽下断是甚么章句忠清里巷马回子诸人还会么休休三十六条花柳巷向来曾不禁人行</p><p>　　赵州柏树子。</p><p>　　拈赵州和尚盗<a href=\"/remen/changzhu.html\" class=\"keylink\" target=\"_blank\">常住</a>物私己用幸是这僧不要若荷负将去大似平地吃交。</p><p>　　颂。</p><p>　　日炙风吹这赵州祖师浑不在钩头西来大意庭前柏欲得相亲更上楼</p><p>　　径山照堂了一禅师明州人上堂云禅玄之士触境遇缘不能直下透脱者盖为业识深重情妄胶固六门未息一处不通绝点纯清含生难到直须入林不动草入水不动波始可顺<a href=\"/remen/shengsi.html\" class=\"keylink\" target=\"_blank\">生死</a>流入人间世诸人要会么以拄杖画曰秪向这里荐取。</p><p>　　拈这明州人说甚六门一门大都祖师出世无事讨事无梦说梦尽大地撮来是粟米大微细更微细影也没有说个利生早是缘木求鱼一埸好笑不如稳坐青山目视云汉始合那边。</p><p>　　颂。</p><p>　　说个空王佛即差何堪举拂更拈花六门昼夜白毫现日日众生常在家</p><p>　　径山智讷妙空禅师僧问牛头未见四祖时如何师曰坐久成劳见后如何不妨我东行西行。</p><p>　　拈妙空和尚虽得两转语以包括千七百则陈烂葛藤了也坐久成劳东行西行虽然与那牛头犹隔圆阳在。</p><p>　　颂。</p><p>　　问处疏寒答处亲莫教扭捏昔时人牛头山上衔花鸟换却羽毛不叫春贫彻骨冷如冰云在青山水在瓶虎踪狼迹如何也白泽之图孰可盟</p><p>　　有僧问师云时时示时人时人自不识即今这里是甚么时师答曰甲子乙丑丙丁己卯。</p><p>　　复颂。</p><p>　　渔郎船子两头穿逆顺风波总不前讨个火来炊饭吃荻花丛里满天烟</p><p>　　又问处处无踪迹声色外威仪即今这里是甚么处师答曰有个人来知前不知后莫向这里觅。</p><p>　　颂。</p><p>　　饱餐胡饼更由谁独我山居常不炊自吃那些铁橛子问云问水孰追随</p><p>　　又问人从桥上过桥流水不流即今这里是什么人师答云眉横鼻直不必打点。</p><p>　　颂。</p><p>　　威音那畔不知名犹若千江孤月行拟议四山光影乱照人肝胆不分明</p><p>　　中峰禅师观流水有省即诣高峰求证高峰打趁出既而民间讹传选童男女师因问曰忽有人来问和尚讨童男女时如何高峰曰我但度竹篦子与他师于言下大悟。</p><p>　　拈高峰剜肉做疮赃陷平人中峰脚跟未稳一状领过若依语风判断两人犯弥天之罪各罚饡饭一堂借此供狸奴白牯何故与他流水甚么相干虽然不许夜行投明须到。</p><p>　　颂。</p><p>　　竹篦拈来用得亲曹家女子属他人柳[糸*系]眼暖春三月两个黄鹂相对陈红粉鬓紫罗床十分恩爱醉牙觞鸳鸯飞入翠微里凤阁龙楼绕建章</p><p>　　法昌遇禅师上堂春山青春水绿一觉南柯梦初足携筇纵步出松门是处桃花香馥郁因思昔日灵云老三十年来无处讨如今竞爱摘杨花红香满地无人扫。</p><p>　　拈这个语话若作禅道佛法商量太远在若作风流景致会又辜负法昌还有人向这里和会得么出来说看若和会未得元在法昌舌根上转。</p><p>　　颂。</p><p>　　舌根落落送嘉声香谷春枝朵朵横乱插山头红白鬓平分水面淡浓情南柯梦觉人何在北骑征忘身未名自是法昌闲不彻杨花袭袭逐君行</p><p>　　佛印禅师一日与学人入室次适东坡居士到面前师曰此间无坐榻居士来此作甚么士曰暂借佛印四大为坐榻师曰山僧有一问居士若道得即请坐道不得即输腰下玉带子士欣然曰便请师曰居士适来道暂借山僧四大为坐榻秪如山僧四大本空<a href=\"/remen/wuyin.html\" class=\"keylink\" target=\"_blank\">五阴</a>非有居士向甚么处坐士不能答遂留玉带师却赠以云山衲衣士乃作偈曰百千灯作一灯光尽是恒沙妙法王是故东坡不敢惜借君四大作禅床病骨难堪玉带围钝根仍落箭锋机会当乞食歌姬院夺得云山旧衲衣此带阅人如传舍流传到我亦悠哉锦袍错落犹相称乞与佯狂老万回。</p><p>　　拈东坡居士到佛印处大似刺头入胶盆柰何人硬货不硬开口便落人圈缋总之不知宗门有陷虎之机虽然莫怨他家枯井深若是径山则不然见他道四大本空五阴非有竟扯佛印出山门佛印也无奈我何。</p><p>　　颂。</p><p>　　玉带垂垂束紫腰一天风静落孤雕云山绽衲何长短输与春堤嘶柳骄</p><p>　　天章宝月禅师僧问如何是佛法大意师曰一年三百六十日曰便恁么会时如何师曰迢迢十万不是远。</p><p>　　拈这僧问佛法大意不识佛法大意是个甚么答伊一年三百六十日双手擎出来也天章将谓热瞒这僧这僧却不要天章却成自瞒呵呵这些饭袋子古今有之。</p><p>　　颂。</p><p>　　变化鱼龙水不知圣凡名字孰为施眉毛生在眼睛下捉个麒麟当马骑问佛法莫狐疑现成公案破窗篱一年三百六十日日日春风动竹枝</p><p>　　大梅法英祖镜禅师宣和初敕天下僧尼为德士虽主法聚议无一言以回上意师肆笔解老子诣进上览谓近臣曰法英<a href=\"/remen/daode.html\" class=\"keylink\" target=\"_blank\">道德</a>经解言简理诣于古未有宜赐入道藏流行仍就赐冠佩坛诰不知师意者往往以其为佞谀明年秋诏复天下僧尼师独无改志至绍兴初晨起戴桦皮冠披鹤氅执象简穿朱履使击鼓集众升座召大众曰兰芳春谷菊秋篱物必荣枯各有时昔毁僧尼专奉道后平道佞复僧尼且道僧尼形相作么生复取冠示众曰吾顶从来似月圆虽冠其发不成仙今朝抛下无遮障放出神光透碧天掷之于地随易僧服提鹤氅曰如来昔日贸皮衣数载惭将鹤氅披还我丈夫调御服须知此服不相宜掷之举象简曰为嫌禅板太无端岂料遭他象简瞒今日因何忽<a href=\"/remen/fangxia.html\" class=\"keylink\" target=\"_blank\">放下</a>普天致仕老仙官掷之提朱履曰达磨携将一只归儿孙从此赤脚走借他朱履代麻鞋休道时难事掣肘化??未遇不如鹍画虎不成反类狗掷之横拄杖曰今朝拄杖化为龙分破华山千万重复倚肩曰珍重<a href=\"/remen/foxin.html\" class=\"keylink\" target=\"_blank\">佛心</a>真圣主好将尧德振吾宗掷下拄杖敛目而逝。</p><p>　　拈大哉善哉大梅和尚真奇特丈夫人天师表看伊作用大似大海起波涛无你拟议处所谓法界量灭者出入若游戏随意。</p><p>　　拈弄真幻影中人<a href=\"/remen/sanjie.html\" class=\"keylink\" target=\"_blank\">三界</a>为戏场耳嗟佛祖光明末后始信虽然当初不该敛目而逝若是径山更活三十年有何不快咄咄。</p><p>　　颂。</p><p>　　身平价平无碍光明处身空洞居界无城千载风骨万世嘉名僧充道士绝户绝丁皮衣鹤氅何重何轻如梦如幻赤体虚灵妙哉至德鳖瞎龟盲颂之若谤天明五更</p><p>　　甘贽<a href=\"/remen/xingzhe.html\" class=\"keylink\" target=\"_blank\">行者</a>入南泉设粥。</p><p>　　拈南泉老老大大未免随人起倒直饶打破粥锅也是贼过后张弓若在请念诵时掀翻桌子犹较些子悲哉吃得一碗粥折了一口锅仔细打一算好事不如无甘贽行者虽然拂袖便去未称好手何故贼头狗面俗气不除。</p><p>　　颂。</p><p>　　不是冤家不聚头偷营劫寨溷缁流狸奴白牯无灵性引得王郎特地愁</p><p>　　投子和尚僧问一切声是佛声是否曰是云和尚莫??沸碗鸣声投子便打又问粗言及细语皆归第一义是否曰是云和尚作头驴得么投子便打。</p><p>　　拈这僧弄嘴头以作游戏好痛与三十棒投子不识转变由人犯法亦与二十拄杖还有不甘者么二俱??出。</p><p>　　颂。</p><p>　　佛自无言何有声作驴作马不多争一团白月潭中现处处秋光照夜明</p><p>　　天衣怀和尚示众举古人云五蕴山头一假空同门出入不相逢<a href=\"/remen/wuliangjie.html\" class=\"keylink\" target=\"_blank\">无量劫</a>来赁屋住到头不识主人公有老宿拈云既不识他当初问甚么人赁恁么拈也太远在何故须知死人路上有活人出身活人路上死人无数那个是活人路上死人无数那个是死人路上活人出身处若检点得分明拈却膱脂帽子脱却鹘臭布衫。</p><p>　　拈前老宿拈云既不识他当初问甚么人赁此语大有参情肯向这里下只脚踏遍四天下忽遇无厌足王出生死也不难今人拖了死尸长日乱闯说张三道李四好山好水好<a href=\"/remen/conglin.html\" class=\"keylink\" target=\"_blank\">丛林</a>好风凉孰不知都向死人路上分别短长还要识活人么死人路上会取天衣和尚固是弄潮手只是忒煞老婆且听许半个字。</p><p>　　颂。</p><p>　　秋风飕飕何太凉从来不识个中郎同门出入年来事赁屋那曾着地方仿佛示人名是主依俙当体假为乡欲知端的归家路耳朵头毛五蕴香</p><p>　　云门曰眼??横亘十方眉毛上透乾坤下透黄泉须弥塞却汝咽喉还有人会得么若有人会得拽取占波共新罗斗额。</p><p>　　拈云门和尚说禅犹若万里无人烟一间破屋里手舞足蹈高声唱言我是如来应供正遍知名行足自喜自悲自言自语还有知音者么对牛弹琴。</p><p>　　颂。</p><p>　　啰啰哩哩唱田歌旷劫许谁荐得么梳影草莱翻白画泼空烟雨冷青蓑分明花在春枝上花落香寒春色过琴瑟无音言语正寻行数墨病何多</p><p>　　僧问云门如何是诸佛出身处门云东山水上行。</p><p>　　拈诸人会么东山水上行则易会诸佛出身处则难明何故谓伊诸佛无鼻孔。</p><p>　　颂。</p><p>　　括地西风劈面吹君家何必苦追随东山水上如何会笑指云门妙绝词</p><p>　　僧问云门如何是一切智智清净门云扫地泼水相公来。</p><p>　　拈云门大师随手拈一锭足色纹银与这僧可怜这僧不识嗟哉<a href=\"/remen/shijian.html\" class=\"keylink\" target=\"_blank\">世间</a>几人能会此意除非过量人金博金水投水。</p><p>　　颂。</p><p>　　扫地泼水相公来陈年苕帚白花开无端拈在春篱上天晓黄鹂叫几回</p><p>　　仰山参东寺如会禅师问汝是甚处人仰曰广南人师曰我闻广南有镇海明珠是否仰曰是师曰此珠如何仰曰黑月则隐白月则现师曰还将来也无仰曰将得来师曰何不呈似老僧仰义手近前曰昨到沩山亦被索此珠直得无言可对无理可伸师曰真狮子儿善能哮吼仰<a href=\"/remen/libai.html\" class=\"keylink\" target=\"_blank\">礼拜</a>却入客位具威仪再上人事师才见乃曰已相见了也仰曰恁么相见莫不当否师归方丈闭却门仰归举似沩山沩曰寂子是甚么心行仰曰若不恁么争识得他。</p><p>　　拈仰山<a href=\"/remen/shuofa.html\" class=\"keylink\" target=\"_blank\">说法</a>酬机大似空中一只鹤旋转俯仰活卓卓地抟风万里唳孤云于霄汉巢乔木于苍翠镇海明珠满地撤去又道无言可对无理可伸幸是东寺长老放过径山又且不然何故礼多必诈。</p><p>　　颂。</p><p>　　仰山小释迦东寺老古锥如牛饮涧泉上下嘴对嘴明珠撤出太多又道无言可对小释迦善言语此情惟有当行知千载无人敢相许</p><p>　　章敬怀晖禅师有僧来绕师三匝振锡而立师曰是是其僧又到南泉亦绕南泉三匝振锡而立泉曰不是不是此是风力所转终成败坏僧曰章敬道是为甚么和尚道不是泉曰章敬即是是汝不是。</p><p>　　拈妙哉宗门杀活自在这僧脚跟不稳若脚脚稳当的道是也只恁么道不是也只恁么何故自有锡杖在。</p><p>　　颂。</p><p>　　锡杖摇摇在路途随风坠落葛藤窠天涯渺漠何时到莫去山前作野狐</p><p>　　青原行思禅师见六祖问曰当何所务即得不落阶级祖曰汝曾作甚么来师曰圣谛亦不为祖曰落何阶级师曰圣谛尚不为何阶级之有祖深器之。</p><p>　　拈言言出身不落人境字字如珠不涉玄妙非具手眼衲僧莫能穷其浅深今有杜撰长老妄断曲直作狐涎气吾谓此人尚在门外不知海内有人眼如闪电。</p><p>　　颂。</p><p>　　问处深深湛若秋金针引月过长流针锋不损月中水境色安窥顶上眸君不见作家手宗眼清明六不收今古嫡传谁敢拟赤斑蛇唼海中沤</p><p>　　雪峰迎云门才见便曰因甚么得到与么地云门乃低头从兹契合。</p><p>　　拈雪峰既知云门来处更问奚为幸是问着云门若问着别个即搬出秦时镀铄钻雪峰也无奈伊何。</p><p>　　颂。</p><p>　　因甚么得到与么地触着云门痛痒处含泪未干恨未止低头已一帘风月许谁知至今遗痕在江湖闪烁红旗顾鉴咦</p><p>　　唐庄宗诏兴化问曰朕收中原获得一宝未曾有人酬价师曰请陛下宝看帝以两手舒幞头脚师曰君王之宝谁敢酬价龙颜大悦。</p><p>　　拈兴化和尚舌辩如风有个唐庄宗卖弄不少若非兴化慈悲幞头几乎粉碎。</p><p>　　颂。</p><p>　　兴化老太无端佛法人情两俱到轻把幞头弹一指昔来痕迹未曾消旧幞头说向帝王价不高</p><p>　　罽宾国王秉剑至师子尊者所问曰师得蕴空否祖曰已得蕴空王曰离生死否祖曰已离生死王曰既离生死可施我头祖曰身非我有何吝于头王即挥刃断尊者首白乳涌高数尺王之右臂旋亦堕地七日而终。</p><p>　　拈师子尊者既偿定业王挥刃断尊者首白乳涌高数尺可知王之右臂旋亦堕地七日而终何哉嗟孤掌不成拍。</p><p>　　复拈当时王若问径山师得蕴空否答未空曰离生死否答未离王曰可施我头否咄哉痴人头安可施非惟头作得主王之完肤何如哉。</p><p>　　颂。</p><p>　　幻拟无根同海云浮沉冉冉孰为扪一刀两假春风里千古半林明月痕夙债希成谈白血全身抛出示王孙痴儿臂堕延七夕永劫沙汀飞冷魂休将此地较疏亲游戏场中偶似人白乳染成银芍药香流莫问去来身</p><p>　　再拈师子尊者预付法于婆舍斯多尊者以偿夙缘非佛法中有斯事非佛法中无此事耶何故柴船自上米船自下。</p><p>　　颂。</p><p>　　夙业难违要明剖一刀两假狮子吼甚渠风雨月行空这假因缘非尔偶白乳升天数尺余还他堕地一只手</p><p>　　浮杯和尚凌行婆来礼拜师与坐吃茶婆乃问尽力道不得底句分付阿谁师曰浮杯无剩语婆曰未到浮杯不妨疑着师曰别有长处不妨拈出婆敛手哭曰苍天中更添冤苦师无语婆曰语不知偏正理不识倒邪为人即祸生后有僧举似南泉泉曰苦哉浮杯被这老婆摧折一上婆后闻笑曰王老师犹少机关在澄一禅客逢见行婆便问怎生是南泉犹少机关在婆乃哭曰可悲可痛一罔措婆曰会么一合掌而立婆曰伎死禅和如麻如粟一举似赵州州曰我若见这臭老婆问教口哑一曰未审和尚怎生问他州便打一曰为甚么却打某甲州曰似这伎死汉不打更待几时连打数棒婆闻却曰赵州合吃婆手里棒后僧举似赵州州哭曰可悲可痛婆闻此语合掌叹曰赵州眼光烁破四天下州令僧问如何是赵州眼婆乃竖起拳头僧回举似赵州州作偈曰当机觌面提觌面当机疾报汝凌行婆哭声何得失婆以偈答曰哭声师已晓已晓复谁知当时摩竭国几丧目前机。</p><p>　　拈浮杯和尚马祖下第七十四位何得不识语句受人热瞒离师大早欠啇量之过使这老婆声价高远若非赵州塞断伊咽喉那里见有男子当时径山若在见他敛手哭苍天即与五捧趁出。</p><p>　　颂。</p><p>　　凌行婆郎君女拈却浮杯无剩语翛然异类中行去何似猫儿捉老鼠老汉浮杯悟不真还须赵老相帮举</p><p>　　赵州问投子大死的人却活来时如何投子云不许夜行投明须到。</p><p>　　拈昨有禅和子举此语打个喷嚏答之问他会么曰不会不许夜行投明须到。</p><p>　　颂。</p><p>　　生出从前不作家怕人相见怕人夸夜行风乱青云鬓天晓露含白豆花处处绿杨堪系马山山黑月不飞鸦可怜直疾鬼无足驿路凄凄芳草嗟</p><p>　　夜半正明天晓不露。</p><p>　　拈三个猢狲夜簸钱又如何海曙初明时又如何僧问古德如何是夜半正明天晓不露答云牡圆花下睡猫儿。</p><p>　　颂。</p><p>　　牡圆花下睡猫儿答得依俙绝妙辞梅绽石边烟泼眼荻开江上月斜披抛梭女子夜成锦把钓渔郎晓不知秋到家家帘幕雨人人悉见草安疑</p><p>　　怀<a href=\"/remen/jingtu.html\" class=\"keylink\" target=\"_blank\">净土</a>诗</p><p>　　青莲台上老金仙接引众生不论年必也慈悲痴眷属娑婆抟作四禅天</p><p>　　林下长开佛面花子规叫血数珠斜耳边多少闲题目赚煞春风不到家</p><p>　　日日飞忙似蜜蜂何时疑彻五阴空方才拈得金刚子又有人来觅相公</p><p>　　秋来亭台柿叶红朝朝颜色不相同黑风忽地床头起净土如何去得通</p><p>　　傍阁芙蓉蘸水时谁人识得两茎眉牕开面面弥陀佛不把闲心更着疑</p><p>　　日轮西涌五更初冷照池塘十万鱼未合吾师悬鼓观希奇别出一行书</p><p>　　弥陀六字鸟空啼鼓翼随群欲往西莫待好花春雨过十分香气蘸新泥</p><p>　　<a href=\"/remen/nianfo.html\" class=\"keylink\" target=\"_blank\">念佛</a>如何行路人白云渺渺一孤身弥陀不在莲华土赚我光阴十万程</p><p>　　自性弥陀绝主宾山花浪暖柳枝新不劳更用之乎者觌面无非西土人</p><p>　　垂手嘘嘘已较多苍龙未必混长波堪怜痴爱阎浮地不肯回头可奈何</p><p>　　香槛殷殷树里开松枝潋滟满楼台不知个是全身佛只管忉忉舌上裁</p><p>　　月明秋夜<a href=\"/remen/zuochan.html\" class=\"keylink\" target=\"_blank\">坐禅</a>时香动黄昏静若思收拾漫归残屋下莲华开遍好题诗</p><p>　　珊瑚枝挂弱犀牛<a href=\"/remen/kuhai.html\" class=\"keylink\" target=\"_blank\">苦海</a>扬波难尽头咬啐一团空界月与君把手入层楼</p><p>　　追思父母未生前痛彻心头得几年面目昨来遭毒手一腔热血葬青莲</p><p>　　结根深种死生关仿佛安能五欲残尽道工夫难下手不知日坐铁围山</p><p>　　古人有语极相投莫与儿孙作马牛撒手悬崖归净土任他沧海变荒丘</p><p>　　观成十六佛无生平地风波问丙丁情尽六门都不照江山朵朵月空明</p><p>　　瑶枝风撼水文章一瓣花飞莲子香孤露竟无人在上乐邦慈母越悲伤</p><p>　　梅枝鹊诵柳枝诗呼尔归来未较迟我欲娑婆多住住他年皓首是佳期</p><p>　　溪上行歌杖紫藤落花没膝叫黄莺春池无月空捞漉早叩莲邦题姓名</p><p>　　恶境交加鼓业风何曾污染得虚空家乡田地如天稳不着闲愁方寸中</p><p>　　甲子山居澹石翁凿池种月待秋风松牕白昼弥陀佛抱枕无眠忆远公</p><p>　　玉静草堂乔木邻短墙梅绽劫初春虽然不似莲华土拒绝人间万斛尘</p><p>　　筑堤原为晚山烟构屋还须三两椽衲破扯开荷叶补西方莫厌我廉纤</p><p>　　蹋遍秋山抛杖藜崚崚澹石绝攀跻人情若道阎浮苦谁个男儿不念西</p><p>　　新藕花开月上女败荷叶烂紫袈裟鹭鸶撞破芦花雪天乐吹来处士家</p><p>　　晴峰古木献花岩白兔时同野鹿参爆竹声中明指示眼前瓦砾总优昙</p><p>　　一二三四五六七一心不乱<a href=\"/remen/wangsheng.html\" class=\"keylink\" target=\"_blank\">往生</a>西佛言说得虽容易动步通身入淤泥</p><p>　　行船分付把梢婆须识长河逆顺波只怕顺风吹过火转来不得逆风多</p><p>　　布地金沙一坦平毫无铜铁贡高名仕人欲见弥陀佛先把毒蛇空聚明</p><p>　　??门竟日对江开望断春云人不来荐取自家亲彻旨画眉丞相下楼台</p><p>　　与君法则鼓真风撇去顽然念苦空弹指揭开千佛面白花影里树重重</p><p>　　西方可去芒鞋滑东土无依欲火留红烂劫烧[淫-壬+(工/山)]舍女痛心莫恨夜叉头</p><p>　　青灰堆里一声佛万劫死生火上冰<a href=\"/remen/gongde.html\" class=\"keylink\" target=\"_blank\">功德</a>池空含日月数枝香嫩白云蒸</p><p>　　晓烟堤上柳精神垂示迷魂出暗尘多少阐提边塞死马蹄遥送断肠人</p><p>　　痴愚不解<a href=\"/remen/weixin.html\" class=\"keylink\" target=\"_blank\">唯心</a>土离此唯心别有么每日普光明殿里搬柴运水古弥陀</p><p>　　欲醉黄昏合两眸吞残精气粉骷髅荒郊垒垒添新土多是少年人骨头</p><p>　　我慢山高<a href=\"/remen/yezhang.html\" class=\"keylink\" target=\"_blank\">业障</a>驰难为心地道相期使君放下无明窟便是那边阿耨池</p><p>　　善法堂中议圣流凄凉双径祖灯秋衲僧棒喝何如用直接西来最上头</p><p>　　雪覆千山白马蹄扬鞭归去日蹉西儿号女哭冤家别行??忽惊鹦鹉啼</p><p>　　少妇楼头思正浓梳烟杨柳细东风王孙是处迷归路曾寄家书几万封</p><p>　　佛树扶疏接钝机葛藤活活练荆扉明年了得三椿事便可身轻同鹤飞</p><p>　　善法堂前议圣流南泉牧得一头牛欲将骑往西方去唯恐西方不肯留</p><p>　　善法堂中拜冕旒百千天子尽风流人间罪福分明举不落空王簿上收</p><p>　　佛言利智法王臣独一无师自悟人星宿劫中何者是桃红李白示全身</p><p>　　娑婆无苦苦娑婆果得婆伽益更多<a href=\"/remen/fannao.html\" class=\"keylink\" target=\"_blank\">烦恼</a>破时婆亦殒<a href=\"/remen/niepan.html\" class=\"keylink\" target=\"_blank\">涅盘</a>深义遍婆娑</p><p>　　嗟乎昔日顶生王七宝严身心尚狂不若水边穷衲子坐禅无力念西方</p><p>　　利养娑婆应有期百年快活<a href=\"/remen/shana.html\" class=\"keylink\" target=\"_blank\">刹那</a>时浑身煆得如生铁只恐幽??添马皮</p><p>　　雪峤禅师语录卷第七</p><p>　　音释</p><p>　　崭</p><p>　　(士减切音劖山高峻貌)。</p><p>　　抟</p><p>　　(徒官切音团以手圆之也又取饭作抟掜聚也)。</p><p>　　搦</p><p>　　(昵格切音蹃捉搦也)。</p><p>　　蜕</p><p>　　(输芮切音税蜕其尸衣冠不解如蛇蜕耳)。</p><p>　　??</p><p>　　(都木切音笃与??同尾下窍也)。</p><p>　　膱</p><p>　　(质力切音职肉败也)。</p></div>"
},{
    "title": "雪峤禅师语录卷第八",
    "author": "弘歇",
    "html": "<div class=\"B1_text\"><p>　　雪峤禅师语录卷第八　　　　　　鱼八</p><p>　　参学门人弘珠等编</p><p>　　书问</p><p>　　辞众檀开法径山</p><p>　　凡称善知识助<a href=\"/remen/fozu.html\" class=\"keylink\" target=\"_blank\">佛祖</a>扬化使衲子回心向道移风易俗古人当理之言余今严身无德滥厕僧伦视听不聪幸安林下叨居双髻双径三十余年但<a href=\"/remen/suiyuan.html\" class=\"keylink\" target=\"_blank\">随缘</a>消遣澹泊而已绝无望上之心出世之想况复佛祖门墙未可容易人天众前福力不胜欲举大事<a href=\"/remen/yinyuan1.html\" class=\"keylink\" target=\"_blank\">因缘</a>要以机教相扣非扬扬鼓舌者担荷大法所以闲心于风月林前孤崖独步问水于东坡池上掬烟累手歌一声两声主山神录记残枫红散碧落踏秋山以无处逐狂鹿而不返夕阳西去茅亭绽衲下松枝旭日东来烂石苍头飞竹叶幽幽不动轩中老病扶持天台藤杖垂垂语风石上白发难为苏堤烟水道之隆替岂常耶在人弘之耳末法下衰诸方说禅者有人马鹿鸣猿啸唧唧草根则吾岂敢类聚诸方若州院之菊花水土各异有落不落之分别且教放我深深处鬼神觑不破无阴阳地上卓个青檐叫不应山谷中煮些红雨随春秋以将息拈黄熟而祝圣年年如是月月皆然善法堂中分明举示已上供通并是诣实望大檀<a href=\"/remen/hufa.html\" class=\"keylink\" target=\"_blank\">护法</a>留我在山作千古之榜样万感。</p><p>　　寄憨山大师</p><p>　　师老矣某何时出山方得一晤云水缁素颇多其中不知有一个半个为问此事否末法浇漓难得其人某何日泼皮大胆将十方尘刹国土镕作一笑抛掷座下欲师一一还我去住头绪亦镕作一笑掷之径山语风居今朝幸是无事师亦不可将本头上现成茶饭打发三家村里斋公亦不许之乎者也以当生平。</p><p>　　与闻谷禅师</p><p>　　兄意欲弟晤便是旧时面孔晤作甚么今年五十一狂心未休歇摸着镜中头临济白拈贼双髻暂安身驴马生牛月恶声天下传谁是亲骨血有日出头来一棒俱打折留得赵州狗咬折干屎橛前山与后山虎狼齐叫屈夜半捉乌鸡天晓日头出来时我独来无口为兄说。</p><p>　　附石布衲余集生<a href=\"/wenda/jushi/\" class=\"keylink\" target=\"_blank\">居士</a>书</p><p>　　<a href=\"/remen/dizi.html\" class=\"keylink\" target=\"_blank\">弟子</a>裕拈香启问今日是腊月八日自宋东京诸大寺于是日作浴佛会以七宝五味粥相遗沿传至今不论木佛金佛泥佛城里也浴山里也浴灌顶底灌顶捧足底捧足请问水里泥佛如何浴炉里金佛如何浴火里木佛如何浴秪如教中道不洗尘不洗体却向甚么处浴起纵浴得紫金胸还浴得白毫光么纵浴得三十二相还浴得顶相么即今七宝粥供佛了未审一众均沾也无。</p><p>　　答石布衲</p><p>　　不管伊金木水火土紫磨白毫光浴得浴不得与我[(冰-水+〡)*ㄆ]拾来一时埋向释迦老子鼻孔里免教惑乱人家男女在七宝粥早以吃向肚里饱饱暖暖坐石负暄僧众忻沾即此是复。</p><p>　　与何芝岳相国</p><p>　　老人虽在开先心居白下时与相公对谈还曾见老人么这个语话不是说道理的的真真此中面目悟后人方知此段境界今相公做工夫切为<a href=\"/remen/shengsi.html\" class=\"keylink\" target=\"_blank\">生死</a>大事世所希有世所难得然要时时刻刻如救头然日逐亦不必打入<a href=\"/remen/wangxiang.html\" class=\"keylink\" target=\"_blank\">妄想</a>窠里亦不必穿凿古人公案第得一日?地一声桶底爆碎自然<a href=\"/remen/zhihui.html\" class=\"keylink\" target=\"_blank\">智慧</a>自然天真古人云绝后再苏欺君不得大慧杲云士大夫<a href=\"/remen/canchan.html\" class=\"keylink\" target=\"_blank\">参禅</a>只图速效那边这边东觑西觑尖尖满满??一肚皮壅塞悟门反说参禅无灵验所以难了倘肯知非把娘未生时鼻孔一翻翻转一切妄想恶习顿然冰冷佛亦不要做说甚么何相公张相公刘相公水边林下正好去将养圣胎养得纯纯熟熟出来提挈人也好不出来也好到那时稳坐高堂方知吾不欺也嘱嘱。</p><p>　　与朱广原居士</p><p>　　数载不晤近来道心若何与本命元辰亲彻否德尊爵重世所希有己事不明如何排遣诵经持素叩已而参鼓舌摇唇为复是谁六根如旧明暗有异此中性灵岂同妄觉当随缘提挈勿使迷闷昔年居士到庵余早以提省有平日在那里过日之语彼时气宇颇盛总不理会以致今日有上危崖之逼塞也若肯留心当处打彻任伊百岁千年那怕瓮中走鳖他日相逢毕竟另有一番消息。</p><p>　　与圆通</p><p>　　十七日烦公过开先设斋大众甚渴感谢之至老人即欲到圆通一谈奈近日幻躯觉有不快谅迟迟秋凉过一晤以诛曲直匡山一家无分彼此矣笑笑。</p><p>　　复黄暗斋居士</p><p>　　世出世法总之不离本地岂别有<a href=\"/remen/fofa.html\" class=\"keylink\" target=\"_blank\">佛法</a>世法但以中心树子不变异何惧镬汤炉炭皆清凉国土矣有甚不快所苦者苦于不得道相应中心树子变异耳今居士得一贯功夫奔驰山水间皆乃游戏拄杖古人云见道忘山居士得之矣。</p><p>　　复李梦白居士</p><p>　　接得尊翰数十年之慕清名方得瞥地喜甚喜甚九峰是牛头狱吏泰首座是<a href=\"/remen/diyu.html\" class=\"keylink\" target=\"_blank\">地狱</a>阿旁那时若无九峰扶出石霜几被首座累他堕坑落堑幻有老人竖起拳头且道为九峰为首座和尚今日拳头在那里大似贫儿索旧债他道个没有曾奈拳头何拳头失却鼻孔元止半边当时若是径山劈脊便打这半边还知痛痒么拟议即喝出惊起汗出夜梦不祥近今末法衰替要个真参实悟的人万中无一此事大不容易达磨大师云行解相应是名曰祖而今人总之不论<a href=\"/remen/yishi.html\" class=\"keylink\" target=\"_blank\">意识</a>卜度生死结根纵得十分相似皮毛而已便向人前乱做宗门扫地今日矣或竖指或喝或云和尚何不领话或打○相或拂袖便行或女人拜此等皆是灭胡种之魔子也可悲可痛嗟杜撰长老如麻似粟朽到开先原非本意自念福薄德浅言语不重何能似古人匡宗行道带水拖泥只可深埋山谷茅屋石铛随春秋问花问柳捱一日是一日有何道可悟<a href=\"/remen/zhongsheng.html\" class=\"keylink\" target=\"_blank\">众生</a>可度哉家家门前火把子那个男儿摸壁行华严会上无厌足王剜心取肝抽肠拔舌真个是如幻<a href=\"/remen/sanmei.html\" class=\"keylink\" target=\"_blank\">三昧</a>岂虚语哉毒恨黄元公三回五次持书径山盘桓三年朽不得已作游山计还他一点道心结制一期即还双径所以赴开先之请混俗尘世太宰果欲上山乞早几日作盘桓了生死债结<a href=\"/remen/banruo.html\" class=\"keylink\" target=\"_blank\">般若</a>心空及第缘当自努力。</p><p>　　复方孩未居士</p><p>　　接手教云云夜卧不宁日里少困以清茶炉香对古人语句消遣梦境扰乱作张主不得此是日间意识纷飞狂驰不定日成妄想夜成梦也咄哉主人公端坐正堂风火随我号令那许容伊聚散如大海水平平坦坦融纳白川不见有己不见有彼此时秋月新辉澄清皎洁静夜寒潭湛湛地有甚外物可到这里我今少开方便见色闻声时即便拽转提撕话头上生不知身老不知心逐日着衣吃饭要见是个甚么道理牢牢靠靠一咬咬定地水火风是我本源心地更无别物迷之则生死始悟之即法身佛也除四大之外何处寻佛即四大之内佛亦不立且道即今落笔把箸的复是阿谁速道速道。</p><p>　　与萧伯玉居士</p><p>　　居士西江道人也佛法中大檀越树荫覆苾刍我之所来开先者游山作佛事切勿我有禅道利益人然而上堂小参出不得已遣日子岂有出世念而到匡山做人不是这个道理黄元公三回五次上径山书不辜伊之一片苦心为法门耳今将一年结制已竟当抽身游山随缘放浪于山水间老身七十岁不随心而宁受人区宇耶。</p><p>　　复金正希居士</p><p>　　己分中事只在举足掉臂间无劳远觅若将道理语句凑泊那事转疏转远矣何以故他是无滋味无道理寂寞之乡道理加之如何使得西来大师教外别传者为此方人泥于道理文字弄得嘴头水漉漉地不得见性明心劳他得得过来扫除葛藤有直指人心见性之一宗也今时士大夫做功夫图速效喜解说不知那事所有法无法至空界<a href=\"/remen/sejie.html\" class=\"keylink\" target=\"_blank\">色界</a>种种殊胜劣缘一切沾粒他不着何以故他是无<a href=\"/remen/foxing.html\" class=\"keylink\" target=\"_blank\">佛性</a>无知解不作佛不作众生你若要亲近无你亲近处直饶文殊普贤快口利辞与么与么不与么不与么与那事毫没交涉若有所得心欲证西来大意十万八千未是远在毕竟如何毕竟要办个冰冷心肝和前所知所觉道理无道理乃至世谛习气一齐扫却扫不去??命扫忽然扫破释迦顶相诸代祖师鼻孔一时穿却快哉伯林吴居士进堂结制一月便觉心地清楚信有此事虽与道远肯如此朝夕做去自然有倒断日子古人云但办肯心必不相赚。</p><p>　　与黄海岸居士</p><p>　　春来道体安主人公住不动地何其应缘无亏拈之不得睹之没形迥出天上天下作大佛事真奇特也嗟乎此事唯佛与佛乃能知之临济谓之无位真人云门北斗里藏身祖师呼之瞎汉者段光明容受万有圆照法界雪山睹明星悟此也诸代祖师东语西话证此也十方诸佛东涌西没<a href=\"/remen/shuofa.html\" class=\"keylink\" target=\"_blank\">说法</a>如云如雨说此也维摩默然??此也灵照箍篱卖弄此也百姓日用而不知五欲三毒人我贡高迷此也末法时祖道颓然宗风零替梦幻泡影认为实法自谓<a href=\"/remen/xiuzheng.html\" class=\"keylink\" target=\"_blank\">修证</a><a href=\"/remen/daode.html\" class=\"keylink\" target=\"_blank\">道德</a>齐于佛祖横行直闯棒喝三家村婆婆妈妈骗衣索食痛哉一宗沉之海底老人三十年来不曾见一人顶天立地高唱祖庭披烟云于万里挈纲宗于当世如此法门何人不流涕痛惜者哉。</p><p>　　与谭埽庵居士</p><p>　　别后不审居士道体若何老人迩来晨昏无系寒光野色尽为眷属红黄枫叶面摊东西<a href=\"/remen/jingzuo.html\" class=\"keylink\" target=\"_blank\">静坐</a>林间惟见落叶三片五片鸟啼一声两声时也追思物情尚有风霜韵致草木槁润天地岂有心使然前承水原留住半月甚为适意朽何人也一老僧也住山四十载今当行脚踏明月于万方喙清霜于千里古人云未有长行而不住未有长住而不<a href=\"/remen/xingzhe.html\" class=\"keylink\" target=\"_blank\">行者</a>老人得之矣笑笑。</p><p>　　与葵石朱居士</p><p>　　向承<a href=\"/remen/gongyang.html\" class=\"keylink\" target=\"_blank\">供养</a>极感道心朽刻下居超果静室逍遥称懒万勿虑我也居士近日道体珍重促膝高谈当在何日虽然安居别井那能及空山一笑九十里相闻耶古之药山今之何人也三泖烟云几时肯拨棹否。</p><p>　　与子容朱居士</p><p>　　西园吟咏秉烛夜游诚为快事春夏已交未见携囊买棹大都又向楮先生处游过了也笑笑东溪佳什羙则羙矣若云更胜耶溪老人不觉喷饭子容当亲到一番始知云门不作诳语。</p><p>　　与祈远唐居士</p><p>　　朽自去秋出山云门挂笠日逐逍遥竟不知湘之南潭之北也不晤居士有日矣然无便人不及一讯刻下息超果静室以问柳为生涯梅花落地无可得问也燕子将来蚕豆花半开矣不知居士近日佛法作何面目门墙高广无敢轻动笑笑。</p><p>　　与狷庵单居士</p><p>　　午夜间忽有异人谓我言昔有梅花百咏流传若再题百绝海内可称奇绝老人喝曰汝是何人敢向我索诗耶其人稽首而请曰我非人也亦非天也乃梅花神耳师以佛法利生非诗也老人诺诺即题百绝续之时灯下率成恐字句差落颠错不公乞为改正。</p><p>　　歌</p><p>　　十二时歌</p><p>　　夜半子熟睡同小死惊觉起窗破风鸣纸</p><p>　　鸡鸣丑洗面展两手苦追寻莫饮无明酒</p><p>　　平旦寅眉毛眼上横祖师来云门吃胡饼</p><p>　　日出卯莫与生死拗且随缘疑破心了了</p><p>　　食时辰黄花笑白苹问何为满目是痴人</p><p>　　禺中已张三呼李四卧官街生平无个事</p><p>　　日南午饭饱敲鱼鼓白云归塞断茅庵路</p><p>　　日昳未短?游山去青草中虾蟆隐脚底</p><p>　　晡时申寂寞且孤吟落木响始觉有知音</p><p>　　日入酉暮色牵山走草萧萧邻舍啼刍狗</p><p>　　黄昏戌天外黑如漆进门来一头撞着壁</p><p>　　人定亥法身没被盖露堂堂任渠坏不坏</p><p>　　和赵州十二时歌</p><p>　　鸡鸣丑寒影灯残窗逗漏明月堂前竹叶浮踏开天际何曾有白云晓风布口水沸砂铛煮南斗瞌睡思量再上床梦中作主不唧??平旦寅荒村破院共谁论炊香白粥去年吃今日厨司尚见尘闲弄管字还亲山水图中过客频乱发廉纤如洒雪老来活计戴头巾日出卯还同昨日生<a href=\"/remen/fannao.html\" class=\"keylink\" target=\"_blank\">烦恼</a>有田不耕可怜生破屋蓬尘何必扫生柴多熟饭少逐日思归径山老凭他牛马入门来那管短长法堂草食时辰铁钵曾持走四邻去年吃了菜包子今日还生舌上津角鹿少兔来频青天白昼没闲人偷心只在青蚨杖只畏饥疮不畏嗔禺中已披了<a href=\"/remen/jiasha.html\" class=\"keylink\" target=\"_blank\">袈裟</a>岂如此<a href=\"/remen/shijian.html\" class=\"keylink\" target=\"_blank\">世间</a>可畏腥膻僧问着东西眼若死黄廿一李十四惭愧何曾有些子滔滔富贵慠他人两脚长伸面上纸日南午索饭乌鸦无节度飞过山边又水边不离寸步如经注死猫头酸似醋拖入肝肠苦莴苣这般供养也难消百鸟不来地坚固日昳未花阴掇转南轩地饥来哈口西北风惭愧人天还不是只随缘有何义渴饮曹溪坐不睡善法堂中无此娱一床破被压吾背晡时申沽酒提壶无别<a href=\"/remen/rensheng.html\" class=\"keylink\" target=\"_blank\">人生</a>下小儿半带瘿黑面黄眉唇皴皴杨柳茶贵似珍乌龟露骨不露筋十字街头痴布袋逢着便教乞一文日入酉寂静家风教谁守这样山门影现无四大部洲岂没有水漉漉道人口继续传灯临济后常用祖师一字关透得过者子胡狗黄昏戌山前有个维摩室珍珠等物总不逢惟见衲衣黑如漆脚尖头起红日踢出祖师声唧唧忤逆儿孙林下行采花蜂去香成蜜人定亥除却魔王俱不爱雪山堆里白牛眠香草缠身何必盖狮子儿说甚戒打滚云中莫作怪锦带飘飘春雨泥牛王问取还曾会半夜子生死冥冥何定止可怜羊哑劫中人出格丈夫能几几石脚床烂芦废乱草些些作盖被自来怪烧黄熟香绝不相闻牛粪气</p><p>　　闲闲歌</p><p>　　心地闲不生草旧时学问多忘了寻常冷暖自家知不去向人外边讨散诞行勿系绊蓬头赤脚寒山样相逢只是笑咍咍石虎当途何足怪五峰寒双径杳白云自去松杉老几闻山答月楼钟古殿无僧关寂寥梅花香不可折飞窗暗度春枝雪冷魂飘磬下楼台禅板蒲团闲不彻妙喜风竹篦子活人剑也临机使锋铓鲜利按龙蛇是圣是凡捶出髓何国人何国住大唐天子原尊贵相扶同过玉河桥历历风霜太狼狈东坡池旧公案烟堆千指毗卢面山根野水曲湾湾残塔棱层犹倔僵日放憨夜漠漠短床夹被如何乐任他千圣出头来我正睡浓伸两脚</p><p>　　不<a href=\"/remen/xiuxing.html\" class=\"keylink\" target=\"_blank\">修行</a>歌</p><p>　　不修行不染污绝壁悬岩狮子住夜深哮吼月明前虎狼妖怪奔无路行便行卧便卧水沤一个依空聚妄想生时诸佛兴何劳卓卓如泥塑天大明日头露村前烟火炊无数正是山家得意时猫头臭烂无人顾破衣裳半节裤放憨林下曾分付不向<a href=\"/remen/lingshan.html\" class=\"keylink\" target=\"_blank\">灵山</a>受记来驴胎马腹教谁怖</p><p>　　示狮声珠侍者住山</p><p>　　狮子儿漫哮吼莫学狐狸边界走葛藤窠里老成精刺碎心肝难放手不放手病转深寻枝讨叶入荒林一槌击破臭糟瓮大笑携筇上翠岑今日会始知情直向匡庐峰之顶一间茅屋半间云枯木龙吟绝人影不求祖不求佛说甚疑情生死切番来覆去任逍遥历历孤明是何物心法忘根尘寂南北东西莫分别忽然迸断血腥腥明月堂中清皎洁菜饭香真快活利锁名缰都摆脱一个筋斗打出门五老峰前招<a href=\"/remen/mile.html\" class=\"keylink\" target=\"_blank\">弥勒</a></p><p>　　诸方都作十究竟歌予作不究竟</p><p>　　不究竟心拟思千里白云深一重山色一重水夹竹梅花冷独吟</p><p>　　不究竟身<a href=\"/remen/wuyin.html\" class=\"keylink\" target=\"_blank\">五阴</a>聚沫幻非真马蹄忙杀归家晚芳草途中载主人</p><p>　　不究竟事红紫枝头无不是眼睛定动鬼门关塞外烟尘何所视</p><p>　　不究竟理酒肆淫坊谁赞毁山程不许夜人行天晓还乡能几几</p><p>　　不究竟生黄鸟声声杨柳新披雨蓑衣泥没膝前村傀儡戏初成</p><p>　　不究竟老面黄齿赤非草草任他岁月髑髅干这个何曾受颠倒</p><p>　　不究竟病神工难按钵盂柄川芎甘草及当归妙药难医要死症</p><p>　　不究竟死世上几人得到此三般不了可怜生业识茫茫千万里</p><p>　　不究竟苦穷通荣辱石边火丙丁童子拟翻身时节因缘无处躲</p><p>　　不究竟乐刀山剑树何曾恶头头原是自家珍倒却刹竿早已错</p><p>　　瞌睡歌</p><p>　　瞌睡哥瞌睡哥我欲惺惺尔欲呵不知何劫结冤家从死至生没奈何苦捱排逐时过又怕经行散乱多方才<a href=\"/remen/dazuo.html\" class=\"keylink\" target=\"_blank\">打坐</a>上蒲团烧得寸香颈又蹉无方便驱逐他因循岁月住岩阿剔起眉毛仔细看犹若长江水上波心不了动干戈他本无根我自罗话头不切境涉境散乱如何魔复魔不必恨且支抡昏沉原是自家人我若<a href=\"/remen/wuxin.html\" class=\"keylink\" target=\"_blank\">无心</a>他便休一腔和气劫前春三十载谁为邻茶来饭去并无嗔空中月散主中主枕上黄梁宾复宾今觉了主中宾穿衣吃饭更何人香嫩浑如三月雨光虚正是五湖民宾中主寐亦亲梅花枝上雪花颦飞来山鹊白禅翁滚水一杯吟玉尘瞌睡哥瞌睡哥石人儿子木人婆赤条条地打鼾眠那管日轮天上过堪笑诸方痴衲子都来昏散做功夫</p><p>　　逍遥吟</p><p>　　新茶嫩笋芳草垂杨徐步山谷铁石心肠好鸟相唤其音丁当如何白云飞满眠床山下有田菜麦青黄溪边有屋烟树苍茫忽来明月池上生光谁为侍者松杉两旁横撺拄杖击碎空王正恁么时日出东方如大火聚今古文章普天之乐万岁君皇常敬常仰竹炉生香山泉自流清声勿狂金毛狮子哮吼高岗惊走无路妖怪狐狼一喝两喝佛祖潜藏无人可伴临济家乡为众生苦地狱天堂精神痛快炜炜煌煌长年受用百结衣裳续祖慧命伶俐儿郎吾师授受时刻不忘</p><p>　　山行吟</p><p>　　春云裂破一声鸟七片五片花飞沼清冷莓苔烂石头新鲜薜荔穿林杪危岩壁立不可登斗室藏身未尝小狼虎嬉嬉印雨泥猿猱逐逐啼天晓草鞋脱落付秋风拄杖揭开千佛杳即此幻化空劫身有何法则与君了吟长吟笑独笑赤脚高歌趁鹿行骂人怪煞无同调</p><p>　　居山歌</p><p>　　君不见好儿郎问汝何为洗俗肠俗肠不洗神不清到头气息终难忘行脚去草茫茫望烟乞食兴猖狂形骸枯尽若木偶道眼未明真可伤还只是居山强草蓬一个毛竹床澹泊随缘修午供盛来满钵菜根香孤屹屹岂郎当杜鹃声里日初长山中十日九日雨乌花霉彻衲衣裳分明说不覆藏夜塘水涨白云乡千峰如浪涌门外打破老僧折脚铛</p><p>　　辞院歌</p><p>　　君不见阎浮地宽得几杖世界不属人商量春风秋风有时冷黄蜂蝴蝶双过墙小儿子谁家即眉目分明衣带香手中拈却大明律何必威仪入学堂记得起浮玉山偶然失脚堕坑岩是则名为教儿法返掷犹如脱汗衫何人会乾坤函密不通风绝圣凡琉璃瓶碎山河雪一<a href=\"/remen/shana.html\" class=\"keylink\" target=\"_blank\">刹那</a>顷坐断岩又不见本怀原是住山翁不爱<a href=\"/remen/conglin.html\" class=\"keylink\" target=\"_blank\">丛林</a>爱箬蓬此来扮出不成套恨杀新城黄元公这模样未尝逢一回<a href=\"/remen/huanxi.html\" class=\"keylink\" target=\"_blank\">欢喜</a>一回空砂米炊香生铁屑苦死人也遇劫风将就安身一年已偿债开先作短工罪满来春我欲去留我庐山甚不通灯下别写歌辞山灵土地又如何假饶住此一千岁塞断肺肠石屑过告诉弟告诉哥黄天放我出岩阿眉愁终日不得快一番狼藉一番魔时运不济遇荒岁水陆程途数不差云深路杳三千里好对金焦月下歌由天命谢神祗护我还山东坡池毛竹万竿风细细玉兰一树影痴痴梵王宫里传寒磬飘落人间浑是诗别大众不须留四十年来何所求一切随缘恁么过水足草足老牯牛道人身边空索索绝没青蚨挂杖头八月秋风衣带解一帆江水共悠悠去兮去兮是时节黄花红蓼东篱色大笑黄河水迸流千指庵中棋奕奕</p><p>　　杂着</p><p>　　蜗角喻</p><p>　　佛之为言心也以心灵故作万物主以心明故不受诸蕴故曰天上天下惟我独尊佛岂有我以<a href=\"/remen/wuwo.html\" class=\"keylink\" target=\"_blank\">无我</a>而我空我故转万物为自己无物故统四大全万物也既万物总是一心何分别而有世界众生耶众生世界本是一心因世界起便有如是若干差别差别者众生妄也以妄性不定起种种念种种识见异生异灭生而复死死而复生<a href=\"/remen/liudao.html\" class=\"keylink\" target=\"_blank\">六道</a><a href=\"/remen/liuzhuan.html\" class=\"keylink\" target=\"_blank\">流转</a>汪洋不息始知世界起于众生妄有虽曰流转其心常故众生不实业识所成何干于佛譬如日轮明暗<a href=\"/remen/xukong.html\" class=\"keylink\" target=\"_blank\">虚空</a>不动能流转者业识自为然亦不外虚空别说有个流转性既流转者亦无<a href=\"/remen/zixing.html\" class=\"keylink\" target=\"_blank\">自性</a>又如云散虚空倏忽即无云岂别有家乡出没太虚耶故曰即佛即心即真即妄也既说佛即心我何不见心作何色而能<a href=\"/remen/chengfo.html\" class=\"keylink\" target=\"_blank\">成佛</a>不也佛本<a href=\"/remen/wuxiang.html\" class=\"keylink\" target=\"_blank\">无相</a>而曰即心心无自性而曰即佛真不别立而曰即妄妄不自有而曰即真譬如大地能载草木不失其时能开合者何也若说树性本然而能花果树当自成其时何假大地风霜雨露若说因大地而有功归于地也地既能成何不自成而来花木知否如是流转不出因缘而别有<a href=\"/remen/yinguo.html\" class=\"keylink\" target=\"_blank\">因果</a>也佛也众生也俱不离因缘本源心地因缘若离心佛何在哉斯人便能坐微尘里转大法轮于一毫端现宝王刹今人若欲见自性明本心者先当离杂用心动静之际下只臂撮摩虚空用心久长慎勿退转精勤劳役初心不迁如是趋向自然有日一掬在手快哉始信佛祖之言不二之语也嗟嗟余原住众生地摸索圣智猜详西来达磨传<a href=\"/remen/foxin.html\" class=\"keylink\" target=\"_blank\">佛心</a>印非老人实证之旨请君勿疑蜗角者若说其有亦不必有若说其无亦不必无因以为喻。</p><p>　　大佛顶</p><p>　　任伊千圣出头向此下不得个元字脚若论<a href=\"/remen/shizun.html\" class=\"keylink\" target=\"_blank\">世尊</a>所说大佛顶者乃一部<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>之纲目未尝不是然而知楞严经者解楞严经者不可逐文字而食其糟粕也大佛顶有旨焉大佛顶者乃是十方诸佛一切众<a href=\"/remen/shengming.html\" class=\"keylink\" target=\"_blank\">生命</a>根谓之贪欲坑驴马窟地狱渣山河吠大佛顶作用之体性也何以故<a href=\"/remen/shane.html\" class=\"keylink\" target=\"_blank\">善恶</a>二缘离大佛顶无别有法近与众生为名为号立知见本远至十方诸佛莫不由斯经过利生济物诸代祖师得大佛顶续祖慧命机用全提激扬后学大佛顶者世尊影上出影梦中说梦耳他原不属有无空等名相今世尊安名曰大抱屈无申他原不是件物而世尊安名曰<a href=\"/\" class=\"keylink\" target=\"_blank\">佛教</a>谁领话他原不是落影响绝内绝外无标无示而世尊安名曰顶何人承当担荷大佛顶耶捏目云乎哉梵语首楞严此言一切事究竟坚固可见十方世界一切所有之法同沤花幻影动他不得坏他不得乃至碎为微尘丸为小大一任撮弄眼前有法无不是究竟坚固或云依如是说竟不必修行总之坚固罪福因果无不究竟了无少法在内外经云所作业不忘<a href=\"/remen/guobao.html\" class=\"keylink\" target=\"_blank\">果报</a>还自受乃在大佛顶上打筋斗何患不究竟坚固哉今学道者当细察审思故曰本自无疮勿伤之也。</p><p>　　水喻</p><p>　　法身如水随缘流止不滞一隅不拘净秽无分别无憎爱无背向高处高平低处低平空古今而不乱治寰宇而不动水之情物之体非造化而生非雕琢而有岂可拟议而得之耶人之谓人者妄人之谓性者虚既虚妄和合而成人何不推穷我之四大从何处起何处来假父母赤白二垢而成是则名为一块血肉何曾有人今之摇摆风流游山玩水随识妄以攀前境是则名为识主分别业荡娑婆生死漂溺岂真性本心有此一种若悟后人不妨于事何以故赵州云汝等被十二时转老僧转得十二时此便是悟后人样子。</p><p>　　赠题子葵居士梦石谱</p><p>　　玄黄宇宙不可摸眼耳鼻舌安能知吾有居士最灵异翛然不滞云水机夜深独卧鸳湖阁神人出没不可思千古万古性一真剑铓虽利难割水化石且教遗在梦天明小楼红日起。</p><p>　　题手卷</p><p>　　朽自庚辰春到匡庐开先十笏山斋坐夏闲情供眼拄杖逢人昼??之余山行林麓树绿松长涧流飞瀑无日可更山色也昨弟子三五辈谈及宗门事近日相闻<a href=\"/remen/chanzong.html\" class=\"keylink\" target=\"_blank\">禅宗</a>行海内若白云过太虚忽有忽无之间未可寓也朽招隐桥引杖而归幽然于心卓立香气洒窗生平所习悉皆现前即为泼墨傍有僧谓朽曰老人单丁独处时始得今为人天师作诸方眼岂可做这个勾当禅和子传将去宗门何在请暂息还径山一凭老人作用朽咄曰你也说得有理奈何朽不欲作土地去若依汝辈要我板板的循规蹈矩方是佛法不知自性中无所不有朽拈笔示之这是甚么年间造的僧无语劈面一掌僧忍痛作声朽曰好山水。</p><p>　　雪峤禅师语录卷第八</p><p>　　音释</p><p>　　??</p><p>　　(侧六切音纤塞也)。</p><p>　　赚</p><p>　　(直?切音詀卖也)。</p><p>　　喙</p><p>　　(许秽切音▆以喙而息也)。</p><p>　　昳</p><p>　　(杜结切音耋日??也言日蹉跌而下谓未时也)。</p><p>　　晡</p><p>　　(奔模切音逋申时也)。</p><p>　　皴</p><p>　　(七伦切音逡皮细起也)。</p></div>"
},{
    "title": "雪峤禅师语录卷第九",
    "author": "弘歇",
    "html": "<div class=\"B1_text\"><p>　　雪峤禅师语录卷第九　　　　　　鱼九</p><p>　　参学门人弘珠等编</p><p>　　道行碑上(附)</p><p>　　径山语风老人嗣临济第三十世雪峤信大禅师道行碑</p><p>　　钦命国子监司业兼掌祭酒事前戊辰二甲</p><p>　　进士工部虞??司郎中大理寺左寺副曹</p><p>　　溪受法<a href=\"/remen/dizi.html\" class=\"keylink\" target=\"_blank\">弟子</a>福徴谭贞默盘谈书</p><p>　　埽道人不慧默以壬子岁落一椽于武林湖山之南屏山曰<a href=\"/ctwh/gdxs/smzg/lzzy.html\" class=\"keylink\" target=\"_blank\">聊斋</a>读书习静慕与方外善知识交得遇</p><p>　　大师时师尚住双髻号雪庭道腊四旬有三而宗风已震摄诸方矣不慧时年二十有三早知执礼问道师亦一见深许自此相与结庵双径东坡池头三十余年来来往往看山看水话东话西不减家常戚属至乙酉春而不慧别往金陵丁亥秋而大师示寂云门矣思彦禅友从云门走南雍任所以讣闻而不慧随合<a href=\"/remen/guiyi.html\" class=\"keylink\" target=\"_blank\">皈依</a>善信藉觉浪和尚普说定祖庭位次以报矣载阅岁辛卯春而狮声珠公复不远千里从匡山走金陵以陶人也<a href=\"/wenda/jushi/\" class=\"keylink\" target=\"_blank\">居士</a>行缘来更从槜李走云门以王予安道兄塔铭来而彻崖歇公并续补东塔云门二会未梓语录来属不慧描抹大师本来面目盖二公并大师亲侍法乳谓熟悉大师生平道<a href=\"/remen/xingzhe.html\" class=\"keylink\" target=\"_blank\">行者</a>莫不慧若也谬以末后大事<a href=\"/remen/yinyuan1.html\" class=\"keylink\" target=\"_blank\">因缘</a>见属其何敢辞因念双髻那畔事大师两番落索已经亲口道破只须笔头点出颊上三毛特易易耳若语风向后事一举一动一话一言悉在不慧眼里亦悉在诸方眼里难将一只手掩却天下目况大师为法忘身入泥入水方且狼藉遍地谁敢收拾瞒天倘稍加嫌讳畏<a href=\"/remen/shijian.html\" class=\"keylink\" target=\"_blank\">世间</a>生眼不畏老人寂光乎其大难说者无如壁立门风逢着痛骂即至主法同参亦复不免更大难说者早已机缘响振酬报历代师承偏自颠倒纵横烂薰禹门鼻孔正所谓机用莫测宾主双忘一任无眼人作是非实<a href=\"/remen/fahui.html\" class=\"keylink\" target=\"_blank\">法会</a>无烦纤毫嫌讳也真正大善知识若语风者担荷颓纲斩新正令显是慈明现相妙喜传神有明三百年来宗坛铁汉绝不肯人亦绝不受人肯究竟谓之人肯不得谓之自肯亦不得独许从上<a href=\"/remen/fozu.html\" class=\"keylink\" target=\"_blank\">佛祖</a>的的首肯之者惟青狮翁一人而已功成呵佛骂祖才许做忤逆亲儿彻到举世皆孩始信是大人作略埽道人不胜倾心沥胆惝恍亲炙知我罪我其何敢辞忆昔天目中峰和尚有虞学士集撰塔铭复有宋祭酒本制道行碑从来道行碑不多见惟唐代大<a href=\"/remen/shamen.html\" class=\"keylink\" target=\"_blank\">沙门</a>有之非此不足以综其实写其真特为拈香奋笔抽绎畴昔睹记所及参取本山诸山应请语录错综叙次稳顺节文爰制径山语风道行碑用勒金石以识不朽。</p><p>　　大师法讳圆信初号雪庭既改雪峤亦号青狮翁晚号语风老人浙江宁波府鄞县之江井巷人俗姓朱父素称长者母计氏以隆庆辛未二月初十日诞师室有异光初在襁抱视日目不瞬辄欢笑计病寻殁不得乳饮长者遂饭之啼凄尪羸几不成立九岁长者复终寄食于贫戚家其家以酒腐为生业师体貌岸伟肌肤柔腻天性孤挺奇僻不受世羁一日往倚僧庐闻诵弥陀经水鸟树林皆念<a href=\"/remen/fofa.html\" class=\"keylink\" target=\"_blank\">佛法</a>僧忽然心动体中爆然有声自此其家日替相与酿酒酒酸作腐腐减师既目不识丁复好放行兀坐佣作玩憩衣食难周逡巡至二十九岁始决志<a href=\"/remen/chujia.html\" class=\"keylink\" target=\"_blank\">出家</a>就宝峰法师受<a href=\"/remen/wujie.html\" class=\"keylink\" target=\"_blank\">五戒</a>遂往若虚法师席下听讲嫌其解析不明乃自截发为头陀去之天台即猛念出家为何事一个不明白念头打脱不下东走西走状若风癫不识寒暑饥渴人与粥饭即以衣袖或兜帽承食衣敝零落严冬荐草卧古祠中止一敝裤遇无裤者解与之赤体七日夜冷气攻腹痛难忍苦支二载无入头处遂<a href=\"/remen/huansu.html\" class=\"keylink\" target=\"_blank\">还俗</a>一月余正上床时忽空中垂大臂掐鼻鼻梁本隆直从此中断晓起人咸怪之至得悟后因有若非鼻梁断那得顶门开之句时尚未离家数日复垂大臂取喉中筋扯去数寸痛不可忍手按颈上筋结成块触着不得即卷衣渡江其块便消如前打脱不彻日乞食夜庙宿至云栖出复渡江至绍兴往五云门外草庵晚单上见一人金幞红袍跪床下害眼三七日别过一庵梦韦?立前展杵鼓弄次日与住僧语僧叱曰你要放光住秦望山去随渡江到秦望普济寺访静主妙桢桢举他心通僧勘少林僧三<a href=\"/remen/tianzhu.html\" class=\"keylink\" target=\"_blank\">天竺</a>公案属师代转一语师下语桢呵曰宗门何得乱话师愧恨无已苦提竟夜五更闻报钟入厨洗面抱衣赤膊见者怪而问之始省着衣仍走石头上高提那一竺来速道速道至此通身是个疑情指日轮曰日午不明当扼吭自绝跨石上下狠提俄顷跨上石头高声曰也罢了忽前后际断无身相可得冲口说偈云石贴背脊骨翻身胁肋骨仔细思量来动也动不得复喝一喝云张三杀人李四偿命既见桢桢怪其逞然自喜曰今朝何得作怪师语以偈云纸上山河压杀人担来担去几多春才知不是真消息卸下长江断踪影此日境界非常遂能作偈然尚未识字未能作书也往参彻堂腹正枵见饭辄以手抟食堂见而叱之师曰勘破你拍手出因访仪峰彖彖恒持一丛师直前夺其鼗曰道道彖无语师重擉一拳便行返天台寻人印证未得忽抬头见古云门三字乃大悟便发愿弘云门宗途中作偈云一上天台云更深脚跟踏断草鞋绳<a href=\"/remen/biqiu.html\" class=\"keylink\" target=\"_blank\">比丘</a>五百无踪影见得他时打断筋遂就人索纸笔书此偈后自题云云门石头上得正句又作偈云昨日樵柴手今朝文笔峰借君一张纸流水写东风前此盲然于识字作书者向后手腕凭空脱皮换骨如狮子摆坏锁缰挥洒纵横一往吟山写水得大<a href=\"/remen/zizai.html\" class=\"keylink\" target=\"_blank\">自在</a>成无师智统自见古云门三字始此拈弄瓣香落索文字不可思议之来缘师末后到龙池特特自云从云门普济寺得地所谓直心是道场也既去云门望空声唱曰我待热病一回方知工夫真假到天台华山顶太白书堂果患伤寒病中看来都无区宇有静主颛愚者憨山国师第一高足也识师非常人留之室中调理颛见座头切菜语师曰刀刀见底师曰何不道一刀见底阅月病愈乃下山走西天目大殿<a href=\"/remen/lifo.html\" class=\"keylink\" target=\"_blank\">礼佛</a>见左边坐伽蓝神金幞红袍乃昔日草庵所见问知为周宣灵王过活埋庵僧请偈有香炉一个折只脚之句先是云栖大师曾往五台访憨师同参笑岩和尚师乃再诣云栖欲求印证时法堂香炉冷地爆碎方丈槌僧<a href=\"/remen/chanhui.html\" class=\"keylink\" target=\"_blank\">忏悔</a>封锅不?师触前香炉折脚语合是印证之谶入堂跪曰香炉是某甲打碎特为忏悔语闻方丈莲师令侍者答之曰你是客不是你打碎师曰打碎香炉不分宾主又令问曰打得几块生师曰赃物现在因叩首数百求开锅侍者传喻开锅少顷仍未开师复进跪叩首数百头几破始得开锅因谢而出莲师顾侍者曰新到真菩萨行人好生留住师饭毕堂中礼九拜唱曰某甲不学好累及大众竟去雨淋至十八涧通身湿透复渡江到云门普济寺后鸡心陇结底草屋居数月苦热下至妙桢静室夜单中闻墙外高声云了义师父师谓桢呼之桢曰谁呼汝乃梦也忽思因缘有在次日即行被衲触大暑至湖州弁山多宝寺苦告韦?连顿首数十云何不<a href=\"/remen/hufa.html\" class=\"keylink\" target=\"_blank\">护法</a>指示一安身处珊瑚枕上两行泪半是思君半恨君后到嘉兴楞严寺韦?现身云我未尝不护法师曰既是护法的去韦?即从空而去因为偈云买个小舟撑撑南复撑北何时撑上山抛舟抱云宿忽思武康有双髻峰是高峰和尚结茆故址欲往居之遂至武康上高峰山山中有寺寺主让床与师宿是夜主梦一狮子在床上越日言之以为异师登岭寻地仰望双髻壁立万山中师念曰我何福堪此遂于是夜独立草中试之至黄昏有蝙蝠飞下绕身三回者再师曰蝠来地必在上矣至一团瓢逢住静者号措庵谓师曰难得你虎窠里立一夜因问知高峰故址师曰安所得米五斗银五钱结一合掌草篷千足矣措庵指见普济庵施主潘明霞师往告以欲向此结茆潘曰住山要钱粮师曰先办钱粮后住山者此人不济潘问师何处人师曰宁波潘误听宁国师复曰宁波潘惊起请师上坐曰我前夜梦到双髻一茅庵额题宁波二字此师道场也诘朝再拜同上双髻得梦中地而无庵潘为构小三楹师自运山草披盖之大笑曰快活无量矣于是以瓶底为碗炉以编竹为供案乱石为床芦柴为褥上漏下湿忍饿吞饥尝一日吃烂豆渣半碗不下自嘱曰你是薄福人定要你吃因拈高峰枕子落地机缘作颂云一捺捺倒扒不起浑身没在烂泥里蓦然枕子笑呵呵咄吃璎珞粥的不是你自此阅历三年矣或入林采薪或担柴出市或锄云栽疏或齐鼠喂鸦乏米时以少许米置瓶中喂鼠鼠衔竹叶松毛盖好一粒不动种菜三疄望空分付偷菜老兔与以一疄此疄和根吃尽雨疄片叶不伤性爱打筋斗每遇软草平坡辄打筋斗数个垢面蓬头人呼风子有过访者尽物托出不留少许因作山居四时偈云帘卷春风啼晓鸦闲情无过是吾家青山个个伸头看看我庵中吃苦茶古人树下居无屋我有山居胜得多雷雨尽时苦亦尽奇云影里笑呵呵秋光一度正将残野菊无香木叶干入骨半窗寒雨过愁人不在布衣单半天红日照青峦草荐封门睡正酣莫道老僧真个懒起来炊火怕风寒一日上岭见残雪中二虎高眠石上觉师至<a href=\"/remen/congrong.html\" class=\"keylink\" target=\"_blank\">从容</a>起聚头舞爪次第进林师作偈有日午枝头雪未消熟眠老虎未伸腰之句又一日过岭访友见虎在竹林下打滚师语虎曰我亦无此快活立久之其虎竖两足东西顾盻师乃徐行还庵有瓶窑闻谷师参请龙池幻有和尚归过双髻访师师方于日中扪虱谷从后拊其背曰慈悲些师曰个个见血谷因举似龙池机缘曰此笑岩真子也宜往谒之师乃下山至荆溪龙池参幻和尚师才见便把住曰佛不见身知是佛且置如何是若实有知别无佛幻云有了你没了我师即拓开<a href=\"/remen/libai.html\" class=\"keylink\" target=\"_blank\">礼拜</a>幻曰汝不得老僧道师拂袖出留逾月受<a href=\"/remen/juzujie.html\" class=\"keylink\" target=\"_blank\">具足戒</a>而归幻特与更名圆信实为天童圆悟磬山圆修二师同派非初出家时法名也因复往参云栖莲和尚问如何得<a href=\"/remen/chengfo.html\" class=\"keylink\" target=\"_blank\">成佛</a>作祖去莲曰问道于盲师曰道岂盲耶莲曰我盲师打○相曰总在这里运曰盲师曰见妇不须重下泪还他原是个中人莲曰不是个中人师曰却好莲曰好好师礼拜次日呈偈莲为逐句着语不解西方不学禅(着)低声低声偶来尘世只<a href=\"/remen/suiyuan.html\" class=\"keylink\" target=\"_blank\">随缘</a>(着)解也学也三间茅屋傍溪住(着)溪深路滑两扇竹窗关月眠(着)春色满园关不住碎尽衲衣那有结(着)曾似寸丝不挂养长头发欲成颠(着)成颠亦不恶自从会得吾师意(着)胡饼里讨汁白雪飘飘六月天(着)夏行冬令寒暑不正师拜别去莲送之嘱以头陀行住山续祖慧命又嘱以深藏后出师于尔时别有领会到底拈香<a href=\"/remen/gongyang.html\" class=\"keylink\" target=\"_blank\">供养</a>犹是云栖香炉冷地爆碎时不可思议因缘也阅岁复往龙池参幻和尚幻竖一指问会么师道这个唤作甚么幻微笑师拂衣出又阅岁复省龙池着草鞋直上方丈幻和尚曰你草鞋犹未脱也师曰何处见我草鞋来幻微笑师即呈偈云数载龙池三度登重重问话舌生冰草鞋分付虎狼去双髻峰头一个僧幻颔之及幻示寂留兜[申*冒]付师以示信后来师到龙池扫塔众请普说有从上诸祖传<a href=\"/remen/foxin.html\" class=\"keylink\" target=\"_blank\">佛心</a>印的的心髓树高千丈叶落归根之语此三上龙池消息会前云门云栖两不思议大因缘正师所自谓有时作宾有时作主有时宾主齐彰有时宾主双忘此是临济家大机大用人天莫测者也灵云见桃花而悟香严击竹而悟是桃是竹未有不叶落归根者故曰但凭径山作主诸人安得摸索也师住双髻作拈古颂古一百三十则其自序云古人鼻孔大小常流未敢措辞摸索惟过量人方许发言吐气批判古今不然入<a href=\"/remen/diyu.html\" class=\"keylink\" target=\"_blank\">地狱</a>如箭射予念无智庸人有何作用抱愚守痴久卧空山拈华落草打水惊鱼一笑一歌日逐如此偶日不知何处降下一尊阿师撞入茅茨捏住几则公案索颂子笑曰汝何痴也纵饶颂得祖师公案彻头彻尾与汝分中有何交涉若要理会西来大意毕竟向己躬下透出方可与古人相见汝等土心木胆说不肯信不颂汝必谓我佛法有所吝咄荐取第一座此天启乙丑秋日语也其首一则<a href=\"/remen/shizun.html\" class=\"keylink\" target=\"_blank\">世尊</a>才生师拈云世尊奇特忒煞奇特未免傍观者哂颂云七步周行也不妨指天指地便郎当大风吹倒梧桐树自有傍人说短长其余别有全录梓行又作怀<a href=\"/remen/jingtu.html\" class=\"keylink\" target=\"_blank\">净土</a>诗自叙云甲子秋游黄山直上危峰绝顶若升忉利忽空中人语比丘久隐时当弘法<a href=\"/remen/zhongsheng.html\" class=\"keylink\" target=\"_blank\">众生</a>差异善调伏之子忆云栖大师记续祖慧命之语敢辜负耶自恨滞货不及脱手一切时听其自然逍遥过日亦不禁风月间情触处舌根皆生云气盖天盖地时商山草堂随手走笔作怀净土诗四十八首以报先师一凭诸方扯将糊壁其第一首云青莲台上老金仙接引众生不论年必也慈悲痴眷属娑婆搏作四禅天后癸未开堂东塔复续成一百八首师命画自己像手捏数珠无非不忘云栖因缘也各有全梓行世又双髻四威仪云山中行上棱嶒缚腰烂草绳思量活菜吃石壁采朱藤山中住檀那地茆屋漏无底四壁冷萧萧半夜来风雨山中坐<a href=\"/remen/xukong.html\" class=\"keylink\" target=\"_blank\">虚空</a>破何处觅功夫筋斗打出门天外笑呵呵山中卧将就过着地铺草窠衲被不遮寒猿啼五更苦又雪偈云诸山俱被我埋没纵使虚空亦受关夜半日轮当午照不曾留迹在人间雪霁云雪霁青松流湿烟梅花石壁两翛然厨房不乞邻家火热煮春风劈烂椽师初住双髻作念曰高峰六年我亦住六年及六年满石板为之自鸣合掌灶房火自然之又念云栖深藏后出之嘱留恋数年至乙卯师年六十岁槜李埽道人与会稽王子安苕溪闵裴卿武林卓笑生诸道侣谋展一坐具地于径山之东坡池头即曩时张无垢冯济川两居士与大慧果禅师盘桓问道处所名不动轩者是也师曳拄杖到山之日邻僧过庆乌鸦亦随之鸣立墙头环绕几遍其地实占双径之胜登最上层千山如指因名千指庵作千指偈云朝夕庵开杀活机门前春色野云飞乱峰数出千僧指指点吾家白板扉后于山顶筑语风居因号语风老人从此宗风披拂声振江南参徒问道往来络绎于双溪道中者无虚日榜其居云孤云卧此中万山拜其下又云烹炼五湖伶俐衲子活埋四海恶毒狞龙又云雷霆禅而生焰石火机亦无嗔又径山四威仪云山中行脚健草鞋轻踏破了白云千万层山中住闲送春秋去鸟不啼花落溪边树山中坐窗亮胡蕉布虎狼归在我檐前过山中卧困到日头午炊粥吃邻庵去讨火又逍遥吟云新茶嫩笋芳草垂杨徐步山谷铁石心肠好鸟相唤其音丁当如何白云飞满眠床山下有田菜麦青黄溪边有屋烟树苍茫忽来明月池上生光谁为侍者松杉两傍横撺拄杖击碎空王正恁么时日出东方如大火聚今古文章普天之乐万岁君皇常敬常仰竹炉生香山泉自流清声勿狂金毛狮子哮吼高冈惊走无路妖怪狐狼一喝两喝佛祖潜藏无人可伴临济家乡为众生苦地狱天堂精神痛快炜炜煌煌长年受用百结衣裳续祖慧命伶俐儿郎吾师授受时刻不忘丙辰冬十一月憨山国师以弘法罹难戍曹溪恩赦还东游上径山茶毗达观大师留山中禅堂度岁雪师固峭耸特立与世无偶憨国师虽门庭广大亦鲜所许可独与雪师盘桓契洽为作千指庵六妙铭改名其前峰为麟角峰有群走奔腾一麟自足惟麟所重在乎角独之句自言喻雪之独师亦颂和六铭其自序云家住在朝阳峰之左东坡池之上紫石崚崚若虎狼千峰万峰如游龙时丁巳岁春日憨山老师过我喜其风景翛然山光雅致叹曰此地小小规模大大眼界因题六景为六妙铭予复颂和之(云云)憨国师又为题雪峤山主真赞云坐断双髻峰捏出秤锤汁打破金刚圈咬碎铁栗棘几番冻饿死复生刚博得些闲气息不是杀父冤仇为甚着这死急落得一条性命却又东抛西掷走向双径峰头不解扫踪灭迹露出这形容也是眼中着屑纵饶雪上加霜须知炎天赫日试看端的横眉鳖鼻杜鹃声里雨如烟东风吹落花狼籍赤脚蓬头下翠微相逢谁是真相识临别又受师铁如意而为之铭后师寄憨国师书云师老矣信何时出山方得一晤云水缁素颇多其中不知有一个半个为问此事否末法浇漓难得其人信何日泼皮大胆将十方尘刹国土镕作一笑抛掷座下欲师一一还我去住头绪亦镕作一笑掷之径山语风居今朝幸是无事师亦不可将本头上现成茶饭打发三家村里斋公亦不许之乎者也以当生平(云云)此埽道人追随双径同王芥庵朱白民二公目击师与曹溪肉祖憨本师一番大因缘不得不当场拈出者也己未仲春海昌郭凝之延过<a href=\"/remen/fangsheng.html\" class=\"keylink\" target=\"_blank\">放生</a>池埽道人往会同过白鸥山金粟古刹<a href=\"/remen/suixi.html\" class=\"keylink\" target=\"_blank\">随喜</a>故孙吴时康居国尊者道场也师到山已及暮是日僧来迎者有喜色亟云午刻集蜂数斗环绕大悲像三周如缨络盘旋[(冰-水+〡)*ㄆ]之入笼如故物见在以为师开堂兴复之兆遮留入方丈越日彭祝吴许诸檀越宰官居士毕集具启留师住锡师亦栖迟弥月众请<a href=\"/remen/shuofa.html\" class=\"keylink\" target=\"_blank\">说法</a>终若夷然不屑者顷之即还千指庵盖是时天童梵设方弘师遂攒眉而去正如高峰位下断崖义公时啬其用以推揖于中峰本公也有去金粟诗云适来金粟山何晚把袂传灯碑上看楼阁栖迟蜂一斗池塘清澹月千竿枫残半落人家扫春老全提僧梵安孤掌浪鸣居国调龙蛇出没海狂澜又题金粟景物十一绝和者累百人时李九疑先生讳日华者深会法门宗旨与师有特契是举实为倡和之首师既还山浃岁埽道人复过径山同黄介子请师自说行脚备述双髻以前苦参悟道行略至移锡双径日而止介子笔而传之从此不出语风居者许久有春日雪霁山居诗云钝置青林不施功草鞋如虎杖如龙寒流春涧消残玉抱石松涛落晚风窗启卧云山鹊嚷池连化日火鱼红老来没有逃禅兴毛颖先生尚未空又秋日山居云石边笕水到厨房最喜山家物理长铺旧竹床伸脚稳刈新茅草枕头香青桐叶落日初短白豆花开天又凉方外许多痴衲子就中那个不郎当又咏雪云鸟无音律古溪幽草树生机挂玉旒一钵澹香狮子肉满炉寒焰石人头从教埋没闲田地漫说浮沉压髑髅沧海不随缘变灭白波千里自悠悠又乱发吟云乱发垂垂直到肩白云如水雨如烟山中一片莓苔石滑到野狐几万千又拄杖云拄杖多年不遇人间闲壁立满头尘从教一掷成龙去千里烟云搅海春大抵在庵吟啸多年绝不袭人牙后慧一字而冲口所出无非西来大意亦无非超格好诗一时老禅和老词伯总不能出其手拈弄长短千篇赋雪偏多奇特要以自写本色不假推敲读其句子者竟不晓其半生不识只字空庵绝无本头也一日下山往云栖扫塔哭之以诗云千丈月沉西岭去微余残白纸窗浮影堂雨竹分枝泪草榻寒烟布叶愁刻漏已回东土想传灯虚焰梵村幽家风未易迁题目衣钵山中问道流就中衣钵两字识者知非草草属笔也至甲戌岁为崇祯七年师住径山越二十年矣苕上唐祈远元竑起名弘祖闵裴卿度起名弘复及诸居士弟子合山大众集千指庵请师开堂出世师曰出世作甚么把手牵他行不得惟人自肯乃方亲按牛头吃草决使不得因举云门谒雪峰项上铁枷何不脱却话谓出世是大恶业事放我在地狱里去你看那个是为<a href=\"/remen/shengsi.html\" class=\"keylink\" target=\"_blank\">生死</a>的甚么唤作生死谩神谑鬼有甚利益直饶截我语风头去宁作无头人亦不随汝等脚跟转大众跪久始去越一日大众复集进云世尊三请方说法师曰世尊眼花及至道个止止不须说早已漏逗不少有甚奇特因全举雪峰示众一切法无差云门胡饼赵州茶之偈向众云语风也有两句一切法无差鹁鸪对老鸦生台争饭吃打得乱如麻有约不来过夜半闲敲棋子落灯花惭愧西湖保叔塔六桥烟雨夕阳斜珍重师进室中众侯良久裴卿曰大师虽未登座说法已竟乙亥岁春日杭州司理黄海岸名端伯到径山入千指庵即问云入泥入水时如何师曰滑叙人岸云久闻雪峤及至到来不见一点师曰日头大岸云雪镕后如何师曰春水满溪流岸云大师曾见甚么人来师点胸曰雪老岸礼拜三月初三日海岸同余中丞集生名大成沉水部彦威名棨及吴江诸居士请开堂至韦?殿曰韦天韦天还记得湖州弁山多宝寺苦告你因缘么第一升座师语至此事人人具足个个圆成海岸出众问曰如何是个个圆成的事师曰好与三十棒会么日轮西坠夜月东升卓拄杖下座第二升座竖拂子曰见么若也见[翟*支]瞎汝眼若也不见眼在何处众门答竟师召大众曰人人衣带下有此大事各宜照管击拂子下座第三升座语次良久曰一捶击碎珊瑚月大地山河是阿谁僧问答竟有进问径山堂上敲钟擂鼓惊起座中狮子舞如何是狮子舞师掷花瓶曰花瓶倒地进云请大师再道师洒香灰曰苏噜苏噜僧礼拜师曳拄杖下座第四升座师击拂子曰八十七人在此经过非今日之径山非一日之径山也千年<a href=\"/remen/changzhu.html\" class=\"keylink\" target=\"_blank\">常住</a>一朝僧今朝祖令当行十方坐断且道还有祥瑞也无钟楼生耳朵佛殿又怀胎海岸出问云如何是钟楼生耳朵师拈生香示之曰会取这个进云如何是佛殿又怀胎师曰产下也岸礼拜师举沩山泥壁次与疏山酬问有句无句如藤倚树语至沩山<a href=\"/remen/fangxia.html\" class=\"keylink\" target=\"_blank\">放下</a>泥盘呵呵大笑师便道沩山笑里有刀召大众曰要见沩山笑里刀么呵呵大笑下座第五升座说法已竟海岸拈香问曰这一枝香供养天下老和尚且道何处得来的师曰无根树下莫思量千古<a href=\"/remen/conglin.html\" class=\"keylink\" target=\"_blank\">丛林</a>今日是珍重下座明年丙子春三月师往四明故里了葬母事地与天童逼近密老人因遣十侍者赍书往邀书木启封致辞者传有延请天童上堂之语师怫然怒掷书于地侍者进之究不肯发视越日即令从者腰包抵云门留数日渡江还山天童侍者还报密老人笑曰此我师弟故态非一日事矣何怪下丑春月余杭众居士请下山于长明寺上堂示众有曰若论宗门一事甚为希有悟此宗者直接西来穿过十方诸佛鼻孔历代祖师髑髅无奈末法下衰依依俙俙彷仿佛佛自称悟道少有一两句文字写得几个字咬嚼不进的公案无缝??的语句问他他便解说支吾过去此乃义学之流杜撰长老这些冬??瓠子那里安身立命且道与古人相去多少毫厘有差天地悬隔(云云)随复还山时道价隆重檀度响从岁在己卯余中丞集生躬至径山语风居启请同应天钱京兆元冲名士贵方柱史孩未名震孺方太史坦庵名拱干蔡太守明藩名屏周众宰官及余未也二闻顾与治梦游众居士暨翠屏山静明寺山主等延师以长至月二十五日到山上堂升座曰半夜月明时正好相随渔父过潇湘业风吹入静明寺未免拈香祝帝王拈香说法竟集生问云大师今日还有奇特事也无师曰有进云如何是奇特事师曰案山高似主山进云谢师答话师曰放你三十棒集礼拜僧出问答竟师下座入方丈指门曰方方圆圆恰好恰好在寺经年遍游白下名山诸胜各有诗作翠屏山五景诗各三律自序云余自己卯仲冬住金陵翠屏山寺山灵怀抱而风景雅致中有怪石长松池塘畎亩道人之乐岂如是而已供眼游山则不无此景也曰翠屏山曰乌龙峰曰玉花泉曰石雁池曰状元峰名山之下可无诗乎老人呵冻敲烟题之五景以晓山林之胜云相与盘桓殷至者为何相国芝岳方太史坦庵而集生明藩尤契一日芝岳访道略及宗门话头师正色下钳锥语岳面热不能堪孩未遽曰相公莫被黑风飘堕岳乃解颐师曰死马医作么明年庚辰前正月初一日石布衲余集生请上堂师至法座前拈香曰今岁忻逢也大奇春风两度上梅枝拈香祝圣无多句国祚遐昌万寿期拈香竟即升座石布衲出礼拜云今年春王两正月元下起元恰值径山大师七十初度行化京都弟子裕有新年头佛法一句不免对大众拈出今大师拈的是云门香据俗眼观来尽道是云门一宗灭了也千年桃核忽抽枝自解开花还结子何不即今成褫一伙云门儿孙得以接续将来师举拂子提唱云门来历千言末后云五宗各自有师承不见古人只下得一语祥庵主便合掌云云门儿孙犹在岂徒然哉衲云即今云门宗那个是光前绝后的人师曰恰遇老僧拄杖不在衲云大师拄杖分付何人师曰有瞎汉在衲云不可教后人断绝去也师曰何不领话衲便礼拜归众有一僧拟出伸问次师曰去去西天路迢迢十万余便下座埽道人所见大师平昔拈提云门宗旨特特向静明会上和盘托出试取语录全篇备详颠末语句只谓云门宗旨足盖五宗师承未尝以云门宗三字作师承实法会抹煞龙池并抹煞云栖使前言后句自作矛盾也就此不许石布衲成褫云门儿孙一时早已叶落归根矣大师一生只怕魔昧后昆专提<a href=\"/remen/zhengfa.html\" class=\"keylink\" target=\"_blank\">正法</a>眼藏岂有他意哉亦岂肯以佛法当人情哉闰正月初一日济生庵监院我空同大众祝寿请上堂升座曰谛观辛未年前事彻夜思量泪不干虽然父母未是亲谁是最亲者祖佛非我道谁是最道者竖拂子召大众曰还见老人手中拂子么还闻拂子说法么既不见不闻汝等寻常所用六根俱成虚妄以何为主不见<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>云刹说尘说炽然说无间歇且道何人得闻拂子得闻何人得见拂子得见是何章句谛听谛听高声曰扎得髻根牢便休一朝何用两梳头大底还他肌骨好不搽脂粉也风流卓拄杖下座二月初十日大师寿诞余集生黄海岸薛更生余子扬吴备三众居士请上堂师就座海岸拈香问答竟师曰若论第一义诸代祖师到不得十方诸佛会不得不见古人云只许老胡知不许老胡会今日老僧还到得也无自代云太远在七十年从何处来浙江山水亦悠哉喜逢海岸今朝至眼上眉毛不用猜诸仁者既是恁么现成为甚么构他不得只为你因循五欲沉溺生死不得自在你若猛着精彩坐断十方那里见有世数短长千岁百岁来石布衲出问今日静明来日开先毕竟为甚么事师曰来为静明来去为开先去问答竟乃击拂子云今日开铺全无主顾收拾下堂闭门<a href=\"/remen/dazuo.html\" class=\"keylink\" target=\"_blank\">打坐</a>便下座作诗留别石布衲云不将征事付蠡湖先着鸿书上病夫匡岭篮舆添别绪白门烟棹岂言辜江声遥接金轮影云气初开五老图他日春风扣篱落玉花依旧到山厨是岁三月应请入匡庐大师于江行途中纪事云己卯冬十月初三日下径山至十七日到白门寓驯象门外蛰庵余集生居士静室十二月二十五日改寓静明寺进山二十里许庚辰二月十一日出山住有一百五日十二日在蛰庵与海岸同齐十三日到上清河船上看海岸话别予十六日上船十八日解缆江水参差帆涩不能行耽阁蝴蝶山有诗三十日到小姑山泊船其山如指秀?可仰石面贴波有浮游之意石??中有佛阁僧寮森森树木出入以舟为路凡船只过往者乞钱米为供日之费犹如江水发一沤泡噫不识此中人在沤泡中如何过日有诗三月初一日送东北风帆如劈箭至半途有大姑山一名鞋山有诗其日舟行二百里许到南康彭蠡门初二日进匡山开先寺大雨此师从出径山入匡山越岁自记语也初四日挂钟板合山大众及众居士请上堂升座喝一喝云云门宗旨绝商量函盖乾坤不覆藏触着顶门便颠蹶棒头指出好儿郎吴浔上黄海岸居士等书来径山请三度五度无奈他何捉猪上凳不得已应个时节诸人应自思惟六根门头纵横妙用不可耽着五欲迁延岁月增长无明眼光落地打发不去今日老人到此急急料理衣带下事他日黑面老爷捉将去佛也救你不得卓拄杖下座三月十九日住开先十笏山斋方丈拈管适意云白云既去顶露青山竹底凉风安能及无草茅之顶相有时扶杖出门招隐桥跏趺而歌绿树桐花进茶杯而到口忽来黄鸟枝头三三两两树下喷雪狂流逐疏烟而不定烂头亭子断臂观音此山门标榜古宿之龟鉴也长松傍立若迎若待于海上横行衲子平石坦然可宾可主惟月下高眠自得倦人天气炎蒸火伞人间独我山林风疏雨竹岩阿有砚一方有纸千堆可供老年消遣白日痛责枕头昨夜梦里又归双径东坡池上语风居侍者寮与子孙辈哆哆啝啝看御爱峰指点峰头憨山老师云小小规模大大眼界越日往五乳峰扫憨国师塔后作庐山面目云山中丛林若干五乳院憨老师复建居僧五十余有静室一千五百各得其地深藏幽寂松竹所围泉石受用无不乐怀修其道本然而艰苦异常不可胜言也时嘉兴黄暗斋名承昊者为九江道以问道通书往来适有伐佛手崖松木烧炭事师特作书述　太祖御碑禁语又言山中僧人愿赎竹木以荫匡山暗为给示禁止山赖以安五月初一日吉安郭首龙居士请上堂师升座曰一字相闻忉利天庐山荒寺在开先喜逢他日成金殿万指同参来复禅枣柏大士云自他不隔毫端始终不离当念因举白云祥禅师椅子鞋袋公案曰这僧既会椅子又不识鞋袋宗师家手出不得卓拄杖下座六月初四日新建斋堂监院请上堂师升座喝一喝曰亘古开先风景异比山何似紫<a href=\"/remen/jiasha.html\" class=\"keylink\" target=\"_blank\">袈裟</a>无言童子分明说那个男儿先到家复喝曰诸人还见么为开先重兴祖席今朝随喜庆贺担个甚么东西来干屎橛倒一说二事奉与诸人咬嚼百千云水餐香饭尽是解粘去缚人珍重下座六月十四日觉休李居士请上堂师升座拈香白椎竟乃曰今日顺天李居士发<a href=\"/remen/putixin.html\" class=\"keylink\" target=\"_blank\">菩提心</a>已久到处参访经历程途不得因缘耽阁至今遇老人恳求出家号觉休觉者觉一切<a href=\"/remen/fannao.html\" class=\"keylink\" target=\"_blank\">烦恼</a>生死根本了达<a href=\"/remen/zixing.html\" class=\"keylink\" target=\"_blank\">自性</a>圆明通天彻地无彼此相无优劣想故<a href=\"/fojing/jingangjing/39210.html\" class=\"keylink\" target=\"_blank\">金刚经</a>云是法平等无有高下蠢动含灵皆入平等<a href=\"/remen/puti.html\" class=\"keylink\" target=\"_blank\">菩提</a>道场不变初心永为法门道种下座七月初九日黄吏部海岸端伯起名弘调同李挥使觉休二居士祝发请上堂师升座卓拄杖喝一喝曰万树秋风入院赊绿袍换得紫袈裟若干头脑一刀尽性海澄清不浪花拈香白椎竟踞坐曰老人今日为新城黄海岸<a href=\"/remen/faxin.html\" class=\"keylink\" target=\"_blank\">发心</a>出家非一日两日夙植德本<a href=\"/remen/banruo.html\" class=\"keylink\" target=\"_blank\">般若</a>正因入我法门?发自落作大比丘这事举示人不得如人饮水冷暖自知绝后再苏欺君不得因举圆霞捧水跪前石头即与剃落圆霞到马祖处入禅堂骑圣僧项因缘海岸出问云骑却狮子项时如何师曰看尾巴进云如何是出家事师喝一喝进云如何是到家事师曰非汝境界进云大师曾到此境界么师以拂子打一圆相岸礼拜云明眼人难瞒师曰珍重下座八月初一日荐觉休上堂师升座海岸出问生从何来死从何去师曰向这里会取进云死中得活时如何师曰初三十一岸礼拜师乃云嗟乎痛哉觉休才见披剃今日又见荐亡生死路长人欲苦回头便是<a href=\"/remen/niepan.html\" class=\"keylink\" target=\"_blank\">涅盘</a>山觉休此去归何处竹色秋声月掩关大众<a href=\"/remen/wuchang.html\" class=\"keylink\" target=\"_blank\">无常</a>迅速<a href=\"/remen/shana.html\" class=\"keylink\" target=\"_blank\">刹那</a>异世岂得不怕随业动流无可据秋风依旧掩门时下座一日师游金轮峰回大众请上堂师喝曰游罢金轮峰归来招隐坐大凡一切事体须得亲到方知端的向南向北若不亲到一回接耳听来未免肴讹兼之疑情不解金轮峰昔来耶舍尊者自西域持<a href=\"/sheli/fo/\" class=\"keylink\" target=\"_blank\">佛舍利</a>造塔其顶常放宝光老人昨日去彼礼塔今日方回不曾动着一步诸仁者还见老人去来么若见老人出入即是诸人鬼窟里活计何曾得见老人良久曰树头黄叶尽应见远山青珍重下座十一月初一日结制上堂师升座喝一喝曰四十年来恁么行斩开碧落血腥腥其中果有希奇事狮子游行不问程今日结制此乃古来旧规不许交头接耳不许乱走一步又不许作默照邪禅亦不得在鬼窟里作活计只有本参一个话头切要明白离心<a href=\"/remen/yishi.html\" class=\"keylink\" target=\"_blank\">意识</a>参绝圣凡路学僧问还圆一粒点铁成金至理一言转凡成圣金铁即不问如何是圆师曰大展坐具看进云至理如何师曰好似念经一般卓拄杖下座示众结制偈云莫道进堂好进堂生死拗半夜不得眠昏散和衣倒双眼撑不开板响生烦恼若是其中人昼参夜无饱板声入耳门祖佛俱了了十五日上堂师升座维那白椎竟师呵呵大笑如雷曰这一笑笑破诸佛鼻孔虚空百杂碎老僧今日头痛不得为你说且举古人现成公案不着佛求不着法求不着僧求作么生会鹁鸠树头鸣意在麻畲里好与三十拄杖喝一喝举云门一念不起须弥山公案问还有会的么出来若不会老僧为你颂破一念不起须弥山青天白日鬼门关黄鹤楼前鹦鹉岸白苹红蓼血斑斑久立珍重便下座十八日吉安萧次公居士请上堂师升座拈香白椎竟良久曰我堂中大众懵懵董董过日子有甚好也须着些筋骨看是个甚么道理不要蹉过这样道心檀越天色温暖寒有火向饥有饭吃莫看作容易当生惭愧始得久立珍重下座腊月八日说戒大众请上堂师升座说戒义戒性竟曰菩萨子五戒<a href=\"/remen/shani.html\" class=\"keylink\" target=\"_blank\">沙弥</a>戒<a href=\"/remen/biqiujie.html\" class=\"keylink\" target=\"_blank\">比丘戒</a><a href=\"/remen/pusajie.html\" class=\"keylink\" target=\"_blank\">菩萨戒</a>诸佛成道都打这里过离不得五戒根本根本若虚求菩萨戒皆为枉然自今<a href=\"/remen/shoujie.html\" class=\"keylink\" target=\"_blank\">受戒</a>之后淫杀盗妄永不再犯成就戒香定香慧香<a href=\"/remen/jietuo.html\" class=\"keylink\" target=\"_blank\">解脱</a>香知见香十方诸佛所遗到今日各各自己守护大众礼拜师下座归方丈楚中透庵邓居士弃家至开先结制腊月十六日请上堂师至座前曰先以定动后以智拔喝一喝升座维那白椎竟唯一出问云如何是第一义师曰且缓缓一云请更道师便喝一转身对透云今日上堂特特为居士闻居士有些见识古人云此是选佛场心空及第归选佛场且置如何是心空及第速道速道透以袖左拂一云未在透以袖右拂复座前礼拜大师师笑曰多得的一遂出去师乃曰这位汉阳邓透庵居士看华严经至毗目仙人执善财手善财得无数<a href=\"/remen/sanmei.html\" class=\"keylink\" target=\"_blank\">三昧</a>向这里打失特来开先见老人所谓欲穷千里目更上一层楼喝一喝曰这个事原非儿戏如今世间多是络络索索有许多葛藤瞒骗龙天似有所得问他得个甚么开先这里则不然比山当面来白拂随手转下座十七日西林一如禅人请上堂师升座喝一喝曰今日恁么明日不恁么来来去去上上下下有甚么要紧有耳不闻圆顿教有眼不见舍那身可怜生其中有大<a href=\"/remen/genqi.html\" class=\"keylink\" target=\"_blank\">根器</a>者决不向这里耽阁过时喝一喝卓拄杖下座。</p><p>　　雪峤禅师语录卷第九</p><p>　　音释</p><p>　　憩</p><p>　　(去例切音??息也)。</p><p>　　枵</p><p>　　(虚娇切音嚣虚也)。</p><p>　　鼗</p><p>　　(徒刀切音陶如鼓而小持其柄摇之两耳还自击)。</p><p>　　??</p><p>　　(虚讶切音吓缶烧善裂也)。</p><p>　　扎</p><p>　　(侧八切音札缠束也)。</p><p>　　畲</p><p>　　(诗车切音奢火种也)。</p></div>"
},{
    "title": "雪峤禅师语录卷第十",
    "author": "弘歇",
    "html": "<div class=\"B1_text\"><p>　　雪峤禅师语录卷第十　　　　　　鱼十</p><p>　　参学门人弘珠等编</p><p>　　道行碑下(附)</p><p>　　辛巳元旦大众请上堂师至座前云昨夜铁牛生狮子今朝满地是光辉喝一喝升座云莫谓古人无奇特今人奇特胜前人因举天目断崖大地山河一片雪之偈遂句下注脚竟喝一喝曰到这里容注脚不得为甚如此这点雪从那里来今为新正初一人人脚跟下大须仔细如红炉上点雪相似好则好矣羙则羙何方不可是归期只为路穷山更杳可怜堕落作奴儿珍重下座正月初六日解制请上堂师至座前云开合有时人情大体喝一喝升座曰结制何如解制奇春风南北各栖迟村中乞食无些子一片饥肠一首诗六十五日前从何处来六十五日后从何处去是大神咒是大明咒正当六十五日内在此中作么若有相应者出来举似老人为汝证明如无瓮绊娑诃今日打开布袋一任诸人东抛西掷横行海内假如撞着黑面老爷切莫道开先解制来大师孤情绝照不可一世即出世大缘实闷然而起不得已而后应在开先时有楚中李太宰梦白名长庚者通书叙京师见幻有和尚机缘坚请住九峰祖庭师不许复以书云近今末法衰替要个真参实悟的人万中无一此事大不容易达磨云行解相应是名曰祖而今人不论<a href=\"/remen/yishi.html\" class=\"keylink\" target=\"_blank\">意识</a>卜度<a href=\"/remen/shengsi.html\" class=\"keylink\" target=\"_blank\">生死</a>结根纵得十分相似皮毛而已便向人前乱做宗门扫地或竖指或喝或云和尚何不领话或打○相或拂袖便行或女人拜此等皆是灭胡种之魔子也可悲可痛朽到开先原非本意毒狠黄元公三回五次还他一点道心结制一期混俗尘世太宰果欲上山早几日作盘桓了生死债可也萧太史伯玉名士玮同李梅公问道师书有云<a href=\"/wenda/jushi/\" class=\"keylink\" target=\"_blank\">居士</a>江西道人也<a href=\"/remen/fofa.html\" class=\"keylink\" target=\"_blank\">佛法</a>中大檀越树荫覆苾刍我来开先上堂小参出不得已遣日子岂有出世念而到匡山做人不辜黄元公一片苦心为法门耳金太史正希名声入山讯求法语师开示云直饶文殊普贤快口利辞与么不与么与那事毫没交涉毕竟要办冰冷心肝和前所知所觉道理无道理乃至世谛习气一齐扫却扫不去??命扫忽然扫破释迦顶相诸<a href=\"/remen/fozu.html\" class=\"keylink\" target=\"_blank\">佛祖</a>师鼻孔一时穿却快哉伯林吴居士进堂结制一月便觉心地清楚信有此事虽与道远肯如此朝夕做去自然有倒断日子古人云但办肯心必不相赚大师到开先专为黄元公出世一番奇特<a href=\"/remen/yinyuan1.html\" class=\"keylink\" target=\"_blank\">因缘</a>相与高流名衲往还虽众其眉毛厮结如从上诸公以佛<a href=\"/remen/faxiang.html\" class=\"keylink\" target=\"_blank\">法相</a>见者亦不数数惟与圆通方丈浪杖人书云十七日烦公过开先设斋大众甚渴感谢之至老人即欲到圆通一谈奈近日幻躯觉有不快谅迟迟秋凉过一晤以诛曲直匡山一家无分彼此矣笑笑初示海岸祝发云瓶锡家风话有年今朝自喜以相便海门擎出千轮月廊庙谁谈少一员竿木不妨逢敌者林泉聊许放鱼筌宰官二字虽然隐长老之名天下传既祝发令为知宾钳锤逼拶靡不至海岸竟先出山作闽行师有示海岸调侍者出山二首云方袍才放剪解带又思乡乐事忘清节苦心闻戒香青山夙有约冷月愈生光应念时衰落家风同雪霜出山九月时寒絮薄如诗孤影随江远双眉何日期了心无可寄鼓念有多岐一夜初闻雁梅花已较迟又作辞院歌四百余言中有此来扮出不成套恨杀新城黄元公将就安身一年已偿债开先作短工之句以辛巳正月十五日出山大众苦留许以九月复来适有达道和公久侍大师因令守开先方丈而示以偈云大雪漫漫出院期秋风九月复来时不须频望山头雁我自思归结制时二月初一日过江州地方见任别驾陈司理严德化令刘彭泽令谢德安令徐众居士等为太守君平张公祈嗣请师于能仁寺上堂师至座前执疏云今日公案不必问如何若何遂过疏云以此为验维那宣毕师一喝升座维那白椎师随声一喝曰全体恁么去全体恁么来阿剌剌阿剌剌一语相投善法堂百千天子施祯祥山河永固田蚕熟处处笙歌乐帝乡因说祈嗣因缘竟大中书记出问大师今日举扬世谛佛法如何得一槌两当去师曰你道释迦牟尼佛在甚么处进云恁么则石笋抽条千万枝也师曰不为分外进云只如子归就父又作么生师曰特地一场欢中<a href=\"/remen/libai.html\" class=\"keylink\" target=\"_blank\">礼拜</a>云团国共说无生话师一喝中归位有居士出问只如张公祖多男之嘱当生几子师曰两个进云父母未生前通个消息师曰会取进云生下又如何师曰恶水蓦头浇士礼拜师曰珍重下座江行道中师笔记云开先寺南唐李中主开山屈指十六位尊者上堂<a href=\"/remen/shuofa.html\" class=\"keylink\" target=\"_blank\">说法</a>暹道者等崇祯庚辰三月径山入此保社卓锡一载有语录梅花百咏落花三十韵山居诗若干<a href=\"/remen/dizi.html\" class=\"keylink\" target=\"_blank\">弟子</a>范起叔辈刻<a href=\"/remen/liutong.html\" class=\"keylink\" target=\"_blank\">流通</a>其山居之一云未到匡卢先有诗山林谁敢话多奇春三叶嫩黄花笑秋九枫残白雨悲淋出岩头如雪卷狂依树底若雷推塔峰遥接故人至七十狮翁作住持大师应请所至笔舌狼藉收拾乏人是以诠次为难独开先一会岁时颠末迄今未散则有狮声珠偃风璞等着意记录之功也师拟还径山道经白下余公集生及范大司马质公名景文者复以祗陀林相邀提唱休夏者久之时有高氏兄弟起名弘曦弘昏及汤元??居士起名教新者为皈信檀施之翘楚师是以低徊白下至秋九月始还径山过槜李晤埽道人一见即曰此番上山须筑语风生塔院好为我作募疏埽留师住城东药山龙树坛中师出自作一疏见示疏意拟于高峰狮子岩用缸合而外灰石透地三尺作室覆之偈曰诸方大人各出只手助我山中肉身之塔七十一岁古希出格先办后易他年快活虽有子孙不若亲置堂堂<a href=\"/remen/sanjie.html\" class=\"keylink\" target=\"_blank\">三界</a>巍巍五峰塔在其上额曰语风后书辛巳四月十九日某疏计着笔时尚寓祗陀林也又拟制一龛作封龛偈云须弥顶上铁为龛内有空王月一函不解秋光净如练佛来相见也垂帘埽如命作疏书之卷头募得百镒遂从瓶窑择二大缸舁之语风居因料理塔院事至壬午秋月下山抵云门以别因却请仍还千指度岁除夕有诗二首摇摇松秒逗春风送腊炉香一岁终空响鹅毛翻白羽寒封鸡舌暗林中将为暮色分先后谁道年光别有公老我一身浑是胆何须剪发学儿童残更春雨话寒暄腊尽明朝拜圣恩风雪替零归客暮松杉错落断人言谁闻爆竹鸣山谷我亦题诗晓寺门知得循环颠倒者眼前拈法付儿孙癸未春正月天童法属费木诸公走侍者上山启致封塔之请师遂卓拄杖往四明二月十一日上天童和尚供进云昔日南岳让禅师曰道一去一向不见持个信来着一僧去见他上堂出云作么其僧<a href=\"/remen/rufa.html\" class=\"keylink\" target=\"_blank\">如法</a>出众云作么马祖曰自从胡乱后三十年不曾少盐酱今日天童这里作么生君子千里同风某办一箸菜饭<a href=\"/remen/gongyang.html\" class=\"keylink\" target=\"_blank\">供养</a>师兄虽然无盐酱且喜滋味肯馨香礼拜而退举天童和尚龛喝一喝云癸未二月十有三日南山卜得一穴最吉祥地修拾精蓝人天大众请师兄到彼安乐受用<a href=\"/remen/zizai.html\" class=\"keylink\" target=\"_blank\">自在</a>逍遥惟愿天童香火绵绵德风远播相继祖灯如帝珠联络不绝法界<a href=\"/remen/zhongsheng.html\" class=\"keylink\" target=\"_blank\">众生</a>俱为瞻仰法驾蚤临不必踌蹰复曰起封天童和尚塔进云稽首大哉俊哉我师兄密云和尚末法时拈出威音那边鼻孔捏根拄杖把住天下人舌根打人打得血淋淋地海沸山腾乾坤黑暗犹是不肯住手复起临济之宗非吾兄而谁今日退身三步藏身处没踪迹没踪迹处且藏身更说一偈坐空千界月诸佛汝同猜凿破青山面将身就活埋复云封十五日天童景德寺诸檀越同大众请上堂师升座呵呵大笑喝一喝云笑个甚么笑那无舌人善能解语复喝云不必打葛藤拈香毕遂敛衣就座曰若论此事尽大地拈来在老人一毛孔中着不满诸<a href=\"/remen/foxin.html\" class=\"keylink\" target=\"_blank\">佛心</a>印不从人得既不从人得难道从墙壁瓦砾得既不从墙壁瓦砾得难道从地水火风四大<a href=\"/remen/wuyun.html\" class=\"keylink\" target=\"_blank\">五蕴</a>喜怒哀乐而得豁开自己正眼照天照地始知不从人得如哑子吃苦瓜向人道不得遂鼓两臂作狮子奋迅势云狮子游行不求伴侣喝一喝下座二十日鄞邑陆敬身居士等同大众请师光溪天王寺上堂师升座喝一喝曰斩开碧落百花新扶起山门两位人古殿虽残云不老灯传白月夜精神四明鄞邑乃老朽故土为送天童和尚入塔得得过钱塘江城中缙绅居士留住数日此乃乡情眷眷陆长者发<a href=\"/remen/putixin.html\" class=\"keylink\" target=\"_blank\">菩提心</a>就此天王古刹请老人升座举扬大事因缘知人人脚跟下有此一段光明诸仁者莫错用心是谁着衣吃饭送客迎宾不必东语西话生从何来死从何往喝一喝下座挽天童和尚诗云同出龙池入路长吴兴分袂过钱塘多年挂锡玲珑石今已藏身寂寞乡云面揭开红日眼山眉愁断白花香离离一片苦心事且道何人在影堂题天童和尚像十则之一云多年不学老胡禅且喜今朝日胜年天大事来同涕唾草鞋不值半文钱师兄坐得好我亦径山眠别天童还双径作云塔丰事讫且抽身晓嶂重重接远邻飘影叶乾风拭露点衣寒翠日初新泉鸣沙涧游山客天指肩与过岭人独抱苦心带归去双眉欲解在三春立夏前一日进云门道中云舟行两岸春山老不见渔郎捉草鱼嫩绿树边桥接鹭初黄麦上燕窥畲将为暮色登新殿自许今朝与物疏聊把旧情须短腊高谈宇宙一荒庐因至外云门显圣寺时三宜孟公为本寺堂头洞上湛和尚法嗣也迎入方丈宜公拜延上堂力为法门大事因缘特特躬亲白槌请师瓣香拈出师因登座拈香有昔年三登禹门皆有机缘此乃嫡亲嫡故无敢违者今日人天众前掇转船头顺风把舵之语自此天童径山葛藤截断矣自此天童去龙池来矣自此还山不半月曳拄杖走荆溪扫幻有和尚塔拈幻有和尚香把陈年苕帚柄结宿世冤家案矣是役也岌岌乎殆哉天童诸公借此以勘语风语风亦借此以自勘苟非大出手眼摆坏锁缰游行自在几何不堕坑落堑哉个中消息因缘语风向埽道人数数道破今日不言谁当言者老人炯炯孤明肯觌面作诳语哉埽道人还复自笑一生何幸得逢此两大老冷眼旁觑一打杀天下人一骂杀天下人毕竟打有棒棒有眼眼有筋骂有喝喝有舌舌有骨天童径山同出母胎的的是威音王以前难兄难弟历恒沙劫效颦不得者也师以崇祯十六年癸未夏四月之二十有六日至龙池扫塔年七十有三岁矣时万如微公为龙池堂头天童法嗣也率大众出山迎入师扫塔跪祝云今日有此宗风乃梁朝达磨大师过我东震旦国相传至六祖以下列为五宗各立门庭以应达磨大师一花开五叶结果自然成之谶而今<a href=\"/remen/fayan.html\" class=\"keylink\" target=\"_blank\">法眼</a>尚在高丽沩仰杳无音信曹洞云门依稀有人唯有临济一宗沿流不止至我笑岩师翁师翁付先师幻有和尚今日塔前唯有径山一人是师嫡子特具薄供分付主山神主地神主林神主空神等护持我先师全身法塔如今大明国内愚痴者甚多见性者甚少惟愿先师常寂光中加被众生远绍教外别传之旨不负达磨大师笑岩师翁以此敬为人天供养越二日荆溪吴九叙居士等同禹门大众请师上堂师至座前喝一喝便升座曰抱暑进山所为何事多年不到龙池今日特来扫塔薰风自南来殿角生微凉倦来困一觉何必好眠床拈香竟就坐曰佛法正是衰替时节各宜努力以求出世人人埋没多生今朝若不透彻何时<a href=\"/remen/jietuo.html\" class=\"keylink\" target=\"_blank\">解脱</a>因举南岳参六祖说似一物即不中机缘(云云)这个一物即不中便是六祖大师本来无一物合辙之语所以祖祖相传佛佛授受与达磨大师<a href=\"/remen/zhengfa.html\" class=\"keylink\" target=\"_blank\">正法</a>眼藏合文合节若有一言半字差异即同魔外何为临济正宗也卓拄杖下座龙池扫塔诗云铜棺山下养龙池步入凉风觅我师当户娑罗空腹树迎阶芳草昔人眉追思滴血曾留偈会写传灯嗣法诗今日塔前成九顿流源千载继孙儿寓南岳寺度夏诗云相怜迈骨初为客举动不如山里时南岳风高山近月芙蓉秋老夜看枝食牛胆气腥犹在跨虎雄心早断思忆子未疑奇特事独余数尺洗肠池濒出荆溪时三一道人吴永功九叙氏以语录全帙呈大师师曰恐无眼秃兵作是非会姑逸之俟我<a href=\"/remen/niepan.html\" class=\"keylink\" target=\"_blank\">涅盘</a>后刻可也时埽道人与黄给事暗斋曹侍御石仓朱太守葵石谋延师开法禾城东塔属侍逵羽培走荆溪致公启以请师答书云自小持斋今已老见人无力下禅床此乃赵州老汉尊贵宗门之语从上来无一人知伊脚跟着落处朽操道行脚尚不见踏破一緉草鞋忽尔一日知非直向孤峰绝顶巉岩水边盘结草庵独行独坐冷暖自知折脚铛边得些子消息只可自受用前月径山出岭到荆溪扫幻有先师法塔不意相逢宜邑几多在道居士苦留南岳度夏盘桓有日今复思归高眠竹枕嘉兴者借路经过何敢望东塔厕清凉老师足迹也切思人命悬[糸*系]<a href=\"/remen/shana.html\" class=\"keylink\" target=\"_blank\">刹那</a>异世况朽无味于宗门何宗门之有我众位居士欲老朽挂榜出卖死猫头决不敢领命只<a href=\"/remen/suixi.html\" class=\"keylink\" target=\"_blank\">随喜</a>数日以通方情时埽道人附绝句邀之师次韵答云老身扶杖肩头痛有水不能担出山一任诸人齐叫渴活埋烟雨草亭湾埽道人再以绝句附监院邀之师乃许赴再次韵答云秋风桂子点亭台香雨淋漓不属裁昨夜月中亲手折十分光彩自东来以八月初八日到东塔入方丈十五日曹石仓朱葵石汪尔陶诸宰官王季延严??轹李珂雪丁元公孙培庵吴水原朱子藻子葆子容孙起伯诸居士埽道人同弟訚仲侄戈文及合山大众等请上堂师升座云东塔寺前问水神相逢尽作帝乡人故园田地如何会一喝分明介主宾拈香白椎竟师就座举仰山问洪恩如何得见<a href=\"/remen/foxing.html\" class=\"keylink\" target=\"_blank\">佛性</a>义洪恩与说狝猴睡着猩猩相见公案云若无仰山后语几乎狝猴个个无尾巴诸人要见佛性义么渔船上有????堆头有下座中秋日埽道人延师于东塔之右药山佛仔草堂中坐月师即席为诗云望月林间坐石床寒侵衣带未经霜吟心何待梧桐老烟水欲期杨柳黄玉魄空飞流夕影浮图远插到山堂此来为采峰头药谁弄中秋曲水觞至明日复依原韵续成四首缁白步韵者丁元公等累百有汇帙梓<a href=\"/remen/xingzhe.html\" class=\"keylink\" target=\"_blank\">行者</a>题曰药山月籁是月廿九日埽道<a href=\"/remen/rensheng.html\" class=\"keylink\" target=\"_blank\">人生</a>日亲友众居士为设斋请师上堂升座云<a href=\"/remen/foshen.html\" class=\"keylink\" target=\"_blank\">佛身</a>充满于法界普现一切群生前<a href=\"/remen/suiyuan.html\" class=\"keylink\" target=\"_blank\">随缘</a>赴感靡不周而恒处此<a href=\"/remen/puti.html\" class=\"keylink\" target=\"_blank\">菩提</a>座今日老人于此下个注脚佛身充满于法界到不得者里普现一切群生前太劳劳生随缘赴感靡不周还见么而恒处此菩提座掀翻他窠臼有明眼者出来简点看僧出问如何是向上一乘师曰塔尖峰顶如何是向下事师曰幡竿动也意旨如何师曰地藏菩萨又僧出问击碎东塔踏翻太湖且道此人具甚么手眼师举如意示之进云抛却德山棒<a href=\"/remen/fangxia.html\" class=\"keylink\" target=\"_blank\">放下</a>临济喝还有为人处也无师曰到得这里么下座九月初八日云间徐序东居士荐母同大众请上堂师升座曰古人道父母非我亲谁是最亲者诸佛非我道谁是最道者父母既非我亲毕竟谁是至亲有伶俐衲僧出来道看一僧才出师便喝珍重下座十月初一日结制请上堂师升座拈香竟师曰结制无有他为切念生死大事到此禅堂不得东语西话不得乱想胡思一心<a href=\"/remen/zhengnian.html\" class=\"keylink\" target=\"_blank\">正念</a>提起话头看个父母未生前那个是我本来面目若不苦心参究受他施主供养滴水难消切须仔细下座腊八日暮曹石仓设斋同埽道人及众居士合山大众请师方丈小参说行脚师升座大喝一声曰苦哉苦哉遂涕泗交下襟袖为之湿透良久备言在家<a href=\"/remen/chujia.html\" class=\"keylink\" target=\"_blank\">出家</a>种种艰难辛苦参方得道因缘堂中闻者动色多有泣下者秉烛更余下座始散大抵与径山语风居所说二会无异语在径山录中甲申元旦埽道人同石仓葵石珂雪尔陶季延??轹子葆子容范臣水原高寓公鲁孔孙程范卿诸宰官居士率子吉彭暨合山大众请上堂师升座曰且道新年头佛法如何举扬村村蚕麦熟处处稻花香拈香竟忽闻爆竹声随云爆竹一声天地老塔前无处不光辉即此是法即此是道大众久立珍重下座正月初八日解制陆登之设斋同诸宰官居士请上堂师升座曰结制解制为个甚么只为当人脚跟下一段大事不明如大火聚不得清凉所以道十方同聚会个个学无为此是选佛场心空及第归一期过了堂中不见一个半个虽然且喜太平良久云一二三四五六七万仞峰头独足立问伊你更是阿谁我是人间白拈贼遂喝一喝曰十字街头撞着马相公与你索饭钱你作么生只对众无语师曰老人与你代一转语春风日日到园林夜夜面南看北斗时黄海岸从家中来已入仕籍檥舟东塔方丈溪边冠巾问道者三日夜而行师亦随曳拄杖返径山矣濒行朱公葵石走送索题梦石谱师为题云玄黄宇宙不可摸眼耳鼻舌要能知吾有居士最灵异翛然不滞云水机夜深独卧鸳湖阁神人出没不可思千古万古性一真剑铓虽利难割水化石且教遗在梦天明小楼红日起盖师往还朝夕指示语也东塔一期馥生监院檀度坌集江南<a href=\"/remen/fahui.html\" class=\"keylink\" target=\"_blank\">法会</a>之盛近所未有余施作径山合山齐而还二月末师至千指参徒日众庵无容足处有内监出家名大彻者慕师道望到山<a href=\"/remen/guiyi.html\" class=\"keylink\" target=\"_blank\">皈依</a>久之见大殿方丈主僧不足为径山重而潞藩以国乱适驭武林崇信佛法监彻因奏请依大慧禅师被旨住持例不由地方檀越敦请骤破规格大骇睹闻八月届期藩使者特以扁额斋供隆礼来迎入院而群不逞者竟入斗争坚固劫中师尔时方啸傲岩头无意登座亦绝不晓聚讼来缘一瓢下山复来槜李蓦然与埽道人相见呵呵大笑埽道人问侍者乃知其概亦笑曰佛法付与国王大臣今别成一番奇特曲调径山开堂说法竟矣然虽如是令旨不行国事从此可知矣仍留师住药山龙树坛中往来托宿吴水原居士斋头者久之云间徐孝廉序东洊承起名弘昼者前数来东塔与师机缘不浅此日专启来迎埽道人时膺再召不得已赴金陵相与一笑别去师至云间与单进士狷庵恂起名弘尚者同众居士延入超果寺时乙酉三月十有七日也监院知一静主绍源并合山大众暨合郡檀护请祝圣上堂师拈香白椎竟师曰暮春三月好风光尽见游心白面郎国界无虞今日定夜深皓月照长廊竖拂子云即此用离此用复震威一喝云此是马祖陈烂公案不劳拈出今日打些新鲜葛藤与大众结缘会么若论佛法三世诸佛无下口处历代祖师结舌有分何以故法如是故祖佛出世盖为一切众生沉沦<a href=\"/remen/kuhai.html\" class=\"keylink\" target=\"_blank\">苦海</a>堕落五欲所以开方便门接引愚痴咄言多去道转远还有问话者么僧出问如何是大师方便门师以拂子画一画曰会么太平日月光天德一统山河壮帝居师卓拄杖下座金泽颐浩寺监院一轮同宋存植徐洊承李庄徐复曾陆庆雍众居士及弟子教忻教守教果等三日三请上堂第一日上堂师临座云七十五年何处来灯笼生脚上天台痴人知道我来处三月菜花历路开老人于甲申八月被业风吹入云间今日蒙请登此法座说些闲谈说话拈香竟乃举圆悟参五祖小??诗公案复举临济离家舍不离家舍公案下注脚着语竟末举华严偈云毗卢遮那佛愿力周沙界一切国土中恒转无上轮今日卢舍那佛在径山拂子头上转大法轮大众还闻么还见么良久云既不见不闻何人得闻墙壁瓦砾得闻墙壁瓦砾说法何人得闻径山拂子得闻闻的事作么生师曰如是我闻大众久立珍重下座第二日上堂升座曰乘言者丧滞句者迷古人已道破了也何故要你向<a href=\"/remen/zixing.html\" class=\"keylink\" target=\"_blank\">自性</a><a href=\"/remen/sanmei.html\" class=\"keylink\" target=\"_blank\">三昧</a>海中狂波阔浪里转身吐气始有说话分更须向深云穷谷养得纯纯熟熟方可出来人天众前举扬个事光耀祖庭瞻之仰之庶不辜负达磨大师西来一番辛苦若也不然只是个虾蟆田鸡乱跳乱叫成得个甚么边事乃呵呵大笑复曰笑个甚么笑那吴山端狮子见弄狮子得悟后有老僧讥他故说偈云乡里狮子乡里弄眼睛鼻头一齐动假饶弄到帝王前也是一场干打哄有时上堂云佛法无可得说不如打个筋斗便下座径山今日在颐浩上堂也没有狮子弄也不打筋斗说些乎实话接物利生且道如何是接物利生句聻参须实参悟须实悟有僧出礼拜拟问师便打云待你开口成得个甚么卓拄杖下座第三日上堂升座曰今日登此宝座为那本镇居士设斋供养老人说些佛法普利众生诸仁者莫瞌睡惺惺着眼前山林池沼无非是你故宅只为离乡太久所以不得受用良久云乐云乐云钟鼓云乎哉礼云礼云玉帛云乎哉即此见闻非见闻无余声色可呈君个中若了原无事体用何妨分不分卓拄杖云离中虚坎中满下座明日洊承居士等请茶话师曰真个难得的也是希有事颐浩寺里三日三上堂是为希有是为难得诸方闻之也不知是佛法也不知是世法因论<a href=\"/remen/canchan.html\" class=\"keylink\" target=\"_blank\">参禅</a><a href=\"/remen/xuefo.html\" class=\"keylink\" target=\"_blank\">学佛</a>非是等闲痛切五百余言末举黄檗云不道无禅只是无师应在今日矣良久云适才老人这些说话若论世法则不无若论佛法远之远矣师去云间过抱香庵有请开示者师与偈云啼破春风血未干月明枝上漏声残谁家犹自贪歌舞舞散歌停魂梦难参埽参此偈恰寓乱离鼎革之象佛缘实世缘也四月上径山历五六月间山中北虎南狼禅寮蹂躏无宁晷师遂遁迹于山后火龙顶荒庵中者匝月一日数兵丁逐一僧至庵缚之将加刃师力劝之并师就缚忽一头目至叱曰此地不可缚人亲解师缚并释缚僧以刀斫庵门者三而去师仍豪眺风岩作开示侍者语云百日内外变状万千如梦如幻纵得心地道理明白者未免有些子介带吾谓<a href=\"/remen/suoposhijie.html\" class=\"keylink\" target=\"_blank\">娑婆世界</a>是个银汞法聚得成团忽从??缝处流将去若欲不流无缝始得银汞乃流动性难可把捉银汞虚明能药能毒今人先不知何者是汞何者是??嗟嗟银汞流去不远既不知所从来因地去何曾得知着落处所杳杳冥冥昼夜愁肠心生懊恼何时还我昔日之欢娱去我今日之心垢且人从有漏中来原从有漏中去理固然也佛云和合妄生和合妄死如春在花红白暂时耳天也风霜雷电忽有忽无人命<a href=\"/remen/wuchang.html\" class=\"keylink\" target=\"_blank\">无常</a>忽生忽死岂有根而不坏者<a href=\"/remen/xukong.html\" class=\"keylink\" target=\"_blank\">虚空</a>神告其人曰汝之命根在我命根里其人快活<a href=\"/remen/huanxi.html\" class=\"keylink\" target=\"_blank\">欢喜</a>不已我之命根与虚空同寿虚空神咄曰痴人我性本空何法与汝同寿痴人复告空神曰既不与我同寿我之命根还在那里空神曰汝若欲知命根着落当自究竟未出母胎前一着此乃诸佛护念众生之命根也汝当学多生习气昏坠罪业深固力欲拔之无处下手奈何下手处甚有但不肯信何以故福深德远业性渐轻<a href=\"/remen/banruo.html\" class=\"keylink\" target=\"_blank\">般若</a>渐近好事多做看肉身原同败坏之物无可系恋宣子光明忽然而现埽道人得大师此法语真迹自识乙酉夏日径山火龙顶书还念此恁么时作恁么话若非命根实断生死真空不能道只字也想见当日将头临白刃一似斩春风气象任他天地反覆龙蛇起陆径山这里只是说法如雷放光动地一时惟拂子得闻惟埽道人得闻还念平日上堂法语都是如语实语不诳语不异语也师复戏书砚幂云九月化去果以是月云门僧镜可来延师从兵戈中渡江而往犹在鲁藩爰立时也云门故得道地师每眷怀及之天龙扈从缁白奔辏遂得从离乱中法幢复建振力激扬春日进云门诗云云抱千山新木叶鸟鸣一径落花枝雏猿觅石翻松子老鹤衔烟缀紫芝浅涧吹流峰有月石桥送影候多时古规梵刹呈君看拄杖担来未称奇至日上堂拈香竟就座曰云门有一奇特事从旷大劫来无人动着今日分明举似大众良久云忘却了也曳拄杖下座师于云门掩关者久之守关者荆门禅人也合山大众及诸檀护以结制有期请为出关上堂师升座曰春秋三度掩柴关无事于心不放闲今日聊通一线道踏开烟水入深山既是出关合该逍遥山水于石桥啜茗焚香于溪阁为什么又要入山聻为他途路不得力下座结制日大众请上堂师升座曰欲知佛性义当观时节因缘时节若至其理自彰大众今日是甚么时节举拂子一拂云云门老古锥出世也地摇六震天雨四花且道有何祥瑞五云山下青狮子曳尾摇头弄爪牙随喝云这畜生休作怪要骑便骑要下便下下座丙戌除夕茶话师示偈云今朝除夕又逢春大众威仪事可伸棕藜拂子如何道草木高低一样青时盖岁朝春也丁亥二月初十日师诞日解制大众请上堂师升座曰老人自住云门已来不曾动着一步不曾措着一辞今日幸遇解制打开长汀子布袋放出百千万亿光明云将五湖四海衲子而为眷属使历劫多生父母俱超乐国以拂子打○相云会么尽十方世界是燃灯古<a href=\"/remen/foguang.html\" class=\"keylink\" target=\"_blank\">佛光</a>明门尽十方世界是释迦老子总持门尽十方世界是兜率陀天<a href=\"/remen/mile.html\" class=\"keylink\" target=\"_blank\">弥勒</a><a href=\"/remen/shizun.html\" class=\"keylink\" target=\"_blank\">世尊</a>解脱门尽十方世界是文殊师利法王子般若波罗密门尽十方世界是普贤菩萨<a href=\"/remen/xingyuan.html\" class=\"keylink\" target=\"_blank\">行愿</a>门尽十方世界是一切修多罗差别义海门尽十方世界是凡夫众生四生<a href=\"/remen/liudao.html\" class=\"keylink\" target=\"_blank\">六道</a>微细极微细昆虫蚤虱生灭门喝云今日云门解制犹如螃蟹去草缚横行直撞切须仔细倘遇无厌足王莫道我是云门解制来若道着被他一棒打折你驴腰莫言不道下座师在云门未结制前金司马正希黄祠部海岸已殉难白门矣时有鲁太史青海出家祝发师示以偈云性海无波下一桡千花覆顶伴渔樵林间散诞成莲社石上提撕好挂瓢昔日衣冠悬碧汉今朝杖履渡溪桥法门得入多生幸笑指长空破寂寥丁亥新秋寄子容朱居士起名弘肇者诗一首云信知黄叶乱正是落秋时去此东溪远无闻拾野炊水流焦塔影鱼咂夕阳碑寄想南湖月邻峰许我诗继此遂不复作诗独作一书寄埽道人末云老人迩来晨昏无系寒光野色尽为眷属今当行脚去踏明月于万方咏清霜于千里古人云未有长行而不住未有长住而不行者老人得之矣笑笑一日遣侍僧嘱之往南雍任所见埽道人属以料理语风塔院事僧未及行师已示微疾因坐次偶侍者请师肖像赞师题云谁个不识你自双髻山主口吧吧终日骂人大唐国里无人中你意如此空腹高心将八斛四斗蟭螟虫塞你眼根白云万里塞你意根教你要动动不得要骂骂不得诵大明王<a href=\"/remen/zhenyan.html\" class=\"keylink\" target=\"_blank\">真言</a>陀罗尼咒至七日转身吐气慧性开朗若有人问你如何是祖师西来意如何是庭前柏树子不必拟议随口答去无不合辙无不自在题竟忽厉声曰如今还开口动舌得么群侍者为之愕然从此令执事封参堂钟板曰果学道人安事此遂三日不饭惟饮清水令侍者必呼为茶举必以案不如令则不饮口中惟唱雪花飞雪花飞鹅毛雪满空飞时未见雪闻者不解师自知期至沐浴着衣结跏趺坐大众围绕师遂唱偈曰小儿曹生死路上须逍遥皎月冰霜晓吃杯茶坐脱去了侍者进茶俄顷寂去身不欹侧三日如生示寂之日盖八月二十有六日也世寿七十有七僧腊四十有九所着传世语录有径山自述行略千指庵辞开堂说径山长明金粟金陵静明庐山开先江州能仁四明天童景德光溪天王会稽云门显圣荆溪龙池嘉禾东塔云间超果金泽颐浩若干处若干会结制解制上堂小参法语梓录若干卷复有拈古颂古怀<a href=\"/remen/jingtu.html\" class=\"keylink\" target=\"_blank\">净土</a>梅花落花等诗偈若干首每题并以百计各有梓本其随手散落词翰图写为世珍拾者无算也先是东塔晚参茶话次埽道人曰要与大师作平实商量师住山有年到处出世亦多年矣每一期竟其间问答参请辄蒙诃斥者走入他方便得拄杖拂子而还只今有他方记莂掩耳来皈者又添反复冷严不容着足无乃拒人已甚乎师长叹曰佛祖慧命非通小可智过于师方堪传授目前那得有如我的真参实悟尽底掀翻吾宁栈绝以重大法埽庵曰宜乎唯一首座之卷单去也因问海岸毕竟何如师曰还是他良久曰也没交涉末后在云门郭尔章居士问曰大师究不嘱累奈何师曰此事奴污甚吾故严之庶以矜贵法门耳临寂一月出山门至竹桥遇一寒士父子无所得食师招之入室饮啖之其父秋凉无衣师脱新施罗衫与衣之其子夜苦蚊师以说法棕拂付之驱蚊大笑曰快哉吾衣拂付汝父子矣后诸方遂[言*共]传有大师衣钵付花子之说要知衣拂陈迹虽扫英灵嗣子正多只据目前付嘱各处道场便作渊源印证如曹源金　狮声珠　彻崖歇　山鸣璐　子画宗　形山淖　并弘字一辈出头法乳也若夫唯一参开先东塔晚参云门数番破格盘桓其嗣纵不在圆弘顿教十六字之派亦足当老人法乳者也元礼顿湘亲侍记录最久忠勤不二寂葬语风不可没也师寂时觉浪盛公主席径山方应请金陵报恩思彦侍者走南雍报讣于埽道人即日拉同蔡二白张如磐陈旻昭倪朴庵凌官球钱文青潘墨海刘惺心林道生诸宰官顾与治余未也薛更生姚伯右姚叔采黄观之诸居士等翕集向皈善信数百人设斋请浪公上堂举扬老人秘旨及示寂机缘各各思慕赞叹因说径山祖庭位次梓有法语定议王子安俍公同鲁青海如公在云门得山翁忞公从慈水来赴封龛执义主老人丧同襄大事卜窀云门寺之右陇以是年十二月二十二日塔全身焉封龛入塔忞公各有法语时有上座实际者新侍大师恰值归寂料理塔院事实周且毖此老人末后一番大放光明也老人悟道石在普济寺今新建大殿诸人用作柱础以表识灵迹老人示寂前六日过之令侍者拜而笑是知云门得地直到龙池证明此日回首藏身始印悟缘夙谶即有语风生塔之命仅可以爪发了付嘱此实云门时节因缘乃有不揣脚跟造正名拈香之谤者现受恶舌之报诸方共闻信哉佛法之必验古德之足钦也是为颂颂曰。</p><p>　　语风出世震群雄　发真归元陨虚空</p><p>　　舌头坐断踞巍峰　坳鼻当年隆准公</p><p>　　咨诀记莂无留踪　宾主齐彰道岸崇</p><p>　　<a href=\"/remen/lvyi.html\" class=\"keylink\" target=\"_blank\">律仪</a>解脱清规隆　儿戏<a href=\"/remen/zhuangyan.html\" class=\"keylink\" target=\"_blank\">庄严</a>法界中</p><p>　　双髻双径游鸿蒙　云门云栖鼓雷风</p><p>　　龙池倏忽腾三龙　一龙幻化青狮翁</p><p>　　心空及第登梵宫　窠臼掀翻消息通</p><p>　　蹴踏诸方血溅红　没石饮羽神臂弓</p><p>　　撤开皮袋云万重　风光本地披玲珑</p><p>　　呴噢低眉慈姥雍　拈提努目金刚凶</p><p>　　呵佛骂祖仇不容　骂人直骂到天童</p><p>　　尺布可缝斗可春　阋墙兄弟在宗工</p><p>　　斗争揖让状难供　断崖中峰机用同</p><p>　　摩尼五色肉眼朦　涂毒一声痴耳聋</p><p>　　禅林裨贩法市丛　坚壁固垒睢阳功</p><p>　　祖关慧命扼喉咙　坛坫冰寒鲜伏戎</p><p>　　三驱百战无前锋　廿会道场四结冬</p><p>　　一个半个流西东　叩竭参苓谁入笼</p><p>　　杀活予夺缁白镕　任他罏鞴泻金铜</p><p>　　那许跃冶成冻侬　智过堪传早发蒙</p><p>　　手应自肯把不逢　狮弦绝响曲调终</p><p>　　北斗藏身撒手封　宗纲正印真孝忠</p><p>　　人天号令齐岳嵩　提唱文词韶濩从</p><p>　　讵烦螟蛉作斯螽　儿孙亿劫靡终穷</p><p>　　顺治九年岁在玄黓执徐月为孟陬日为上元而文成</p><p>　　雪峤禅师语录卷第十</p><p>　　音释</p><p>　　晷</p><p>　　(古委切音轨以表度日也)。</p><p>　　窀</p><p>　　(株伦切音屯窀穸下棺也)。</p><p>　　倏</p><p>　　(与倏同)。</p><p>　　谶</p><p>　　(楚禁切?去声前定徴兆之言也)。</p><p>　　坫</p><p>　　(都念切音店士卑不得作但于室中为土坫以??食)。</p><p>　　弦</p><p>　　(胡千切音贤[糸*系]弦也)。</p></div>"
}]