[{
    "title": "大明三藏法数总目卷上卷下",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数总目卷上</p><p>　　昆第一卷一心(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>第十三卷平字函)一心约教有异(出华严一乘教义分齐章中卷迹字函)一<a href=\"/remen/shanxin.html\" class=\"keylink\" target=\"_blank\">善心</a>(出<a href=\"/remen/niepan.html\" class=\"keylink\" target=\"_blank\">涅盘</a>经第十九卷归字函)一人(出仁王护国经上卷翔字函)一身(出华严经第十三卷平字函)一虚(出<a href=\"/fojing/puxianxingyuanpin/yuanwen.html\" class=\"keylink\" target=\"_blank\">普贤行愿品</a>?未入藏)一月喻三身(出宝王论未入藏)一月三舟喻(出华严经?第十七卷军字函)一法(出华严经第十三卷平字函)一理(出法华玄义第一卷下多字函)一乘(出<a href=\"/fojing/miaofalianhuajing/\" class=\"keylink\" target=\"_blank\">法华经</a>第一卷草字函)一雨(出法华经第三卷草字函)一门(出法华经第二卷草字函)一味(出法华经第三卷草字函并法华玄义士字函)一大事<a href=\"/remen/yinyuan1.html\" class=\"keylink\" target=\"_blank\">因缘</a>(出法华经一卷草字)一觉(出起信论情字函)一道(出华严经第十三卷平字函)第一义(出大集经第十六卷让字函)一实谛(出涅盘经第十三卷归字函)一实相印(出法华玄义章八卷上多字演)一实境界(出占察<a href=\"/remen/shane.html\" class=\"keylink\" target=\"_blank\">善恶</a>当邦经下卷景字重)一地(出法华经第三卷草字函)一法印(出宗镜录第一卷第字函)一法界(出起信论情字函)一真法界(出华严经随?演义钞第一卷沙字函)一藏(出华严经?第十六卷军字函)一会(出法华要义下卷未入藏)一极(出普贤<a href=\"/remen/xingyuan.html\" class=\"keylink\" target=\"_blank\">行愿</a>品?未入藏)一致(出华严经随?演义钞第四卷沙字函)一源(出华严经随?演义钞第一卷沙字函)一体(出法界观迹字函)一偈(出翻译名义第四卷十二分教篇)一句(出华严经第六十二卷首字函)一言(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>略?未入藏)一语(出华严经?第四卷用字函)一名(出涅盘经第三十三卷王字函)一字(出大方广师子吼经良字函)一义(出华严经第六十二卷首字函)一音(出维摩经上卷方字函)一音教(出华严经?第一卷用字函)一宗(出华严经?第三卷用字函)一相(出起信论情字函)一合相(出<a href=\"/fojing/jingangjing/39210.html\" class=\"keylink\" target=\"_blank\">金刚经</a>羽字函)一性(出涅盘经第十卷宾字函)一性(出华严经第五十二卷??字函)一因(出涅盘经第三十二卷王字函)一如(出首楞严<a href=\"/remen/sanmei.html\" class=\"keylink\" target=\"_blank\">三昧</a>经中卷靡字函)一行(出涅盘经第十一卷归字函)佛二种十身(出华严经?第一卷用字函)二觉(出翻译名义第一卷十种通号篇)二觉(出起信论上卷情字函)二种佛境(出华严经?第五卷用字函)二种身土(出佛地经论第一卷离字函)身土二不相离(出宗镜录第二十一卷茂字函)二种神力(出大智度论第九卷傅字函)二宿因力(出华严经?第一卷用字函)二足(出金刚经纂要?未入藏)悉达太子二相(出佛本行集经第九卷父字函)二种<a href=\"/remen/sheli.html\" class=\"keylink\" target=\"_blank\">舍利</a>(出翻译名义第五卷名句文法篇)二法(出华严经?第一卷用字函)二法(出<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>第三卷惟字函)二种法性(出地持经第二卷安字函)契经二义(出阿毗达磨大毗婆沙论第一百二十六卷坚字函)二<a href=\"/remen/banruo.html\" class=\"keylink\" target=\"_blank\">般若</a>(出大智度论第一百卷叔字函)二般若(出华严经?第一卷用字函)般若二种相(出地藏十轮经第十卷陶字函)二种般若<a href=\"/remen/zhuangyan.html\" class=\"keylink\" target=\"_blank\">庄严</a>(出大般若经并大智度论第八卷傅字函)金刚二义(出金刚经助显录未入藏)法华二妙(出法华玄义第二卷上密字函)第二卷迹本二门(出法华玄义释签第七卷下士字函并法华文句第一卷寔字函)二种一乘(出华严经?第二卷用字函)二种庄严(出涅盘经第二十七卷王字函)二种庄严(出金刚经纂要?未入藏)二如来藏(出大乘<a href=\"/remen/zhiguan.html\" class=\"keylink\" target=\"_blank\">止观</a>法门第一卷途字函)二经体(出华严经?第二卷用字函)二涅盘(出金光明经玄义上卷三涅盘下会字函)二涅盘(出大智度论第三十一卷奉字函)二<a href=\"/remen/faxiang.html\" class=\"keylink\" target=\"_blank\">法相</a>违(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>第九十二卷气字函)二智(出华严经随?演义钞第一卷沙字函)二智(出摄大乘论第三卷下隐字函)二智(出大集经第二十三卷国字函)二智(出观音玄义下卷三智下遵字函)二智(出华严经随?演义钞第九卷沙字函)二真如(出华严经随?演义钞第六卷沙字函)二真如(出起信论?未入藏)二真如(出起信论?未入藏)二种如如(出<a href=\"/remen/foxing.html\" class=\"keylink\" target=\"_blank\">佛性</a>论第二卷匪字函)二心(出莲宗宝鉴未入藏)二心(出<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>第三卷义字函)二种心相(出占察善恶经下卷景字函)二种性(出楞伽经第二卷鞠字函)二种性(出大智度论第三十一卷奉字函)二种性(出地持经第一卷安字函)二种性(出地持经第二卷安字函)二相(出起信论上卷情字函)二相(出起信论上卷情字函)二相(出大智度论第三十一卷奉字函)二相(出宗镜录第七十八卷铭字函)二相别(出析玄记未入藏)二根(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>义海第十四卷颇字函)二种根本(出楞严经第一卷羔字函)二种识(出显识论沛字函)识二分(出摄大乘论释第四卷连字函)阿赖耶二义(出宗镜录第六卷策字函)二德(出观音玄义上卷<a href=\"/remen/sande.html\" class=\"keylink\" target=\"_blank\">三德</a>下遵字函)二行(出华严经?第一卷用字函)二行(出华严经?第三卷用字函)二观行(亦名<a href=\"/remen/weishi.html\" class=\"keylink\" target=\"_blank\">唯识</a>观出宗镜录第三十五卷宝字函)二道(出婆沙论并<a href=\"/remen/jingtu.html\" class=\"keylink\" target=\"_blank\">净土</a>十疑论刑字函)二道(出止观辅行记第三卷魏字函)二道(出析玄记未入藏)二道(出文殊师利菩萨问<a href=\"/remen/puti.html\" class=\"keylink\" target=\"_blank\">菩提</a>经论下卷弗字函)二谛(出翻译名义第四卷明<a href=\"/remen/sidi.html\" class=\"keylink\" target=\"_blank\">四谛</a>法篇)二门(出华严经?第一卷用字函)二门(出大智度论第十五卷训字函)起信二门(出起信论上卷情字函)二种神力(出楞伽经第二卷惟字函)二力(出华严经?第八卷用字函)二种师子奋迅三昧(出法界次第中卷刑字函)二种超越三昧(出法界次第中卷刑字函)<a href=\"/remen/jingjin.html\" class=\"keylink\" target=\"_blank\">精进</a>二种相(出地藏十轮经第九卷陶字函)二忍(出大智度论第六卷傅字函)二忍(出地持经第五卷安字函)忍有二种相(出地藏十轮经第九卷啕字函)二方便(出无着造金刚般若经论中卷受字函)方便二种相(出地藏十轮经第十卷陶字函)二<a href=\"/remen/wuwo.html\" class=\"keylink\" target=\"_blank\">无我</a>(出楞伽经第一卷惟字函)二种我见(出起信论下卷情字函)二空(出法藏般若<a href=\"/fojing/xinjing/yuanwen.html\" class=\"keylink\" target=\"_blank\">心经</a>略?百字函)二空(出土观第三卷上霸字函)空有各具二义(出华严经?第四卷用字函)二执(出金光明经文句记第四卷盟字函)二法执(出宗镜录第六十五卷刺字函)二<a href=\"/remen/wozhi.html\" class=\"keylink\" target=\"_blank\">我执</a>(出宗镜录第七十四卷铭字函)空有二执(出宗镜录第十六卷功字函)二种常(出大智度论第四十三卷母字函)二<a href=\"/remen/wuchang.html\" class=\"keylink\" target=\"_blank\">无常</a>(出大智度论第四十三卷母字函)二无常(出析玄记未入藏)二假(出宗镜录第六十七卷刺字函)二因(出涅盘经第二十八卷王字函)二因(出宗镜录第七十一卷铭字函)二因(出天台四教仪集注中卷未入藏并法华文句第七卷上宁字函)二因(出大智度论第九十六卷叔字函)二因(出大涅盘经第二十八卷王字函)二因(出瑜伽师地论第三十一卷儿字函)二果(出宗镜录第七十一卷铭字函)二果(出阿毗昙论第一卷鼓字函)二种无漏<a href=\"/remen/yinguo.html\" class=\"keylink\" target=\"_blank\">因果</a>(出大涅盘经第十二卷归字函)二加(出华严经?第一卷用字函)二种显示(出华严经?第一卷用字函)二种广利(出华严经?第一卷用字函)二种<a href=\"/remen/shuofa.html\" class=\"keylink\" target=\"_blank\">说法</a>(出宝性论第四卷性字函)二种通相(出楞伽经第三卷惟字函)第三卷论有二种(出阿毗达磨大毗婆沙论第一百一十卷意字函)二种语(出涅盘经第十四卷归字函)二种爱语(出大智度论第六十六卷诸字函)二句(出翻译名义第五卷名句文法篇)二义(出圆觉经?未入藏)二决定义(出楞严经第二卷羔字函)二请(出华严经?第一卷用字函)二答(出华严经?第九卷用字函)二食(出法华文句第八卷上宁字函)二种观(出禅要呵欲经聚字函)二种观法(出占察善恶经下卷景字函)二见(出涅盘经第二十五卷王字函)二见(出涅盘经第十七卷归字函)无明二义(出起信论?未入藏)二种熏(出涅盘名义第六卷心<a href=\"/remen/yishi.html\" class=\"keylink\" target=\"_blank\">意识</a>法篇)二种<a href=\"/remen/shengsi.html\" class=\"keylink\" target=\"_blank\">生死</a>(出成唯识论第八卷义字函)二女(出涅盘经第十二卷归字函)二种破着(出去智度论第四十五卷毋字函)二<a href=\"/remen/jietuo.html\" class=\"keylink\" target=\"_blank\">解脱</a>(出宝性论第五卷性字函)二解脱(出华严经?第一卷用字函)二解脱(出成实论第十七卷舍字函)二断(出地持经第二卷安字函)二种护持事(出地藏十轮经第六卷陶字函)二教(出华严孔目未入藏)华严为诸教本有二(出华严经?第一卷用字函)印师二教(出华严经?第一卷用字函)昙谶二教(出华严经?第一卷用字函)远师二教(出华严经?第一卷用字函)刘虬二教(出华严经?第一卷用字函)二种<a href=\"/remen/wuxin.html\" class=\"keylink\" target=\"_blank\">无心</a>约教(出宗镜录第四十五卷勒字函)二宗释题(出天台四教仪集注上卷未入藏并华严经?第三卷用字函)二种立题(出法华文句第一卷上寔字函)二摄(出净名经?未入藏)二种入(出金刚三昧经上卷难字函)二诠(出宗镜录第六卷策字函)二羯磨(出四分律下卷忏六聚法篇外字函)二羯磨(出毗尼母论第二卷唱字函)二种却魔法(出修习止观<a href=\"/remen/zuochan.html\" class=\"keylink\" target=\"_blank\">坐禅</a>法要下卷途字函)二等(出宗镜录第十四卷功字函)二殊胜(出楞严经第六卷羔字函)二种清净(出华严经随?演义钞第六卷沙字函)二种<a href=\"/remen/zizai.html\" class=\"keylink\" target=\"_blank\">自在</a>(出华严经?第六卷用字函)二种毕竟(出大涅盘经第二十七卷王字函)二种际(出华严经随?演义钞第一卷沙字函)二转依(出楞严经义海第二十一卷牧字函)二种无量(出大智度论第二十卷训字函)二种无碍(出华严经?第六卷用字函)二花(出华严经?第三卷用字函)二种菩萨(出大智度论第九十二卷叔字函)菩萨二心(出大智度论第二十七卷入字函)二种胜(出地持经第一卷安字函)二木(出法华经文句第七卷上宁字函)二种独觉(出析玄记未入藏)二藏(出庄严经论第四卷慈字函)二乘(出华严经?第二卷用字函)二乘(出天台四教仪集注上卷未入藏)二果二义(出析玄记未入藏)初果二义(出析玄记未入藏)利钝二拫(出析玄记未入藏)二种医(出大智度论第二十四卷入字函)二宗(出翻译名义第一卷宗释论主篇)二种<a href=\"/remen/biqiu.html\" class=\"keylink\" target=\"_blank\">比丘</a>(出出曜经第五卷广字函)理事二和(出翻译名义第一卷释氏众名篇)二天随人(出华严经第六十卷??字函)二难化(出大智度论第九十一卷叔字函)二种<a href=\"/remen/zhongsheng.html\" class=\"keylink\" target=\"_blank\">众生</a>(出大智度论第三十一卷奉字函)闻经二种非器(出华严经?第三卷用字函)二种(出法华安乐行义土字函)二种受具戒法(出大宝积经第一百四卷文字函)二种健见(出涅盘经第十九卷归字函并水忏下卷)二种人咒术不能加(出摩登伽经上卷庆字函)二种<a href=\"/remen/pojie.html\" class=\"keylink\" target=\"_blank\">破戒</a>人(出大智度论第九十一卷叔字函)二人出<a href=\"/remen/foshen.html\" class=\"keylink\" target=\"_blank\">佛身</a>血(出大智度论第六十三卷诸字函)二种退(出地持经第一卷安字函)二亲(出法苑珠林第五十卷驱字函四重恩篇)第四卷二护(出涅盘经第三十三卷鸣字函)二种有(出阿毗昙毗婆沙论第六卷都字函)二种病(出涅盘经第十二卷归字函)二种病(出大智度论第八卷傅字函)二种死(出大涅盘经第十二卷归字函)二种<a href=\"/remen/bushi.html\" class=\"keylink\" target=\"_blank\">布施</a>(出大智度论第三十三卷奉字函)二种法施(出般若经第四百六十九卷昆字函)二种身行施(出大智度论第十二卷训字函)二种施(出法界次第下卷刑字函)二戒(出华严孔目未入藏)二戒(出毗婆沙论第十三卷动字函)二戒(出华严经?第名卷用字函)二戒(出涅盘经第十一卷师字函)二戒(出涅盘经第三十五卷鸣字函)<a href=\"/remen/chujia.html\" class=\"keylink\" target=\"_blank\">出家</a>二戒(出天台四教仪集注未入藏)在家二戒(出毗婆沙论第一百二十三卷坚字函)邪正二戒(出天台四教仪集注未入藏)二持(出华严经?第五卷用字函)二种精进(出法界次第下卷刑字函)二种精进心(出法华忏仪辅字函)二种忍辱(出大智度论第十四卷训字函)二种分别真伪禅相(出修习止观坐禅法要下卷途字函)二种寂静(出释氏要览躁静篇未入藏)二种愿(出大智度论第三十卷入字函)二种<a href=\"/remen/xiuxing.html\" class=\"keylink\" target=\"_blank\">修行</a>(出涅盘经第二十五卷王字函)二因缘发起<a href=\"/remen/zhengjian.html\" class=\"keylink\" target=\"_blank\">正见</a>(出大智度论第三十四卷奉字函)二种心(出地持经第一卷安字函)意业有二种心(出大乘理趣<a href=\"/remen/liuboluomi.html\" class=\"keylink\" target=\"_blank\">六波罗蜜</a>经第七卷馨字函)二种<a href=\"/remen/chanhui.html\" class=\"keylink\" target=\"_blank\">忏悔</a>(出补助仪并天台四教仪会字函)二种白法(出华严经随?演义钞第四卷沙字函)二种劝请(出大智度论第七卷傅字函)二种资粮(出宝积经第五十二卷官字函)二种<a href=\"/remen/gongyang.html\" class=\"keylink\" target=\"_blank\">供养</a>(出普贤行愿品即贞元华严经第四十卷遐字函)二善(出大智度论第四十八卷母字函)二种<a href=\"/remen/futian.html\" class=\"keylink\" target=\"_blank\">福田</a>(出大智度论第二十三卷入字函)二种福田(出大方便佛报恩经第五卷墨字函)二利(出金刚般若经破取着不坏假名论下卷弗字函)二种阐提(出楞伽经第一卷鞠字函)二种见(出大智度论第七卷传字函)鬼二生(出俱舍释论第六卷禽字函)二罪(出圆觉经略?未入藏)二吉罗(出翻译名义第七卷篇聚名报篇)二恶(出大智度论第四十八卷母字函)二种恶事(出大智度论第二十三卷入字函)二<a href=\"/remen/fannao.html\" class=\"keylink\" target=\"_blank\">烦恼</a>(出瑜伽师地论第五十五卷怀字函)二烦恼(出大智度论第七卷传字函)二烦恼(出华严经?第八卷用字函)二惑(出法华释签第六卷上多字函)二惑(出华严经随?演义钞第一卷沙字函)见思二惑(出天台四教仪集注未入藏)客尘二义(出楞严经第一卷羔字函)<a href=\"/remen/erzhang.html\" class=\"keylink\" target=\"_blank\">二障</a>(出圆觉略?未入藏)二障(出楞严经义海第十四卷颇字函并宗镜录第四十一卷勒字函)二障(出天亲造<a href=\"/fojing/jingangjing/\" class=\"keylink\" target=\"_blank\">金刚般若波罗蜜经</a>论受字函)二业(出阿毗达磨<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>第七卷观字函)轻重二业(出涅盘经第三十一卷鸣字函)二碍(出宗镜录第二卷策字函并演义钞第二十卷漠字函)众芦二义(出宗镜录第四十七卷勒字函)二悭(出地持经第三卷安字函)二爱(出大智度论第七十二卷姑字函)二种邪见(出中论第四卷箴字函)二种妄见(出楞严经第二卷羔字函)二种无知(出天台四教仪集注未入藏)二种颠倒(出楞严经第七卷羔字函)二贫(出大智度论第九十八卷叔字函)二缘(出楞伽经第二卷惟字函)二种有漏因果(出大涅盘经第十二卷归字函)二杀(出梵网经下卷安字函)二杀(出梵网经下卷安字函)二报(出华严经?第一卷用字函)二种<a href=\"/remen/shasheng.html\" class=\"keylink\" target=\"_blank\">杀生</a>报(出法苑珠林第七十卷振字函)二种偷盗报(出法苑珠林第七十卷振字函)二种[淫-壬+(工/山)]报(出法苑珠林第七十卷振字函)二种<a href=\"/remen/wangyu.html\" class=\"keylink\" target=\"_blank\">妄语</a>报(出法苑珠林第七十卷振字函)二种两舌报(出法苑珠林第七十卷振字函)二种恶骂报(出法苑珠林第七十卷振字函)二种邪见报(出法苑珠林第七十卷振字函)二种无义语报(出法苑珠林第七十卷振字函)二种贪报(出法苑珠林第七十卷振字函)二种瞋报(出法苑珠林第七十卷振字函)世界二义(出楞严经第四卷羔字函)二<a href=\"/remen/shijian.html\" class=\"keylink\" target=\"_blank\">世间</a>(出翻译名义第三卷世界篇)二种世间清净(出<a href=\"/fojing/wuliangshoujing/40729.html\" class=\"keylink\" target=\"_blank\">无量寿经</a>优波提舍颠字函)二土(出宗镜录第八十九卷五土下磻字函)二土(出华严经随?演义钞第四卷沙字函)二种流(出涅盘经第三十六卷鸣字函)二身(出成唯识论第八卷义字函)二种色(出宗镜录第七十五卷铭字函)二种色(出大智度论第二十一卷入字函)二种色(出宗镜录第五十八卷碑字函)二食(出天台四教仪集注未入藏)二种存济(出阿毗达磨论第二卷笙字函)二求(出成实论第六卷丙字函)二种数(出华严经?第五卷用字函)二种灭(出显扬圣教论第八卷分字函)二边(出摄大乘论释第一卷连字函)二边(出中论第四卷箴字函)二时(出大智度论第一卷博字函)第五卷三佛身(出宗镜录第八十九卷磻字函)三身(出金光明经玄义上卷会字函)三身遍相(出华严经随?演义钞第八卷沙字函)三身华梵(亦名三如来出翻译名义十种通号篇并通别三身篇)三身寿量(出法华经文句第九卷下寔字函)佛<a href=\"/remen/huashen.html\" class=\"keylink\" target=\"_blank\">化身</a>三(出观佛三昧海经第四卷量字函)三觉(出翻译名义第一卷十种通号篇)三种常(出佛地经论第七卷节字函)三种神变(出大宝积经第八十六卷始字函)三佛土(出华严经?第一卷用字函)佛行离地三意(出华严经随?演义钞并佛说处处经敬字函)如来乞食三意(出法集经第一卷难字函)佛三事入城(出金刚经?乞食十利下会字函)佛三不能(出景德传灯录第四卷合字函)三种奇特事(出过去现在因果经第四卷尺字函)佛三语(出华严经随?演义钞第六卷沙字函)三处不转法轮三轮(出金光明经文句第二卷明字函)佛三密(出大智度论第十卷傅字函)住持<a href=\"/remen/sanbao.html\" class=\"keylink\" target=\"_blank\">三宝</a>(出华严经随?演义钞第二卷沙字函并华严三宝章上卷迹字函)同体三宝(出华严经随?演义钞第二卷沙字函并华严三宝章上卷迹字函)别相三宝(出释氏要览中卷三宝篇未入藏)别相三宝(出华严经随?演义钞第二卷沙字函并华严三宝章上卷迹字函)大乘三宝(出华严经随?演义钞第二卷沙字函并华严三宝章上卷迹字函)小乘三宝(出华严三宝章上卷迹字函)华严三圣(出翻译名义第一卷通别三身篇菩萨别名篇)三种大师(出本事经第七卷孝字函)三藏(出翻译名义第四卷总名三藏篇)大乘三藏(出华严经随?演义钞第五卷沙字函)小乘三藏(出天台四教仪集注上卷未入藏)三如来藏(出圆觉经略?上卷未入藏)三藏诠三学(出四教义第五卷弊字函)三经通别(出法华玄义第一卷下密字函)法华三周(出法华玄义第七卷下勿字函)莲华三喻(出法华玄义第一卷上密字函)三分科经(出法华文句第一卷上寔字函)亲光三分科经(出佛地经论第一卷节字函)三善(出法华文句第三卷上寔字函)三轨弘经(出法华经第四卷草字函并法华文句第八卷上更字函)三涅盘(出金光明经玄义上卷会字函)三般若(出金光明经玄义上卷会字函)三大乘(出金光明经玄义上卷会字函)三菩提(出金光明经玄义上卷会字函)三菩提(出出生<a href=\"/remen/putixin.html\" class=\"keylink\" target=\"_blank\">菩提心</a>经羊字函)三转法轮(出法华文句第七卷下宁字函)三法印(出法华玄义第八卷上勿字函)三陀罗尼(出大智度论第二十八卷入字函)三无碍(出大宝积经第十四卷师字函)三德(出华严经?第八卷用字函)三德(出金光明经玄义上卷会字函)翻三染成三德(出华严经随?演义钞第四卷沙字函)三解脱门(出法界次第中卷刑字函)三无为(出俱舍论第一卷禽字函)律有三名(出大藏一览未入藏并华严经?第一卷用字函)三论(百论出造字函中论出箴字函十二门论出造字函)三学(出翻译名义第四卷示三学法篇)三归依(出法界次第中卷刑字函)三三昧(出法界次第中卷刑字函)三三昧(出成实论第十四卷舍字函)三止(出止观第五卷霸字函)为三事故修奢摩他(出涅盘经第三十一卷鸣字函)觉观三种发相(出释禅波罗蜜次第法门第四卷烦字函)第六卷贪欲三种发相(出释禅波罗蜜次第法门第四卷烦字函)瞋恚三种发相(出释禅波罗蜜次第法门第四卷烦字函)愚痴三种发相(出释禅波罗蜜次第法门第四卷烦字函)三种病相(出释禅波罗蜜次第法门第四卷烦字函)<a href=\"/foxue/changshi/153408.html\" class=\"keylink\" target=\"_blank\">修定</a>三障(出释禅波罗蜜次第法门第四卷烦字函)三慧(出成实论第二十卷舍字函)三智(出观音玄义下卷遵字函)三智(出楞伽经第三卷惟字函)三觉(出圆觉经略?上卷未入藏并起信论情字函)三性(出楞严经第三卷羔字函)三佛性(出华严孔目未入藏)三因佛性(出金光明经玄义上卷会字函)三<a href=\"/remen/zixing.html\" class=\"keylink\" target=\"_blank\">自性</a>(出显扬圣教论第四卷分字函)三无性(出成唯识论第九卷义字函)三心(出宗镜录第八十九卷磻字函)转三心得三身(出宗镜录第八十九卷磻字函)三种缘慈(出佛地经论第五卷即字函)三种意生身(出楞伽经第三卷惟字函)如意通有三种(出大智度论第五卷传字函)三通力(出华严经?第三卷用字函)三明(出杂阿含经第三十一卷虚字函)三识(出楞伽经第一卷惟字函)三识(出翻译名义第六卷心意识法篇)三识缘境广狭(出宗镜录第三十六卷实字函并瑜伽师地论第五十一卷怀字函)三种熏习(出华严孔目未入藏)三种相(出成实论第十卷义字函)三细相(出起信论情字函)三大(出起信论?未入藏)三种身(出大乘<a href=\"/remen/wuyun.html\" class=\"keylink\" target=\"_blank\">五蕴</a>论投字函)三不可尽(出宝积经第十四卷师字函)天台<a href=\"/remen/sanguan.html\" class=\"keylink\" target=\"_blank\">三观</a>(出金光明经玄义下卷会字函)三种三观(出宗镜录第三十五卷宝字函)法界三观(出华严法界观迹字函)圆觉三观(出圆觉经略?下卷未入藏)南山三观(出止观辅行第四卷魏字函)三种观法(出止观义例下卷途字函)毗婆舍那三行(出深密解脱经第三卷效字函)为三事故修毗婆舍那(出涅盘经第三十一卷王字函)三谛(出法华玄义第二卷下密字函)三谛(出仁王护国般若经?第三卷韩字函)三假(出摩诃止观第五卷下霸字函并辅行第五卷魏字函)三空(出金刚经刊定记第一卷未入藏)三忏(出天台四教仪集注未入藏)三悔法(出天台四教仪集注未入藏)三方便(出净明经?未入藏)胜三修(出涅盘经第二卷宾字函)劣三修(出涅盘经第二卷宾字函)三渐次(出楞严经第八卷羔字函)三科(出毗婆沙论第七卷都字函并阿毗达磨品类足论第二卷对字函)三种至教(出显扬圣教论第十一卷切字函)三宗(出宗镜录第五卷策字函)南中三教(出华严经?第一卷用字函)岌法师三教(出华严经?第一卷用字函)三等流(出宗镜录第七十一卷铭字函)三忍(出华严经?第八卷用字函)三受(出杂阿含经第八卷谷字函)三种无常(出顺中论下卷情字函)三支比量(出阿毗达磨杂集论第十六卷箴字函)第七卷三种<a href=\"/remen/yuanman.html\" class=\"keylink\" target=\"_blank\">圆满</a>安乐(出瑜伽师地论第四十一卷孔字函)三义<a href=\"/remen/huanxi.html\" class=\"keylink\" target=\"_blank\">欢喜</a>(出观无量寿<a href=\"/fojing/\" class=\"keylink\" target=\"_blank\">佛经</a>妙宗钞第六卷约字函)三因(出佛性论第二卷匪字函)三断(出宗镜录第七十六卷铭字函)三断(出阿毗达磨品类足论第三卷对字函)龙华一会(出法住记漆字函)菩萨三修学(出菩萨璎珞本业经上卷笃字函)菩萨生兜率天三事胜(出涅盘经第三十二卷鸣字函)三贤(出仁王护国般若经?第五卷韩字函)三种<a href=\"/remen/faxin.html\" class=\"keylink\" target=\"_blank\">发心</a>(出起信论情字函)三不退(出观无量寿佛经妙宗钞第六卷约字函)三处入法界(出华严经?第七卷用字函)文殊三名(出翻译名义第一卷菩萨别名篇)三人观<a href=\"/remen/shieryinyuan.html\" class=\"keylink\" target=\"_blank\">十二因缘</a>(出涅盘经第二十七卷王字函)阿罗汉三义(出翻译名义第一卷三乘通号篇)三<a href=\"/remen/jiaye.html\" class=\"keylink\" target=\"_blank\">迦叶</a>(出法华文句第一卷下寔字函)阿难三名(出翻译名义第卷十大<a href=\"/remen/dizi.html\" class=\"keylink\" target=\"_blank\">弟子</a>篇)声闻三道(出天台四教仪集注未入藏)结集三人(出付法藏因缘经第一卷集字函)初果三结(出天台四教仪集注未入藏)三余(出华严经随?演义钞第三卷沙字函)三<a href=\"/remen/fozi.html\" class=\"keylink\" target=\"_blank\">佛子</a>(出华严经?第七卷用字函)三车(出法华经第二卷譬喻品草字函)三乘(出法华经第二卷譬喻品草字函)三乘观门(出天台四教仪集注未入藏)三田喻三种人(出涅盘经第三十三卷鸣字函)三草(出法华文句第七卷宁字函)三兽渡河(出天台四教仪会字函并法华玄义第八卷下勿字函)比丘三义(出大智度论第三卷傅字函)三种僧(出涅盘经第三卷宾字函)律师三法(出善见毗婆沙徉第六卷礼字函)三圆满(出瑜伽师地论第八十五卷同字函)<a href=\"/remen/shani.html\" class=\"keylink\" target=\"_blank\">沙弥</a>三名(出翻译名义第一卷七众弟子篇)三种天(出涅盘经第二十二卷王字函)<a href=\"/remen/sanjie.html\" class=\"keylink\" target=\"_blank\">三界</a>(出华严孔目未入藏)三事人胜诸天(出大毗婆沙论第一百七十二卷爵字函)阎浮提人三事胜余三洲(出长阿含经第二十卷德字函)三种人难报(出大毗婆沙论第六十六卷志字函)太子三妃(出瑞应经并翻译名义第三卷皇后篇未入藏)三善知识(出摩诃止观第四卷下霸字函)三想(出大智度论第七十二卷姑字函)三思(出华严经随?演义钞第七十卷九字函)三恶觉(出涅盘经第二十三卷王字函并宗镜录第八十一卷磻字函)三报(出慈悲水忏中卷辅字函)三业(出析玄记未入藏)三福田(出优婆塞戒经第二卷定字函)三福业(出增一阿含经第十二卷端字函)三供养(出普贤行愿?未入藏)三应供养(出增一阿含经第十二卷端字函)三种示导(出大般若经第四百六十九卷昆字函)三善道(出天台四教仪集注未入藏)三种<a href=\"/remen/lifo.html\" class=\"keylink\" target=\"_blank\">礼佛</a>(出华严孔目未入藏)三发心(出翻译名义第五卷法宝众名篇)三发心(出释氏要览戒法篇)三种发心(出观无量寿佛经妙宗钞第六卷约字函)三种发菩提心(出起信论第三卷情字函)三行(亦名三里业出大智度论第八十八卷伯字函并<a href=\"/remen/zhengfa.html\" class=\"keylink\" target=\"_blank\">正法</a>念处经第五十五卷竞字函)三种清净(出大智度论第七十三卷姑字函)清净三业(出璎珞经第五卷诗字函)三业供养(出法华文句第二卷下寔字函)三种净业(出观无量寿佛经贞字函)三施(出大智度论第十四卷训字函)三施(出华严经随?演义钞第二卷沙字函)三轮体空(出能断金刚经论上卷亏字函并金刚经论上卷受字函)三种不坚易三坚法(出本事经第七卷孝字函)三聚戒(出<a href=\"/remen/pusajie.html\" class=\"keylink\" target=\"_blank\">菩萨戒</a>义?上卷何字函并法苑珠林第八十九卷世字函)三事戒(出大宝积经第一百十七卷字字函)灭有三义(出华严经随?演义钞第五卷沙字函)三种忍行(出诸经要集中卷英字函)三种精进(出菩萨善戒经第五卷辞字函)三种胜勇猛(出大乘庄严经论第一卷次字函)三种定业轮(出地藏十轮经第二卷陶字函)三胜学(出瑜伽师地论第二十八卷比字函)三事无尽(出众德三昧经第三卷化字函)第八卷三种证相不同(出法华忏仪辅字函)三善根(出阿毗达磨集异门足论第三卷甲字函)三乐(出大宝积经第一百一卷文字函)三因三果(出瑜伽师地论第三十六卷儿字函)龙有三患(出诸经要集第十二卷侠字函)三种鬼神魔(出释禅波罗蜜次第法门第四卷烦字函)饿鬼三障(出瑜伽师地论第四卷犹字函)三恶道(出天台四教仪集注未入藏)三途对三毒(出慈悲水忏上卷辅字函)三种恶(出成实论第十二卷舍字函)三无明(出佛说决定义经簿字函)三随烦恼(出华严经随?演义钞第四卷沙字函)三颠倒(出宗镜录第四十二卷勒字函)三毒(出法界次第上卷刑字函)三缚(出华严孔目未入藏)三病用三药(出涅盘经第三十九卷鸣字函)三病难治(出涅盘经第十一卷归字函)三惑(出天台四教仪集注未入藏)三障(出涅盘经第十一卷归字函)三障(出华严孔目未入藏)三种重障(出大乘瑜伽大教王经第五卷容字函)三杂染(出显扬圣教论第一卷分字函)三时无悔(出天台四教仪集注未入藏)欲界三欲(出翻译名义第三卷世界篇)三苦(出析玄记未入藏)三漏(出法华文句记第一卷下晋字函)三疑(出释禅波罗蜜次第法门第二卷烦字函)三退屈(出华严经随?演义钞第二十九卷驰字函)三道(出金光明经玄义二卷会字函)汤泉三缘(出稽古略第三卷未入藏)三苦对三界(出天台四教仪集注未入藏)三千世界(出长阿含经第十八卷听字函)三世(亦名三际出阿毗达磨集异门足论第三卷甲字函)三世业(出大智度论第二十四卷入字函)三种世间(出大智度论第四十七卷毋字函)三种世间(出华严经?第三卷用字函)器世间说法有三义(出华严经?第八卷用字函)三才配三世间(出华严经随?演义钞第一卷沙字函)三相续(出楞严经第四卷羔字函)三阿僧只劫(出天台四教仪会字函)三时(出南岳祖师发愿文起字函)三际时(出华严经?第一卷用字函并演义钞第二十八卷驰字函)三有(出菩萨善戒经第一卷辞字函并大智度论第三卷傅字函)三种有(出大智度论第十二卷训字函)三境(出宗镜录第六十八卷刺字函)三类境(出翻译名义第六卷心意识法篇)三量(出宗镜录第五十五卷碑字函)由旬三量(出翻译名义第三卷数量篇)三种相(出大智度论第八十九卷伯字函)三种相(出华严经随?演义钞第六卷沙字函)三种色(出五蕴论投字函)三种色(出阿毗昙论第一卷弁字函)三聚(出显宗论第十五卷服字函)三生(出华严经随?演义钞第二卷沙字函)三分别(出阿毗达磨杂集论第二卷磨字函)三无差别(出华严经?第三卷用字函)妙行三因缘(出阿毗达磨大毗婆沙论第一百二十一卷坚字函)三辈事佛(出分别经敬字函)三种光明(出瑜伽师地论第十一卷子字函)食三德(出涅盘经第一卷宾字函)食三??(出法苑珠林第四十二卷驱字函)三净肉(出十诵律第三十七卷终字函)三不净肉(出十诵律第三十七卷终字函)三长物(出摩诃僧只律第十卷职字函)三衣名义(出翻译名义第七卷<a href=\"/remen/shamen.html\" class=\"keylink\" target=\"_blank\">沙门</a>服相篇)大三灾(出法苑珠林第一卷高字函)小三灾(出法苑珠林第一卷高字函)第九卷四身(出成唯识论第十卷义字函)化应身四句(出华严经随?演义钞第四卷沙字函)佛<a href=\"/remen/side.html%09\" class=\"keylink\" target=\"_blank\">四德</a>(出涅盘经第三十卷王字函)身土四依(出华严经?第十卷用字函)佛四种希有(出金刚经纂要刊定记第三卷未入藏)四无所畏(出大智度论第二十五卷入字函)四等(出楞伽经第三卷惟字函)世医四法喻如来(出杂阿含经第五卷谷字函)四方行七步(出佛本行集经第八卷父字函)四门游观(出佛本行集经第十四卷至第十五卷事字函)出家四愿(出普曜经第四卷大字函)四满<a href=\"/remen/chengfo.html\" class=\"keylink\" target=\"_blank\">成佛</a>(出占察善恶业报经下卷景字函)天上四塔(出佛成道记并佛本行集经第十三卷第十九卷事字函)四处立塔(出法苑珠林第三十七卷辇字函)四法(出大乘本生心地观经第二卷兴字函)法四依(出法界次第下卷刑字函)四法界(出华严法界观门迹字函)四藏(出大智度论第十一卷训字函)经含四义(出翻译名义第四卷总明三藏篇)讲经四益(出金光明经第一卷化字函)论藏华梵四名(出华严经?第一卷用字函)四一(出法华文句第四卷上寔字函)四陀罗尼(出瑜伽师地论第四十五卷孔字函)四种秘密(出阿毗昙杂集论第十二卷箴字函)乘戒缓急四句(出华严经随?演义钞第六卷沙字函)四种璎珞庄严(出大方等大集经第一卷位字函)四种三昧(出摩诃止观第二卷上霸字函)四智(出成唯识论第十卷义字函)四无碍智(出法界次第下卷刑字函)智境四相(出圆觉经略?下卷未入藏)四镜(出起信论情字函)四安乐行(出法华文句第八卷下宁字函)四安乐行(出华严经?第八卷用字函)藏教生灭四谛(出天台四教仪集注未入藏)通教无生四谛(出天台四教仪集注未入藏)别教无量四谛(出天台四教仪集注未入藏)圆教无作四谛(出天台四教仪集注未入藏)四胜义谛(出成唯识论第九卷义字函)四世俗谛(出瑜伽师地论第六十四卷兄字函)<a href=\"/remen/sinianchu.html\" class=\"keylink\" target=\"_blank\">四念处</a>(出法界次第中卷刑字函)四正勤(出法界次第中卷刑字函)四正断(出杂阿含经第三十一卷虚字函)四如意足(出法界次第中卷刑字函)四种方便(出起信论情字函)第十卷四悉檀(出法华文句第一卷上寔字函并法华玄义第一卷下密字函)四摄利益(出大方等大集经第九卷位字函)涅盘四种大乐(出大涅盘经第二十一卷??字函)四种涅盘(出成唯识论第十卷义字函)华严四分(出法宝标目第四卷岱字函)四种教授(出瑜伽师地论第二十七卷比字函)四种授记(出菩提资粮论第三卷仁字函)四种真实义(出菩萨善戒经第二卷辞字函)四种对治(出阿毗达磨俱舍论第二十一卷飞字函)同教说听四句(出华严经?第三卷用字函)别教说听四句(出华严经?第三卷用字函)起信四觉(出起信论情字函)四德处(出成实论第二卷丙字函)四法施(出宝积经第十三卷师字函)四无记(出宗镜录第四十九卷勒字函)赖耶四分(出翻译名义第六卷心意识法篇)四种意识(出宗镜录第三十六卷实字函)识境四相(出金刚经论上卷亏字函)四缘(出大智度论第三十二卷奉字函)四相约位(出圆觉经略?下卷未入藏)四种颂(出华严经?第六卷用字函)四圣言(出阿毗达磨集异门足论第十卷甲字函)四种寻思(出阿毗达磨集论第六卷退字函)真空观四句(出华严经随?演义钞第四十九卷舟字函)共不共四变(出宗镜录第四十九卷勒字函)四荣(出涅盘经第二卷宾字函并宗镜录第三十九卷实字函)四枯(出涅盘经第二卷宾字函并宗镜录第三十九卷实字函)四种性行(出佛本行集经第一卷父字函)四不可说(出金光明经玄义拾遗记第二卷会字函)翻译四例(出翻译名义第六卷唐梵字体篇)阿难四问(出涅盘经后分上卷白字函)化仪四教(出天台四教仪会字函)化法四教(出天台四教仪会字函)龙??四教(出华严经随?演义钞第六卷沙字函)苑公四教(出华严经?第二卷用字函)晓公四教(出华严经?第三卷用字函)四不生(出中论第一卷箴字函)四种问答(出十生毗婆沙论第十卷境字函)四病(出圆觉经略?下卷未入藏)大四相(出<a href=\"/fojing/dachenqixinlun/yuanwen.html\" class=\"keylink\" target=\"_blank\">大乘起信论</a>?未入藏)小四相(出大乘起信论?未入藏)光宅四乘(出华严经?第一卷用字函)生公四轮(出华严经随?演义钞第六卷沙字函)文义四用(出法华文句记第二卷下寔字函)第十一卷<a href=\"/remen/sizhong.html\" class=\"keylink\" target=\"_blank\">四众</a>(出法华文句第二卷下寔字函)四衍众(出翻译名义第一卷三乘通号篇并十种通号篇)人四依(出法华玄义第五卷上密字函)菩萨四事入于法门(出宝积经第十三卷师字函)菩萨四净(出菩萨善减经第九卷辞字函)四种自在(出大乘庄严经论第五卷次字函)四无所畏(出大智度论第五卷传字函)四事胜(出地持经第一卷安字函)菩萨行有四难(出华严经?第六卷用字函)大乘四果(出大乘庄严经论第十二卷弗字函)四种声闻(出法华文句第四卷上寔字函)声闻四果(出金刚经?会字函)四向(出成实论第一卷丙字函并法华玄义第四卷上密字函)罗汉四智(出涅盘经第三十六卷鸣字函)四种变易(出成唯识论第八卷义字函)四加行(出析玄记未入藏并楞严经第八卷羔字函)灭尽定与无想定四义不同(出宗镜录第五十五卷碑字函)四种沙门(出瑜伽师地论第二十九卷比字函)四种僧(出地藏十轮经第五卷陶字函)四种天(出大智度论第二十二卷入字函并涅盘经第二十一卷王字函)四禅变化(出大智度论第六卷传字函)四天华梵(出法华文句第二卷寔字函)帝释四苑(出阿毗达磨大毗婆沙论第一百三十三卷持字函)四轮王(出长阿含经第六卷习字函并阿毗达磨俱舍论第十二卷观字函)轮王四德(出楼炭经第一卷福字函)四主(出法苑珠林第二卷高字函)西域四姓(出翻译名义第一卷释等姓字篇并摩登伽经上卷庆字函)四王生八子(出释迦谱第六卷书字函)四辈(出翻译名义第一卷七众弟子篇)人四生(出法苑珠林第七十二卷缨字函)四种人(出成实论第二卷丙字函)四法不得菩提(出地持经第一卷安字函)四人<a href=\"/remen/guobao.html\" class=\"keylink\" target=\"_blank\">果报</a>(出法苑珠林第六十九卷振字函)四种业报(出法苑珠林第六十九卷振字函)四报定不定(出法苑珠林第六十九卷振字函)四有(出宗镜录第七十四卷铭字函)四胎相(出阿毗达磨俱舍论第九卷楼字函)五根有四事增上(出五事毗婆沙论上卷席字函)四增盛(出阿毗达磨大毗婆沙论第一百一十三卷移字函)四力(出地持经第一卷安字函)四恩(出本生心地观经第二卷兴字函)四恩(出释氏要览中卷恩孝篇未入藏)四难(出法华文句第五卷上寔字函)四事不可久保(出出曜经第二卷广字函)四不可得(出诸经要集第十三卷侠字函)四山(出别译杂阿含经第四卷衲字函)四种死(出阿毗昙毗婆沙论第十五卷邑字函)</p><p>　　大明三藏法数总目卷下</p><p>　　昆二第十二卷四仙避死(出出曜经第二卷广字函)四种死生(出别译杂阿含经第四卷祸字函)菩萨四心(出金刚经论弗字函)四无量心(出法界次第上卷刑字函)四种<a href=\"/remen/xinxing1.html\" class=\"keylink\" target=\"_blank\">信心</a>(出起信论情字函)四缘发菩提心(出地持经第一卷安字函)菩萨四法(出瑜伽师地论第四十七卷孔字函)四种法为菩萨实德(出大宝积正法经忠字函)四摄法(出法界次第下卷刑字函)四法集善根(出大宝积正法经忠字函)四善法(出涅盘经第十八卷归字函)菩萨四法门(出如来不思议秘密大乘经映字函)在家人四种具足法(出杂阿含经第四卷谷字函)四弘誓(出止观大意起字函)四弘誓愿(出法界次第下卷刑字函)菩萨四弘誓(出陀罗尼杂集第三卷卿字函)四梵福(出增壹阿含经第二十一卷表字函)四法生福(出大宝积正法经忠字函)入道四行(出正宗记并稽古略未入藏)四种观行(出慈悲水忏中卷辅字函)四事行(出阿难陀目佉尼诃离陀经莫字函)四事供养(出增壹阿含经第十三卷端字函)施有四事(出诸经要集第十卷路字函)四施(出菩萨善戒经第一卷辞字函)四种施处(出瑜伽师地论第二十五卷比字函)四种施俱得净报(出大涅盘经第二十二卷??字函)四戒(出华严孔目未入藏)四种持戒(出杂阿毗昙心论第八卷鼓字函)四忍(出华严经随?演义钞第五十卷[舟-(白-日)]字函)四种定学(出成唯识论第九卷义字函)四空处定(出法界次第上卷刑字函)四种资粮(出瑜伽师地论第二十九卷比字函)四种意趣(出阿毗达磨杂集论第十二卷箴字函)四种作意(出瑜伽师地论第三十一卷儿字函)四种<a href=\"/remen/nianfo.html\" class=\"keylink\" target=\"_blank\">念佛</a>(出普贤行愿记未入藏)四种白法(出胜思惟梵天所问经论上卷弗字函)四种法为善友(出大宝积正法经忠字函)四法离魔道(出大宝积正法经忠字函)四事先苦后乐(出增壹阿含经第二十一卷表字函)四魔(出瑜伽师地论第二十九卷比字函)外道四论(出瑜伽师地论第八十七卷同字函)外道四见(出华严经?第三卷用字函)四韦陁(出摩登伽经上卷庆字函)有无四句(出华严经?第十六卷军字函)常等四句(出华严经?第十六卷军字函)二异四句(出成唯识论第一卷义字函)鸟四生(出起世因本经第五卷恶字函)龙四生(出起世因本经第五卷恶字函)阿修罗四生(出楞严经第九卷羔字函)第十三卷四种法离菩萨行(出大宝积正法经忠字函)四人有障(出究竟一乘宝性论第三卷性字函)说法四谤(出华严经随?演义钞第五十卷[舟-(白-日)]字函)四识住(出宝积经第三十七卷帝字函)有漏四种过失(出瑜伽师地论第五十六卷怀字函)四无明(出宗镜录第七十四卷铭字函)四种贪(出瑜伽师地论第二十六卷比字函)四欲(出法苑珠林第二卷高字函)四缚(出鞞婆沙论第二卷肆字函)四流(出成实论第十二卷舍字函)四取(出佛性论第三卷匪字函)四障(出海意菩萨所问净印法门经似字函)四劫(出<a href=\"/remen/fozu.html\" class=\"keylink\" target=\"_blank\">佛祖</a>统纪未入藏)四土(出观无量寿佛经妙宗钞第一卷约字函)四土(出华严经?第八卷用字函)世界四持(出华严经?第八卷用字函)四轮持世界(出佛祖统纪未入藏)四风轮(出华严经第五十卷育字函)四大部洲(出长阿含经第十八卷听字函)日照四洲(出法苑珠林第四卷高字函)世间四义(出析玄记未入藏)依正四句(出华严经随?演义钞第二卷沙字函)舍卫四德(出翻译名义第三卷诸国篇)净秽四句(出华严经?第一卷用字函)海底四宝(出华严经第五十一卷??字函)四河(出长阿含经第十八卷听字函)一境四心(出摄大乘论释第四卷投字函)通局四句(出华严经?第一卷用字函)四光喻智(出法华文句第五卷晋字函)四事不可思议(出增壹阿含经第二十一卷表字函)四种心(出翻译名义第六卷心意识法篇)四威仪(出菩萨善戒经第五卷辞字函)息有四种相(出修习止观坐禅法要上卷途字函)四梦四梦(出善见毗婆沙律第十二卷别字函)四食(出华严经随?演义钞第三十三卷驰字函)四利湏食(出释氏要览上卷中食篇未入藏)乞食四分(出宝云经第六卷身字函)四邪命食(出大智度论第三卷傅字函)四食时(出法苑珠林第四十二卷驱字函)行四依(出四分<a href=\"/remen/lvzang.html\" class=\"keylink\" target=\"_blank\">律藏</a>第四十八卷甚字函)四机(出法华文句第十卷下晋字函)四种我(出圆觉经略?上卷未入藏)四大(出圆觉经难字函)四微(出金光明经文句记第四卷上盟字函)四求(出法集经第一卷难字函)四求不得(出大乘庄严经论第二卷次字函)四不寄附(出优婆塞戒经第六卷定字函)四不见(出圆觉经钞未入藏)四不成(出因明入正理论沛字函)四种无(出涅盘经第三十九卷王字函)第十四卷四知(出佛说骂意经敬字函)一名四实(出涅盘经第十卷宾字函)四<a href=\"/remen/nianzhu.html\" class=\"keylink\" target=\"_blank\">念珠</a>(出金刚顶瑜伽念珠经澄字函)怀胎死四(出出曜经第十卷广字函)四葬(出法苑珠林第九十七卷禄字函)虹霓四缘(出法集经第二卷难字函)四兵(出长阿含经第六卷习字函)四华(出翻译名义第三卷百华篇)四华(出法华文句第二卷下晋字函)五种法身(出华严经随?演义钞第三卷沙字函)五教佛身(出华严一乘教义分齐章中卷迹字函)五部教主(出大乐金刚不空三昧耶经澄字函并宗镜录第二十四卷茂字函)佛观五事降生(出过去现在因果经第一卷尺字函)佛五姓(出释氏要览上卷姓氏篇未入藏)佛有五事(出增壹阿含经第二十七卷表字函)五不赴请(出根本说一切有部毗柰耶第二十一卷优字函)如来五种说法(出思益梵天所问经第二卷伤字函)五种甚深(出法华经论上卷亏字函)五所依土(出圆觉经略?钞未入藏)五法(出楞伽经第一卷惟字函)百法五位(出显扬圣教论第一卷分字函)五类说法(出华严经?第一卷用字函)经五义(出华严经?第一卷用字函)五人说经(出大智度论第二卷傅字函)五种不翻(出翻译名义第一卷序文)华严五周因果(出华严经?第二卷用字函)华严五为(出华严经?第二卷用字函)五种般若(出金刚经纂要?刊定记第二卷未入藏)法华五重玄义(出法华玄义第一卷上密字函)修大涅盘得五事(出大涅盘经第二十二卷??字函)天台五时(出天台四教仪会字函)五味(出大涅盘经第八卷宾字函)五部律(出翻译名义第四卷律分五部篇)第十五卷五摄论(出法宝标目第六卷岱字函)五藏(出六波罗蜜多经第一卷馨字函)五种藏(出华严经随?演义钞第十三卷漠字函)五觉(出起信论情字函)五行(出涅盘经第十一卷归字函)五种菩提(出大智度论第五十三卷仪字函)五种性(出天台四教仪会字函)五性成佛(出华严经?第一卷用字函)寄位五相(出华严经随?演义钞第二卷沙字函)五品(出法华文句第十卷寔字函)五停心(出天台四教仪会字函)五忍(出仁王护国经上卷翔字函)观身五种不净(出析玄记未入藏)五蕴(亦名<a href=\"/remen/wuyin.html\" class=\"keylink\" target=\"_blank\">五阴</a>出大乘广五蕴论投字函)五蕴实相(出大般若经第四百六十八卷昆字函)五蕴喻(出方广大庄严经第十二卷大字函)转五蕴成五分法身(出请观音经?法字函)转五蕴成三德(出摄大乘论隐字函)色蕴有五种相(出显扬圣教论第五卷分字函)五受(出析玄记未入藏)五根(出法界次第中卷刑字函)五力(出法界次第中卷刑字函)五识(出法界次第上卷刑字函)五识(出起信论?未入藏)五通(出大智度论第五卷傅字函)五种通(出宗镜录第十五卷功字函)五<a href=\"/remen/shentong.html\" class=\"keylink\" target=\"_blank\">神通</a>(出菩萨处胎经第三卷悲字函)五后得智(出摄大乘论释连字函)五轮三昧(出释禅波罗蜜次第法门第三卷烦字函)五因(出涅盘经第二十一卷王字函)五种果(出显扬圣教论第十八卷切字函)现在五果(出华严经随?演义钞第四十三卷[舟-(白-日)]字函)解脱有五义(出华严经随?演义钞第三十四卷誉字函)贤首五教(出华严经?第二卷用字函)慧观五教(出华严经?第一卷用字函)波颇五教(出华严经?第一卷用字函)刘虬五教(出华严经?第一卷用字函)不分教五意(出华严经?第一卷用字函)第十六卷大乘五位(出华严经随?演义钞第二十九卷驰字函)菩萨有五种生(出菩萨地持经第八卷安字函)菩萨有五种相(出大乘庄严经论第十三卷弗字函)菩萨有五种自在(出大宝积经第六十八卷人字函)五怖畏(出阿毗达磨大毗婆沙论第七十五卷满字函)小乘五位(出天台四教仪会字函)初度五人(出翻译名义第一卷度五比丘篇)五种声闻(出法华文句记第四卷上晋字函)五性(出华严经随?演义钞第五十三卷青字函)五种阿那含(出涅盘经第三十六卷鸣字函)五果回心(出大涅盘经第十一卷归字函)五分法身(出法华玄义释签多字函)五论师(出翻译名义第一卷宗释论主篇)五种法师(出法华文句第八卷寔字函)五种阿阇??(出四分律藏第三十四卷籍字函)五种大师<a href=\"/remen/gongde.html\" class=\"keylink\" target=\"_blank\">功德</a>(出瑜伽师地论第七十卷兄字函)五种僧(出显宗论第二十卷殿字函)僧五净德(出诸德福田经彼字函)苾刍草五德(出翻译名义第一卷七众弟子篇)比丘入众五法(出四分僧羯磨下卷卑字函)五众(出翻译名义第一卷七众弟子篇)乞食遮五处(出显扬圣教论第七卷分字函)沙门受食五观(出大藏一览集未入藏)五种邪命(出大智度论第十九卷训字函)五法不得授人戒(出四分律藏第二十四卷籍字函)五不退(出起信论?未入藏)五法退菩提(出涅盘经第二十八卷王字函)五乘(出华严一乘教义分齐章上卷迹字函)五乘(出华严一乘教义分齐章上卷迹字函)五乘(出<a href=\"/fojing/yulanpenjing/\" class=\"keylink\" target=\"_blank\">盂兰盆经</a>?百字函)五事生天上(出辩意长者子所问经当字函)始生天有五种相(出正法念处经第三十九卷阴字函)五净居天(出楞严经第九卷羔字函)初禅天定五支功德(出法界次第上卷刑字函)三禅天定五支功德(出法界次第上卷刑字函)欲天五[淫-壬+(工/山)](出天台四教仪集注未入藏)五种<a href=\"/remen/fanyin.html\" class=\"keylink\" target=\"_blank\">梵音</a>(出长阿含经第五卷习字函)天大五衰相(出法苑珠林第五卷高字函)天小五衰相(出法苑珠林第五卷高字函)国王五种可爱乐法(出佛为优填王说王法政论经之字函)生净土五不退(出净土十疑论刑字函)五事生人中(出辩意长者子所问经当字函)人有五苦(出法苑珠林第六十六卷振字函)众生五事恃怙(出出曜经第一卷广字函)第十七卷五人非器(出华严经?第二卷用字函)五种不男(出法华文句记第七卷晋字函)女有五障(出法华经第四卷草字函)结胎五位(出析玄记未入藏)五行(出圆觉经略?未入藏)修行五门(出起信论?未入藏)布施离五种法(出优婆塞戒经第五卷定字函)施食获五种报(出施食获五<a href=\"/remen/fubao.html\" class=\"keylink\" target=\"_blank\">福报</a>经善字函)施果感五不死(出付法藏因缘经第三卷集字函)<a href=\"/remen/wujie.html\" class=\"keylink\" target=\"_blank\">五戒</a>(出增壹阿含经第十二卷端字函)五戒配五常五行(出仁王经?第二卷韩字函)忍辱五种功德力(出法集经第三卷难字函)修忍五相(出菩萨善戒经第五卷辞字函)说法五福德(出贤者五福德经当字函)菩萨听法五种想(出瑜伽师地论第四十四卷孔字函)听法五处不作异意(出瑜伽师地论第四十四卷孔字函)五心(出宗镜录第四卷策字函)治五种染(出华严经?第二十六卷最字函)修净土五念门(出<a href=\"/fojing/guanwuliangshoujing/yuanwen.html\" class=\"keylink\" target=\"_blank\">观无量寿经</a>?遵字函)五种忏悔(出<a href=\"/remen/wangsheng.html\" class=\"keylink\" target=\"_blank\">往生</a>净土决疑行愿二法门辅字函)忏悔五法(出圆觉经略?钞未入藏)五悔(出天台四教0仪会字函)<a href=\"/remen/libai.html\" class=\"keylink\" target=\"_blank\">礼拜</a>五功德(出增壹阿含经第二十四卷表字函)内五法(出难提释经庆字函)五种善根发相(出修习止观坐禅法要下卷途字函)慈有五利(出檀持罗麻油述经行字函)<a href=\"/remen/xiaoshun.html\" class=\"keylink\" target=\"_blank\">孝顺</a>五善根(出辩意长者子所问经当字函)瞻病五德(出四分律藏第四十一卷甚字函)五道(出正法念处经第四十八卷是字函)方色喻五道(出圆觉经略?钞未入藏)五无间狱(出<a href=\"/fojing/dizangjing/\" class=\"keylink\" target=\"_blank\">地藏菩萨本愿经</a>上卷斯字函)龙五不能隐形(出因缘僧护经报字函)破戒五过(出四分律藏第五十九卷无字函)犯戒五衰(出释氏要览戒法篇未入藏)五逆(出华严孔目未入藏)五篇配五刑(出翻译名义第七卷篇聚名报篇)五见(出涅盘经第二十五卷王字函)五结(出阿毗达磨集论第四卷退字函)五上分结(出天台四教仪集注未入藏)五下分结(出天台四教仪集注未入藏)五住地惑(出华严经随?演义钞第三十一卷誉字函)五利使(出天台四教仪集注未入藏)五钝使(出天台四教仪集注未入藏)第十八卷五欲(出天台四教仪会字函)五欲(出华严经随?演义钞第二十七卷驰字函)五盖(出法界次第上卷刑字函)五悭(出成实论第十二卷舍字函)五苦(出析玄记未入藏)五心裁(出成实论第十二卷合字函)五<a href=\"/remen/wangxiang.html\" class=\"keylink\" target=\"_blank\">妄想</a>(出楞严经第十卷羔字函)五散乱(出华严孔目未入藏)土有五种(出华严经第七卷用字)土体五重(出华严经随?演义钞第十七卷漠字函)大劫五喻(出大藏一览未入藏)末世五法令正法不灭(出十诵律第四十八卷宜字函)末法五乱(出法苑珠林第九十八卷禄字函)五五百年(出华严经随?演义钞第十一卷漠字函)依次五百年(出毗尼母律论第三卷唱字函)五浊(出法苑珠林第九十八卷禄字函)日行五风(出起世因本经第十卷恶字函)世间五种难得宝(出四分律藏第四十卷籍字函)五种眷属(出法华玄义第六卷密字函)五精舍(出翻译名义第七卷寺塔坛幢篇)五种结界相(出善见毗婆沙律第十七卷别字函)扫地五种胜利(亦名扫地五德出根本说一切有部毗奈耶杂事第十四卷甘字函)五体(出华严经随?演义钞第三十二卷誉字函)出世五食(出华严经?第十九卷军字函)五种净食(出根本说一切有部毗奈耶杂事第三十六卷去字函)五种净肉(出楞严会解未入藏)五种不应施(出法苑珠林第八十一卷世字函)五果(出翻译名义第三卷五果篇)五辛(出梵网经下卷安字函)五明(出华严经随?演义钞第五十八卷青字函)五眼(出大智度论第三十三卷奉字函)五梦法(出华严经随?演义钞第五十一卷青字函)五奇特梦(出过去现在因果经第一卷尺字函)五种乐(出华严经随?演义钞第十三卷漠字函)五位无心(出成唯识论第七卷义字函)洗浴五利(出十诵律第三十七卷终字函)五不应答(出法苑珠林第二十四卷陪字函)五力不可到(出诸经要集第十九卷侠字函)五力难判(出宗镜录第四十八卷勒字函)五种比量(出显扬圣教论第十一卷切字函)五种色法(出华严经随?演义钞第四十六卷[舟-(白-日)]字函)五尘(出法界次第上卷刑字函)邻虚五尘(出决定藏论下卷性字函)第十九卷婆伽梵六义(出佛地经论第一卷节字函)如来胜德六义(出阿毗达磨杂集论第一卷磨字函)如来功德六种相(出瑜伽师地论第七十四卷弟字函)六即佛(出观无量寿佛经?妙宗钞第一卷约字函)六念法(出别译杂阿含经第九卷祸字函)六慧法(出菩萨璎珞本业经上卷笃字函)六坚法(出菩萨璎珞本业经上卷笃字函)六忍法(出菩萨璎珞本业经上卷笃字函)六受法(出大集法门经下卷薄字函)六观法(出菩萨璎珞本业经上卷笃字函)六行观(出释禅波罗蜜次第法门第二卷烦字函)法华六瑞(出<a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a>文句第二卷寔字函)妄尽还源观六门(出华严奥旨妄尽还源观迹字函)六事明经意(出五苦章句经当字函)六离合释(出华严经随?演义钞第二十五卷驰字函)六种本迹(出宗镜录第七十卷刻字函)六成就(出华严经?第三卷用字函)六事成就(出庄严经论第十二卷弗字函)<a href=\"/remen/liudu.html\" class=\"keylink\" target=\"_blank\">六度</a>(亦名六波罗蜜出六度集经第一卷万字函)六妙门(出法界次第上卷刑字函)六神通(出法界次第中卷刑字函)六聚戒名义(出翻译名义第七卷篇聚名报篇)六种性(出菩萨璎珞本业经上卷笃字函)六相(出华严一乘教义分齐章下卷迹字函)六因(出大智度论第三十二卷奉字函)六种因(出大乘入楞伽经第二卷养字函)六种调伏(出菩萨善戒经第三卷辞字函)种子识六义(出成唯识论第二卷义字函)第二十卷六轮对位(出菩萨璎珞本业经上卷笃字函)六种住(出菩萨地持经第二卷安字函)六种决定(出大乘庄严经论第十二卷弗字函)六种摄(出菩萨地持经第八卷安字函)六种阿罗汉(出法华玄义第四卷密字函)六法师(出大智度论第五十六卷仪字函)<a href=\"/remen/liuhe.html\" class=\"keylink\" target=\"_blank\">六和</a>敬(出法界次第下卷刑字函)六群比丘(出十住毗婆沙论第四卷规字函)三宝有六义(出诸经要集第一卷路字函)六欲天(出楞严经第八卷羔字函)六界聚(出中阿含经第二十一卷德字函)六难(出涅盘经第二十三卷王字函)父六亲(出善见毗婆沙律第十四卷别字函)母六亲(出善见毗婆沙律第十四卷别字函)人死六验(出诸经要集第十九卷侠字函)广六度行(亦名六德之行出成具光明定意经彼字函)六种戒(出瑜伽师地论第四十二卷孔字函)六斋日(出四天王经孝字函)六种巧方便(出菩萨地持经第六卷安字函)思修六意(出摄大乘论隐字函)六种意乐(出摄大乘论隐字函)起塔有六意(出华严经?第十九卷军字函)六法令他欢喜(出根本说一切有部毗奈耶杂事第三十五卷去字函)外道六师(出陀罗尼集经忘字函)六苦行外道(出大涅盘经第十六卷归字函)<a href=\"/remen/liudao.html\" class=\"keylink\" target=\"_blank\">六道</a>(出法华文句第四卷下寔字函)六蔽心(出大智度论第三十三卷奉字函)六染心(出起信论情字函)六着心(出华严经随?演义钞第三十卷驰字函)六相应想(亦名六想出大集法门经下卷薄字函)六种散乱(出阿毗达磨杂集论第一卷磨字函)六粗相(出起信论上卷情字函)六种俱生惑(出大乘百法明门论沛字函)六欲(出释禅波罗蜜次第法门第九卷烦字函)六烦恼(出瑜伽师地论第五十五卷怀字函)第二十一卷六触生爱(出阿毗达磨发智论第三卷傍字函)六垢法(出显宗论第二十七卷盘字函)六漏(出大乘阿毗达磨杂集论第三卷磨字函)依正无碍六句(出华严经?第一卷用字函)六种震动(出华严经?第六卷用字函)六种动相(出大智度论第八卷傅字函)六根(出楞严经第四卷羔字函)六根功德(出楞严经第四卷羔字函)六根互用(出楞严经第四卷羔字函)龟藏六(出法句譬谕经第二卷亦字函)六识(出法界次第初门上卷刑字函)六种味(出阿毗达磨俱舍论第一卷楼字函)六入(出法界次第初门上卷刑字函)六尘(出涅盘经第二十三卷三字函)六种力(出增壹阿含经第三十一卷正字函)六种梦(出华严经随?演义钞第五十卷[舟-(白-日)]字函)六种身风(出显宗论第二十九卷盘字函)舍由六缘(亦名舍心由六出俱舍论第十五卷观字函)六种论(出瑜伽师地论第十五卷子字函)僧用六物(出摩诃僧只律摄字函)七佛(出翻译名义第一卷诸佛别名篇)婆伽婆七义(出涅盘经第十八卷归字函)如来七胜事(出优婆塞戒经第三卷定字函)七种无上(出菩萨地持经第三卷安字函)如来有七种语(出涅盘经第三十五卷鸣字函)周行七步(出涅盘经第四卷宾字函)华严七处说(出华严随?演义钞第十卷沙字函)华严经题七字义(出华严经?第三卷用字函)观心释华严经题七字(出华严经?第三卷用字函)七种立题(出天台四教仪集注上卷未入藏)法华七喻(出法华文句)火宅喻(出第五卷下寔字函)穷子喻(出第六卷下寔字函)药草喻(出第七卷上寔字函)化城喻(出第七卷下寔字函)衣珠喻(出第八卷上寔字函)髻珠喻(出第九卷上寔字函)医子喻(出第九卷下寔字函)第二十二卷七处徴心(出楞严经第一卷羔字函)大乘七种大义(出大乘庄严经论第十二卷弗字函)大乘七善(出法华文句第三卷寔字函)七种性自性(出入楞伽经第一卷鞠字函)七空(出入楞伽经第一卷鞠字函)七种第一义境界(出入楞伽经第一卷鞠字函)七真如(出瑜伽师地论第七十七卷弟字函)七<a href=\"/remen/changzhu.html\" class=\"keylink\" target=\"_blank\">常住</a>果(出楞严经第四卷羔字函)七辩(出华严经?第十二卷军字函)七种定名(出翻译名义第四卷止观三义篇)七方便(亦名七贤出天台四教仪集注中卷)七觉分(出法界次第初门中卷刑字函)七知(亦名大乘七丈夫出涅盘经第十四卷归字函)七净花(出翻译名义第五卷增数譬喻篇)七财(出十诵律第四十九卷宜字函)藏教七阶(出天台四教仪集注中卷)菩萨七相怜愍(出瑜伽师地论第四十七卷孔字函)菩萨有七种大(出菩萨地持经第六卷安字函)善友七事(出华严经?第十七卷军字函)小乘七种圣(又名七士夫亦名七丈夫出天台四教仪集注上卷)七流(出华严孔目未入藏)<a href=\"/remen/huayanzong.html\" class=\"keylink\" target=\"_blank\">华严宗</a>七祖(出佛祖统纪第三十卷未入藏)七识住(出阿毗昙论第四卷惊字函)七众(出仁王护国般若波罗蜜经下卷翔字函)七种人(出涅盘经第三十二卷鸣字函)世间七丈夫(出华严经?第十九卷军字函)七法不可避(出法苑珠林第六十九卷振字函)七种不净(出天台四教仪集注上卷)第二十三卷七种礼佛(出法苑珠林第二十卷冠字函)七种忏悔心(出慈悲水忏上卷辅字函)七周行慈(出天台四教仪集注上卷)外道七种无常(出入楞伽经第四卷鞠字函)七见(出华严孔目未入藏)七有(出长阿含十报法经上卷因字函)七遮罪(亦名七逆罪出梵网经下卷安字函)七聚(出翻译名义第七卷篇聚名报篇)七支(出法界次第初门上卷刑字函)七垢(出瑜伽师地论第七十四卷弟字函)七种慢(出楞严经第九卷羔字函)悭法七报(出成实论第十二卷舍字函)七随眠(亦名七使出阿毗达磨大毗婆沙论第五十卷守字函)轮王七宝(出修行本起经上卷尺字函)七宝(出翻译名义第三卷七宝篇)七宝(出翻译名义第三卷七宝篇)七金山(出翻译名义第三卷众山篇)七海(出法集名数经则字函)七大(出楞严经第三卷羔字函)地动七因(出华严经?第六卷用字函)七难(出观音玄义上卷遵字函)七灾难(出仁王护国般若波罗蜜经下卷翔字函)七种受胎(出善见毗婆沙律第六卷礼字函)七种生死(出翻译名义第六卷除入界法篇)七日轮出(出法苑珠林第一卷高字函)法没时七秽行(出出曜经第七卷广字函)第二十四卷如来八相(出释迦谱第一卷书字函)八大自在我(出涅盘经第二十三卷王字函)八音(出法界次第初门下卷刑字函)八支语(出显扬圣教论第十二卷切字函)八分分如来舍利(出涅盘经后分下卷白字函)八大灵塔(出八大灵塔名号经临字函)八藏(出华严经随?演义钞第四卷沙字函)八藏(出处胎经第五卷悲字函)八部般若(出般若经)大品般若(天字函至柰字函)小品般若(鳞字函)放光般若(菜字函至芥字函)光赞般若(河字函)道行般若(淡字函)金刚般若(羽字函下)胜天王般若(羽字函上)文殊般若(翔字函)八还辨见(出万行首楞严经第二卷羔字函)涅盘八味(出方等般泥洹经第二卷白字函)大海八不思议喻涅盘(出涅盘经第三十二卷鸣字函)八背舍(亦名八解脱出释禅波罗蜜次第法门第十卷烦字函)八胜处(出释禅波罗蜜次第法门第十卷烦字函)八正道(出法界次第初门中卷刑字函)八智(出四教仪集注)八念(出大智度论第二十一卷入字函)大人八念(出中阿含经第十八卷圣字函)八觉(出华严经?第十三卷军字函)八忍(出四教仪集注)八大人觉(出<a href=\"/fojing/foyijiaojing/yuanwen.html\" class=\"keylink\" target=\"_blank\">佛遗教经</a>论?节要迹字函)<a href=\"/remen/bashi.html\" class=\"keylink\" target=\"_blank\">八识</a>(出宗镜录第四十七卷勒字函)八识缘境广狭(出宗镜录第三十六卷实字函)八义证有本识(出瑜伽师地论第五十一卷怀字函)八犍度(出八犍度论第二卷彩字函)立颂八意(出华严经?第五卷用字函)第二十五卷八成立因(出阿毗达磨杂集论第十六卷箴字函)八法(出首楞严经义海第十四卷颇字函)八种喻(出涅盘经第二十九卷王字函)八种异熟因果(出华严经第二十六卷章字函)菩萨八种因果(出地持经第一卷安字函)八种变化(出法界次第初门下卷刑字函)八种言(出瑜伽师地论第八十一卷同字函)阿难八不思议(出涅盘经第四十卷鸣字函)阿难具八法(出涅盘经第四十卷鸣字函)尼八敬戒(出翻译名义引会正记第一卷七众弟子篇)尼八弃戒(出楞严义海第二十一卷牧字函)八定(出释禅波罗蜜次第法门第五卷烦字函)凡小八倒(出涅盘经第二卷宾字函)八位胎脏(出法苑珠林第六十九卷振字函)闻经八种功德(出大庄严经第十二卷四字函)<a href=\"/remen/baguanzhaijie.html\" class=\"keylink\" target=\"_blank\">八关斋戒</a>(出大毗婆沙论第七卷心字函)春秋八王日(出法苑珠林引提谓经第八十八卷世字函)八种人起塔(出翻译名义第七卷寺塔坛幢篇)八福田(出梵网经下卷安字函)八福田(出教乘法数未入藏)八福生处(出瑜伽师地论第十五卷子字函)八部鬼众(出翻译名义第二卷八部篇)八热<a href=\"/remen/diyu.html\" class=\"keylink\" target=\"_blank\">地狱</a>(出显宗论第十二卷殿字函)八寒地狱(出翻译名义第二卷地狱篇)八憍配八鸟(出法华文句第六卷上寔字函)八难(出维摩诘所说经上卷方字函)八苦(出涅盘经第十二卷归字函)八不正见(出大集经第二十六卷国字函)八妄想(出宗镜录第七十六卷铭字函)八部(出翻译名义第二卷八部篇)地动八缘(出增壹阿含经第三十七卷正字函)珠宝八功德(出正法念处经第二卷非字函)第二十六卷八功德水(出称赞净土佛摄受经贞字函)八风(亦名八法出佛地经论第五卷节字函)八种粥(出十诵律第二十六卷慎字函)八不净物(出华严经随?演义钞第三十九卷誉字函)八依(出瑜伽师地论第五十卷孔字函)佛具九恼(出大智度论第九卷傅字函)大乘九部(出大智度论第三十三卷奉字函)华严九会说(出华严经随?演义钞第十卷沙字函)九种大禅(出地持经第五卷安字函)九次第定(出法界次第初门中卷刑字函)九识(出宗镜录第四卷策字函)九缘生识(出成唯识论第二卷至第五卷义字函)如来藏九喻(出究竟一乘宝性论第一卷性字函)金刚九喻(出能断金刚经论释下卷亏字函)小乘九部(出大智度论第三十三卷奉字函)菩萨修行九种差别(出大庄严经论第六卷慈字函)九病(出长阿含经第六卷习字函)九种横死(出<a href=\"/fojing/yaoshijing/yuanwen.html\" class=\"keylink\" target=\"_blank\">药师经</a>惟字函)九住心(出大庄严经论第七卷慈字函)第二十七卷九斋日(出四天王经孝字函)外道计九物生世间(出华严经随?演义钞第九卷沙字函)九种转变(出入楞伽经第三卷鞠字函)鬼分九类(出阿毗达磨顺正理论第三十一卷洛字函)九心成轮(出宗镜录第四卷?字函)九结(出阿毗达磨集论第七卷退字函)三界九地(出释氏要览中卷界趣篇)九想(出释禅波罗蜜次第法门第九卷烦字函)九种食(出增壹阿含经第四十一卷空字函)九净肉(出涅盘经第四卷宾字函)如来十身(出华严教门指掌未入藏)十号(出佛说十号经尽字函)如来十力(出大智度论第二十四卷入字函)佛十无碍(出华严经随?演义钞第三卷沙字函)佛十种化不失时(出华严经第四十六卷育字函)说遍十处(出华严经随?演义钞第三卷沙字函)如来十恩(出华严经随?演义钞第二十三卷驰字函)佛十宿缘(出兴起行经上下二卷当字函)十种见佛(出华严经?第三十五卷精字函)融三世间十身(出华严经?第一卷用字函)第二十八卷十种佛(出华严经第五十三卷??字函)华严十类经(出华严经?第三卷用字函)十种教体(出华严经?第二卷用字函)教起十因(出华严经?第一卷用字函)教起十缘(出华严经?第一卷用字函)教被十机(出华严经?第二卷用字函)十宗[(冰-水+〡)*ㄆ]教(出华严经?第三卷用字函)玄门无碍十因(出华严经?第二卷用字函)十玄门(出华严经随?演义钞第一卷沙字函)缘起十义(出华严经?第二卷用字函)十妙(出法华经玄义)境妙(出第二卷上)智妙(出第三卷下)行妙(出第三卷下)位妙(出第四卷下)法妙(出第五卷下已上并密字函)<a href=\"/remen/ganying.html\" class=\"keylink\" target=\"_blank\">感应</a>妙(出第六卷上)神通妙(出第六卷上)说法妙(出第六卷上)眷属妙(出第六卷下)利益妙(出第六卷下已上并勿字函)十不二门(出法华玄义释签第七卷下多字函)十乘(出摩诃止观)观不思议境(出第五卷上)发真正菩提心(出第五卷上)善巧安心(出第五卷中已上并霸字函)破法遍(出第六卷上)识通塞(出第七卷下)道品调适(出第七卷下)对治助开(出第七卷下)知位次(出第八卷上)安忍(出第八卷上)离法爱(出第八卷上已上并赵字函)十境(出摩诃止观)阴境(出第五卷上霸字函)烦恼境(出第八卷上)病患境(出第八卷上)业相境(出第八卷下)魔事境(出第八卷下)<a href=\"/remen/chanding.html\" class=\"keylink\" target=\"_blank\">禅定</a>境(出第九卷上)诸见境(出第十卷已上并赵字函)慢境(出第五卷上)二乘境(出第五卷上)菩萨境(出第五卷上已上并霸字函)十如是(出法华玄义第二卷上密字函)第二十九卷十普门(出观音玄义下卷遵字函)十双贴释观音普门(出观音玄义上卷遵字函)顺流十心(出摩诃止观第四卷上霸字函)逆流十心(出摩诃止观第四卷上霸字函)理事无碍十门(出华严经?第二卷用字函)十门释经(出华严经?第一卷用字函)十波罗蜜(出华严经第三十七卷爱字函)十种智(出华严经第十六卷平字函)十种智明(出华严经第五十四卷??字函)十种通(出华严经?第三十一卷精字函)十遍处定(出法界次第初门下卷刑字函)十种修三昧法(出大集贤护经第五卷罪字函)十种行观一切法(出华严经第十六卷平字函)十种忍(出华严经指掌未入藏)十种不思议法(出菩萨藏正法经第七卷如字函)十无尽句(出华严经?第二十三卷最字函)十种因(出瑜伽师地论第五卷犹字函)十想(出大智度论第二十三卷入字函)第三十卷十门叙蜜咒功德深广(出显密圆通成<a href=\"/remen/foxin.html\" class=\"keylink\" target=\"_blank\">佛心</a>要集下卷封字函)十无尽藏(出华严经第二十一卷章字函)大乘十喻(出法界次第初门下卷刑字函)性<a href=\"/remen/xukong.html\" class=\"keylink\" target=\"_blank\">虚空</a>十义(出宗镜录第六卷策字函)永喻真心有十义(出宗镜录第七卷策字函)海印三昧有十义(出宗镜录第十八卷功字函)十法界(出佛祖统纪第五十一卷)菩萨修十法见涅盘(出涅盘经第三十一卷鸣字函)修十种善法如师子王(出宝雨经第五卷此字函)菩萨修十种得地三昧(出宝雨经第三卷此字函)菩萨修十种念处(出除盖障菩萨所问经第十三卷温字函)十受生藏(出华严经第七十四卷臣字函)十金刚心(出华严经第五十五卷??字函)十种自在(出华严经第三十八卷爱字函)日喻菩萨十种善法(出宝雨经第五卷此字函)月喻菩萨十种善法(出除盖障菩萨所问经第七卷温字函)海导师喻菩萨十种善法(出除盖障菩萨所问经第八卷温字函)水喻菩萨十种善法(出除盖障菩萨所问经第五卷温字函)第三十一卷莲花喻菩萨十种善法(出除盖障菩萨所问经第八卷温字函)火喻菩萨十种善法(出除盖障菩萨所问经第五卷温字函)十信(出楞严经第八卷羔字函)十住(出楞严经第八卷羔字函)妙高十义喻十住菩萨行(出华严经?第十二卷军字函)十行(出楞严经第八卷羔字函)十<a href=\"/remen/huixiang.html\" class=\"keylink\" target=\"_blank\">回向</a>(出楞严经第八卷羔字函)十地(出楞严经第八卷羔字函)十地断障证真(出华严经?第二十三卷至二十九卷最字函)十地寄乘(出华严经?第二十四二十五卷最字函)十地寄报(出华严经第三十四卷爱字函)十山王(出华严经?第四十四卷宣字函)大海十相(出华严经?第四十四卷宣字函)通教十地(出天台四教仪会字函)十大弟子(出翻译名义第一卷十大弟子篇)法师十德(出华严经?第四十三卷宣字函)十科(出续高僧传佐时阿三函)翻译(出第一卷至第三卷)解义(出第四卷至第七卷)习禅(出第八卷至第十三卷)明律(出第十四卷至十六卷)感通(出第十八卷至第二十二卷)遗身(出第二十三卷)读诵(出第二十四卷至第二十五卷)<a href=\"/remen/hufa.html\" class=\"keylink\" target=\"_blank\">护法</a>(出第十七卷)兴福(出第二十六卷至第二十八卷)杂科(出第二十九卷至第三十卷)十种补特伽罗(出地藏十轮经第五卷陶字函)第三十二卷长者十德(出翻译名义第二卷长者篇)菩萨十施(出华严经第二十一卷章字函)布施十种利益(出月灯三昧经第七卷女字函)菩萨<a href=\"/remen/shijie.html\" class=\"keylink\" target=\"_blank\">十戒</a>(出华严经第二十一卷章字函)菩萨十戒(出梵网经下卷安字函)大论十种戒(出大智度论第二十二卷入字函)沙弥十戒(出沙弥十戒法妇字函)持戒十种利益(出月灯三昧经第七卷女字函)十善(出法界次第初门上卷刑字函)每月十斋日(出法苑珠林第八十八卷世字函)十忍(出仁王护国般若经?第三卷韩字函)慈忍十种利益(出月灯三昧经第七卷女字函)精进十种利益(出月灯三昧经第七卷女字函)禅定十种利益(出月灯三昧经第七卷女字函)坐禅人十种行(出解脱道论第四卷阶字函)般若十种利益(出月灯三昧经第七卷女字函)闻经十益(出华严经?第一卷用字函)多闻十种利益(出月灯三昧经第七卷女字函)十法行(出辩中边论下卷静字函)十种行愿(出华严普贤菩萨行愿品第四十卷遐字函)十度各三行(出成唯识论第九卷义字函)十种有依行轮(出地藏十轮经第六卷陶字函)十种发心(出华严经随?演义钞第二十四卷驰字函)十念(出诸经要集第三卷路字函)第三十三卷念佛十种心(出大宝积经第九十二卷制字函)十种方便(出晋译华严经第四十一卷道字函)十行仙(出楞严经第八卷羔字函)十魔(出华严经随?演义钞第二十九卷驰字函)十种鬼(出楞严经第八卷羔字函)_十缠(出翻译名义第六卷烦恼惑业篇)十使(出法界次第初门上卷刑字函)十恶(出法界次第初门上卷刑字函)十习因(出楞严经第八卷羔字函)十种见(出瑜伽师地论第八卷犹字函)十恶果报(出华严经第三十五卷爱字函)十不增长业(出瑜伽师地论第九卷犹字函)十种说三世(出华严经第五十三卷??字函)粥有十利(出摩诃僧只律第二十九卷从字函)饮酒十过(出四分律藏第六十卷无字函)食肉十过(出法苑珠林第九十三卷禄字函)十大数(出华严经第四十五卷育字函)佛十一持(出华严经第五十三卷??字函)月有十一事喻如来(出大涅盘经第三十卷王字函)师子吼为十一事(出涅盘经第二十七卷王字函)十一智(出大般若经第三卷天字函)十一善(出成唯识论第六卷义字函)合九十五种外道为十一宗(出华严经随?演义钞第九卷沙字函)十一色(出大乘广五蕴论投字函)十一声(出华严经随?演义钞第八卷沙字函)药师如来十二大愿(出药师如来本愿功德经惟字函)第三十四卷十二分经(亦名十二部经出大智度论第三十三卷奉字函)十二因缘(出天台四教仪会字函)十二入(出法界次第初门上卷刑字函)十二头陀行(出十二头陀经羊字函)十二恶<a href=\"/remen/lvyi.html\" class=\"keylink\" target=\"_blank\">律仪</a>(出杂阿毗昙心论第三卷鼓字函)十二妄想(出楞伽阿跋多罗宝经第二卷惟字函)十二随眠(出众事分阿毗昙论第三卷升字函)十二类生(出楞严经第七卷羔字函)十三事法(出教乘法数未入藏)日冷十三缘(出长阿含经第二十二卷祸字函)十四<a href=\"/remen/wuwei.html\" class=\"keylink\" target=\"_blank\">无畏</a>(出楞严经第六卷羔字函)念诵忌十五地(出一字佛顶轮王经第二卷克字函)十五种无明(出鞞婆沙论第二卷肆字函)十六观门(出观无量寿佛经贞字函)十六特胜(出法界次第初门上卷刑字函)十六大力(出三昧弘道广显定意经第二卷绣字函)第三十五卷十六知见(出大智度论第三十五卷奉字函)十六大阿罗汉(出难提蜜多罗所说法住记第四卷漆字函)十六游增地狱(出诸经要集第十八卷侠字函)大乘修多罗有十七名(出妙法莲华经优婆提舍论上卷亏字函)十八不共法(出法界次第初门下卷刑字函)十八空(出大智度论第三十一卷奉字函)十八界(出法界次第初门上卷刑字函)十八学人(出天台四教仪集注)十八支(出法界次第初门上卷刑字函)二十重<a href=\"/remen/huazang.html\" class=\"keylink\" target=\"_blank\">华藏</a>庄严世界海(出华严经第九卷拱字函)二十诸天(出诸天传未入藏)二十空(出大般若经第四十七卷宇字函)二十种小乘外道涅盘(出提婆菩萨释楞严经中外道小乘涅盘论逸字函)二十种烦恼随眠(出瑜伽师地论第五十九卷怀字函)二十种烦恼现行(出瑜伽师地论第五十九卷怀字函)二十种随烦恼(出华严经随?演义钞第二十三卷驰字函)二十难(出<a href=\"/fojing/sishierzhangjing/\" class=\"keylink\" target=\"_blank\">四十二章经</a>璧字函)第三十六卷二十五圆通(出楞严经第六卷羔字函)二十五护戒神(出法苑珠林第八十八卷世字函)二十五有(出天台四教仪会字函)二十五三昧破二十五有(出法华玄义第四卷密字函)二十五种外道??谛(出华严经随?演义钞第九卷沙字函)二十八天(出天台四教仪会字函)二十八宿(出法苑珠林第四卷高字函)三十一色(出翻译名义第三卷显色篇)如来三十二相(出法界次第初门下卷刑字函)三十二应(出楞严经第六卷羔字函)三十四心断结(出天台四教仪集注)三十六物(出华严经随?演义钞第三十卷驰字函)第三十七卷三十七道品(出法界次第初门中卷刑字函)四十二字门(出华严经第七十六卷臣字函)四十八愿(出大弥陀经上卷贞字函)善财五十三参(出华严经第六十二卷至八十卷首臣二函)六十二见(出涅盘经第二十五卷王字函)佛六十四种梵音(出不思议秘密大乘经第七卷英字函)第三十八卷小乘七十五法(出圆觉经?略钞)八十随形好(出华严经随?演义钞第三十三卷誉字函)八十一品思惑(出天台四教仪集注)八十八使(出天台四教仪集注)九十八使(出天台四教仪集注)大乘百法(出大乘百法明门论沛字函)百八三昧(出大智度论第四十七卷毋字函)一百八法明门(出佛本行集经第六卷父字函)百八烦恼(出天台四教仪集注)千二百五十人(出过去现在因果经第四卷尺字函)八万四千尘劳(出华严孔目)八万四千法门(出贤劫经第二卷恃字函)</p></div>"
},{
    "title": "大明三藏法数卷第一",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第一　　　　　　昆三</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　一心(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>)</p><p>　　一心者一念之心也心性周遍虚彻灵通散之则应万事敛之而成一念是故若善若恶若圣若凡无不皆由此心以心本具万法而能成立众事经云<a href=\"/remen/sanjie.html\" class=\"keylink\" target=\"_blank\">三界</a>无别法惟是一心作是也(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　一心约教有异(出华严一乘教义分齐章)</p><p>　　谓贤首祖师一宗判教有五盖小教假<a href=\"/remen/sidi.html\" class=\"keylink\" target=\"_blank\">四谛</a>而说心得悟解始教约第<a href=\"/remen/bashi.html\" class=\"keylink\" target=\"_blank\">八识</a>心了一切缘生之法皆空各无<a href=\"/remen/zixing.html\" class=\"keylink\" target=\"_blank\">自性</a>而受异熟之果终教言恒沙一切性妙<a href=\"/remen/gongde.html\" class=\"keylink\" target=\"_blank\">功德</a>具于如来藏心顿教即于一念不生之心无染无净顿显理性圆教主伴<a href=\"/remen/yuanrong.html\" class=\"keylink\" target=\"_blank\">圆融</a>法法无碍一即一切一切即一卷舒<a href=\"/remen/zizai.html\" class=\"keylink\" target=\"_blank\">自在</a>总该万有然教虽有五而不出一心是名一心约教有异(第八识即藏识也异熟果者如以前世<a href=\"/remen/shane.html\" class=\"keylink\" target=\"_blank\">善恶</a>之业为因而成今世善恶之果以其异生而熟故名异熟也)。</p><p>　　一<a href=\"/remen/shanxin.html\" class=\"keylink\" target=\"_blank\">善心</a>(出<a href=\"/remen/niepan.html\" class=\"keylink\" target=\"_blank\">涅盘</a>经)</p><p>　　心即以根对尘所起一念之心也若起一念恶即消灭众善若起一念善即破除众恶故经云修一善心破百种恶是也。</p><p>　　一人(出仁王护国经)</p><p>　　一人者佛也佛本于人中得道故亦称人<a href=\"/remen/shijian.html\" class=\"keylink\" target=\"_blank\">世间</a>出世间最尊最胜故名一人经云三贤十圣住<a href=\"/remen/guobao.html\" class=\"keylink\" target=\"_blank\">果报</a>惟佛一人居<a href=\"/remen/jingtu.html\" class=\"keylink\" target=\"_blank\">净土</a>是也(三贤即十住十行十<a href=\"/remen/huixiang.html\" class=\"keylink\" target=\"_blank\">回向</a>诸位菩萨也十圣即十地菩萨也果报即实报土也净土即常寂光净土也)。</p><p>　　一身(出华严经)</p><p>　　身即法身也盖十方诸佛无明之惑净尽法性之体全彰无有自他色相之异故名一身经云一切诸<a href=\"/remen/foshen.html\" class=\"keylink\" target=\"_blank\">佛身</a>惟是一法身是也。</p><p>　　一虚(出<a href=\"/fojing/puxianxingyuanpin/yuanwen.html\" class=\"keylink\" target=\"_blank\">普贤行愿品</a>?)</p><p>　　谓如来真身无形<a href=\"/remen/wuxiang.html\" class=\"keylink\" target=\"_blank\">无相</a>犹若<a href=\"/remen/xukong.html\" class=\"keylink\" target=\"_blank\">虚空</a>虽同一虚万像森然虽含万像一相不立?云寂寥于万化之域动用于一虚之中是也。</p><p>　　一月喻三身(出宝王论)</p><p>　　一月喻三身者以月体喻法身月光喻报身月影喻应身也盖由法身即是<a href=\"/remen/changzhu.html\" class=\"keylink\" target=\"_blank\">常住</a>之理理体惟一不迁不变而能出生诸法统摄万事犹如月体一轮在天影含众水报身即是寂照之智智无自体依理而发明了一切无有差谬犹如月光照临万像无有隐形应身即是变化之用用无自性从体而起有感则通无感不应犹如月影有水则现无水不显然此三身本是一体从用立名故有多种论云法身如月之体报身如月之光应身如月之影是也。</p><p>　　一月三舟喻(出华严经?)</p><p>　　谓澄江一月三舟共观一舟停住二舟向南北行向南者见月随南向北者见月随北停舟者见月不移盖譬如来智无不周体无不在无依无住无去无来皆由<a href=\"/remen/zhongsheng.html\" class=\"keylink\" target=\"_blank\">众生</a>缘有生熟故见如来有去住相法身之体本无去住也一月喻佛三舟喻世间众生见佛不同是名一月三舟喻也。</p><p>　　一法(出华严经)</p><p>　　法即轨则之义谓诸佛菩萨莫不轨则真如之法修之而成正觉故经云惟以一法而得出离成阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>是也(梵语阿耨多罗三藐三菩提华言无上正等正觉)。</p><p>　　一理(出<a href=\"/fojing/miaofalianhuajing/\" class=\"keylink\" target=\"_blank\">法华经</a>玄义)</p><p>　　一理者诸法之本体也理性容摄其大无外诸法虽殊理元是一理虽是一而能统贯诸法诸法虽殊莫不本乎一理事理融通法法无碍是则世间出世间法皆不外乎此也。</p><p>　　一乘(出法华经)</p><p>　　一乘者佛乘也乘即运载之义佛说一乘之法为令众生依此<a href=\"/remen/xiuxing.html\" class=\"keylink\" target=\"_blank\">修行</a>出离<a href=\"/remen/shengsi.html\" class=\"keylink\" target=\"_blank\">生死</a><a href=\"/remen/kuhai.html\" class=\"keylink\" target=\"_blank\">苦海</a>运至涅盘<a href=\"/remen/bian.html\" class=\"keylink\" target=\"_blank\">彼岸</a>故喻以七宝大车而导之以大白牛也佛之出世意欲直<a href=\"/remen/shuofa.html\" class=\"keylink\" target=\"_blank\">说法</a>华盖由众生机器不等于是先说三乘之法而调熟之故经云于一乘道分别说三后至法华会三乘之小行归广大之一乘又云十方佛土中惟有一乘法是也(梵语涅盘华言灭度七宝者金银琉璃玻璃砗磲码瑙赤真珠也三乘者声闻乘缘觉乘菩萨乘也)。</p><p>　　一雨(出法华经)</p><p>　　一雨者喻佛所说一乘之法也盖佛说法华惟谈圆教一实相理纯一无杂即是如来一音宣澍一乘法雨咸令众生开佛知见经云一雨所润是也。</p><p>　　一门(出法华经)</p><p>　　门者即能通之义一谓一理即是所通门谓正教即是能通盖譬佛所说一乘之教则能通于实相之理经云惟有一门是也。</p><p>　　一味(出法华经并法华玄义)</p><p>　　一味者喻法华一乘之教也如来说法必称机宜以其机有大小故历四时三教渐次调停令其入大然后高会<a href=\"/remen/lingshan.html\" class=\"keylink\" target=\"_blank\">灵山</a>纯谈一妙开前四时三教之法即是圆妙一乘一乘之外更无别法故经云决了声闻法是诸经之王是以无垢藏王菩萨于涅盘会上白佛言佛说十二部经譬如从牛出乳盖喻初时说华严经也次云从乳出酪喻华严经后第二时说阿含经也次云从酪出生酥喻阿含经后第三时说净名宝积等经也次云从生酥出熟酥喻净名等经后第四时说<a href=\"/remen/banruo.html\" class=\"keylink\" target=\"_blank\">般若</a>经也次云从熟酥出醍醐喻般若经后第五时说法华涅盘经也如此展转相从说者据如来施化次第而言耳若据法华开前诸教诸乘即是圆妙一乘则显乳酪二酥皆成一醍醐味经云一相一味是也(四时者华严时鹿苑时方等时般若时也三教者藏教通教别教也十二部经者一契经二重颂三授记四孤起五无问自说六<a href=\"/remen/yinyuan1.html\" class=\"keylink\" target=\"_blank\">因缘</a>七譬喻八本事九本生十方广十一未曾有十二论义也)。</p><p>　　一大事因缘(出法华经)</p><p>　　一即一实相也其性广博故名为大如来出世度生之仪式故名为事众生具此实相而能成机感佛故名为因如来证此实相而能起应度生故名为缘一切如来出现于世皆为开示一切众生本有实相令其咸得悟入佛之知见舍此则非如来出世本怀经云如来惟以一大事因缘故出现于世是也。</p><p>　　一觉(出起信论)</p><p>　　一觉者十界众生本性之觉也谓<a href=\"/remen/liudao.html\" class=\"keylink\" target=\"_blank\">六道</a>众生业惑所覆不能觉了名为不觉三乘之人断惑证理未能究竟名随分觉惟佛一人诸惑净尽彻见本性名究竟觉迷悟虽殊觉体本一论云本来平等同一觉故是也(十界者佛界菩萨界缘觉界声闻界天界人界阿修罗界饿鬼界畜生界<a href=\"/remen/diyu.html\" class=\"keylink\" target=\"_blank\">地狱</a>界也佛亦名众生者佛为无上众生也六道者天道人道修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a>地狱道也三乘者菩萨乘缘觉乘声闻乘也)。</p><p>　　一道(出华严经)</p><p>　　一道者一实之道即佛所说最上乘之法也若依此道而修则能顿断诸惑顿出生死非如二乘等次第超出经云一切无碍人一道出生死是也(二乘者缘觉乘声闻乘也)。</p><p>　　第一义(出大集经)</p><p>　　第一义者即无上甚深之妙理也其体湛寂其性虚融无名无相绝议绝思经云甚深之理不可说第一义谛无声字是也(无声字者谓离语言文字之相也)。</p><p>　　一实谛(出涅盘经)</p><p>　　谓一实相中道之理也无有虚妄无有颠倒若圣若凡性本不二故名一实谛也。</p><p>　　一实相印(出法华玄义)</p><p>　　一实相者谓真实之理无二无别离诸虚妄之相也印者信也如世之公文得印可信盖如来所说诸大乘经皆以实相之理印定其说外道不能杂天魔不能破若有实相印即是佛说若无实相印即是魔说经云<a href=\"/remen/shizun.html\" class=\"keylink\" target=\"_blank\">世尊</a>说实道波旬无此事是也(梵语波旬华言恶释迦如来出世时魔王名也)。</p><p>　　一实境界(出占察善恶业报经)</p><p>　　一实境界者即一实相之理也不变不异无灭无生自性清净离虚妄相犹如虚空平等普遍诸佛众生无二无别也。</p><p>　　一地(出法华经)</p><p>　　一地者一实相地也地有能生之义一切草木种子皆依于地而得生长以譬人天声闻缘觉菩萨一切习因种子皆依<a href=\"/remen/wuyin.html\" class=\"keylink\" target=\"_blank\">五阴</a>之身增长成熟至于法华会上闻佛说一乘法皆成菩萨法性五阴则是一实相地故经云一地所生是也(习因者所作之因习续不断也五阴者色阴受阴想阴行阴识阴也)。</p><p>　　一法印(出宗镜录)</p><p>　　一法印者谓一念心含摄一切世间出世间法无不悉备然此诸法于一心中炳然显现如即印泥文无前后故云森罗及万像一法之所印是也。</p><p>　　一法界(出起信论)</p><p>　　一法界即一真如之理体性虚融平等不二也。</p><p>　　一真法界(出华严经随?演义钞)</p><p>　　无二曰一不妄曰真交彻融摄故曰法界即是诸佛平等法身从本以来不生不灭非空非有离名离相无内无外惟一真实不可思议是名一真法界。</p><p>　　一藏(出华严经?)</p><p>　　藏即含藏之义谓法界之理竖穷三际横遍十方无德不备无法不摄一一咏罗重重无尽若世间法若出世间法无不含藏故名一藏(三际者过去现在未来也)。</p><p>　　一会(出法华要义)</p><p>　　一会者谓如来于灵山会上与诸大众说法华经之时也隋天台智者大师于光州大苏山修法华<a href=\"/remen/sanmei.html\" class=\"keylink\" target=\"_blank\">三昧</a>诵法华经至药王菩萨品中是真<a href=\"/remen/jingjin.html\" class=\"keylink\" target=\"_blank\">精进</a>是名真法<a href=\"/remen/gongyang.html\" class=\"keylink\" target=\"_blank\">供养</a>如来之句身心豁然寂而入定彻见灵山一会俨然未散是也(梵语三昧华言正定)。</p><p>　　一极(出普贤<a href=\"/remen/xingyuan.html\" class=\"keylink\" target=\"_blank\">行愿</a>品?)</p><p>　　一极者谓华严经广谈法界之旨妙极无二也盖如来出世首为诸大菩萨说佛菩萨真实境界不说二乘方便之法是故声闻缘觉虽在听次有如聋聩寂无所闻故?云一极唱高二乘绝听是也(二乘者声闻乘缘觉乘也)。</p><p>　　一致(出华严经随?演义钞)</p><p>　　一致者谓佛乘宗极之趣惟一也如来设化始随机宜不同故有三乘之说终归显实但名佛乘一致之理钞云混万化即真会精粗一致是也(三乘者声闻乘缘觉乘菩萨乘也)。</p><p>　　一源(出华严经随?演义钞)</p><p>　　一源者甚深法界之体也此体不变不迁非真非妄因<a href=\"/remen/suiyuan.html\" class=\"keylink\" target=\"_blank\">随缘</a>故有真有妄若随法性净缘则能出生诸佛之法若随无明染缘则能出生众生之法染净之缘虽别法界之体无殊譬如流水流虽清浊有异所出之源是一也。</p><p>　　一体(出法界观)</p><p>　　一体者常住真心之体也自性清净一体无二<a href=\"/remen/wangxiang.html\" class=\"keylink\" target=\"_blank\">妄想</a>忽生境界顿现于是有情众生无情国土从一真心妄分为二当知有情无情皆是众生自心所变实非外物故颂云情与非情共一体是也。</p><p>　　一偈(出翻译名义)</p><p>　　一偈者西域记云旧曰偈或曰偈他<a href=\"/remen/fanyin.html\" class=\"keylink\" target=\"_blank\">梵音</a>讹也今从正音宜云伽陀华言颂诸经虽五字七字为句不同皆以四句为一偈也。</p><p>　　一句(出华严经)</p><p>　　一句者谓经中所说普眼法门一句功德不可思议也经云假使有人以大海量墨须弥聚笔书写此普眼法门一品中一门一门中一法一法中一义一义中一句不得少分何况能尽是也(普眼者眼外无法名为普眼)。</p><p>　　一言(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>略?)</p><p>　　一言者谓圭峰密禅师读圆觉经未终其卷于一言下豁然开悟乃知自心即是<a href=\"/remen/foxin.html\" class=\"keylink\" target=\"_blank\">佛心</a>定当作佛故?序云一言之下心地开通是也。</p><p>　　一语(出华严经?)</p><p>　　一语者如来之语也经云如来于二语言中演说无边契经海盖言于一语中演说妙法无量无边譬如泉之初发细若一线流之不已为江为海无有穷尽也。</p><p>　　一名(出涅盘经)</p><p>　　名即名字谓理虽是一假言施设种种不同如经中只一涅盘之名如来随机演说亦名无生亦名无作亦名无为亦名<a href=\"/remen/jietuo.html\" class=\"keylink\" target=\"_blank\">解脱</a>亦名彼岸亦名无退亦名安处亦名寂静亦名无相亦名无二亦名一行亦名清凉亦名无诤亦名吉祥虽立多种之别只是涅盘一名是为一名。</p><p>　　一字(出大方广师子吼经)</p><p>　　一字者一理之名字也理本无名无字超心<a href=\"/remen/yishi.html\" class=\"keylink\" target=\"_blank\">意识</a>离性离相无作无示非诸众生所能思说惟佛如来究尽明了经云法惟一字所谓无字是也。</p><p>　　一义(出华严经)</p><p>　　义即义理即一法中或一句中之一义也。</p><p>　　一音(出维摩经)</p><p>　　一音者佛之音声也盖众生缘有浅深根有利钝故于一音之中同听异闻若是人天<a href=\"/remen/genqi.html\" class=\"keylink\" target=\"_blank\">根器</a>则闻佛说<a href=\"/remen/wujie.html\" class=\"keylink\" target=\"_blank\">五戒</a>十善之法若是声闻根器则闻佛说四谛之法若是缘觉根器则闻佛说<a href=\"/remen/shieryinyuan.html\" class=\"keylink\" target=\"_blank\">十二因缘</a>之法若是菩萨根器则闻佛说<a href=\"/remen/liudu.html\" class=\"keylink\" target=\"_blank\">六度</a>等法各得解了经云佛以一音演说法众生随类各得解是也(五戒者不杀不盗不邪淫不<a href=\"/remen/wangyu.html\" class=\"keylink\" target=\"_blank\">妄语</a>不饮酒也十善者不杀不盗不邪淫不妄言不绮语不两舌不恶口不贪不嗔不痴也声闻者闻佛声教悟真空理故名声闻也四谛者苦谛集谛灭谛道谛也缘觉者因观十二因缘觉真空理故名缘觉也十二因缘者一无明二行三识四名色五六入六触七受八爱九取十有十一生十二老死也菩萨者梵语具云菩提萨埵华言觉有情六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四精进五<a href=\"/remen/chanding.html\" class=\"keylink\" target=\"_blank\">禅定</a>六<a href=\"/remen/zhihui.html\" class=\"keylink\" target=\"_blank\">智慧</a>也)。</p><p>　　一音教(出华严经?)</p><p>　　一音教者谓如来一代之教虽有顿渐诸说不同而皆不出一音也故罗什法师云佛一圆音平等无二无思普应机闻自殊是也(梵语罗什华言童寿)。</p><p>　　一宗(出华严经?)</p><p>　　宗者要也谓诸大乘经所说虽异莫不同乎一理如华严之谈法界般若之谈佛母法华之谈实相等皆以一理为其宗要钞云一宗容具多经是也。</p><p>　　一相(出起信论)</p><p>　　谓一真法界之相从本以来离虚妄相离言说相离名字相离一切诸法之相故名一相。</p><p>　　一合相(出<a href=\"/fojing/jingangjing/39210.html\" class=\"keylink\" target=\"_blank\">金刚经</a>)</p><p>　　一合相者盖言众尘和合而为一世界也世界本空微尘不有但众生不了妄执为实若是实有即应世界不可分为微尘若是实无不应微尘合为世界是知执有执无皆不当理经云如来说一合相即非一合相是名一合相是也。</p><p>　　一性(出涅盘经)</p><p>　　一性者即正因<a href=\"/remen/foxing.html\" class=\"keylink\" target=\"_blank\">佛性</a>也谓一切众生皆具此性但背觉合尘常为<a href=\"/remen/fannao.html\" class=\"keylink\" target=\"_blank\">烦恼</a>之所覆障若顺性而修则能超脱生死悟入涅盘与佛所证无二无别也(梵语涅盘华言灭度烦恼者昏烦之法恼乱心神也)。</p><p>　　一性(出华严经)</p><p>　　性以不变为义上极诸佛下至蠕飞蠢动虽品类万差莫不本乎一性迷之则成生死悟之而为涅盘迷悟虽殊其性本一是为一性也(蠕而宣切虫行貌蠢尺尹切蠢动也梵语涅盘华言灭度)。</p><p>　　一因(出涅盘经)</p><p>　　一因者谓圣凡平等之理体也盖此理体诸佛众生皆性本具初无增减然诸佛悟之而成妙果众生迷之而<a href=\"/remen/liuzhuan.html\" class=\"keylink\" target=\"_blank\">流转</a>诸趣若全此一因而修圆顿之行则能超出三乘所修之因而证一乘之果也(三乘者声闻乘缘觉乘菩萨乘也)。</p><p>　　一如(出首楞严三昧经)</p><p>　　不二不异名曰一如即真如之理也所谓真如界内绝生佛之假名平等性中无自他之形相故经云魔界如佛界如一如无二如是也(魔梵语具云魔罗华言杀者谓能夺人功德之财杀人智慧之命也佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉者谓能<a href=\"/remen/zijue.html\" class=\"keylink\" target=\"_blank\">自觉</a>觉他觉行<a href=\"/remen/yuanman.html\" class=\"keylink\" target=\"_blank\">圆满</a>也魔佛皆言如者魔为修恶之极佛为修善之极善恶虽分其性本一故云一如无二如也)。</p><p>　　一行(出涅盘经)</p><p>　　一<a href=\"/remen/xingzhe.html\" class=\"keylink\" target=\"_blank\">行者</a>如来所行之行也行以进趣为义能行此行则能趣向<a href=\"/remen/foguo.html\" class=\"keylink\" target=\"_blank\">佛果</a>虽名一行而具足五行故经明五行之后乃云复有一行是如来行谓能于一心中行于五行具足而无缺也(五行者圣行梵行天行病行婴儿行也)。</p><p>　　一行三昧(出文殊师利所说摩诃般若波罗蜜经)</p><p>　　梵语三昧华言调直定又云正定一行三昧者惟专一行修习正定也谓修行之人应处空闲舍诸乱意系心实理想念一佛专称名字随佛方所端身正向能于一佛念念相续而不<a href=\"/remen/xiedai.html\" class=\"keylink\" target=\"_blank\">懈怠</a>于一念中即能得见十方诸佛获大辩才也。</p><p>　　一解脱(出涅盘经)</p><p>　　解脱者无拘无碍自在之谓也一切众生同有佛性本来解脱良由心生执着妄自迷倒受诸缠缚若能一念反妄归真了缚无缚则与诸佛如来同一解脱无有差别经云同一解脱是也。</p><p>　　一空(出寂调音所问经)</p><p>　　一空者谓一切诸法皆无自性若色若心若依若正乃至圣凡<a href=\"/remen/yinguo.html\" class=\"keylink\" target=\"_blank\">因果</a>之法虽种种不同求其体性毕竟皆空经云如瓦器中空宝器中空俱同一空无二无别是也(依者依报即国土也正者正报即众生身也)。</p><p>　　一生(出法华经)</p><p>　　一生者谓等觉菩萨无明之惑未尽尚有一番变易生死过此一生即登妙觉果佛之位所以等觉菩萨称为一生补处经云一生当得阿耨多罗三藐三菩提是也(等觉者望后妙觉犹有一等超前诸位得称为觉无明者无所明了即障理之惑也变易者即实报土生死也因移果易故名变易生死妙觉者自觉觉他觉行圆满不可思议也)。</p><p>　　一生(出华严经随?演义钞)</p><p>　　谓善财童子一生之内圆<a href=\"/remen/chengfo.html\" class=\"keylink\" target=\"_blank\">成佛</a>果故慈氏菩萨赞善财言余诸菩萨于<a href=\"/remen/wuliangjie.html\" class=\"keylink\" target=\"_blank\">无量劫</a>乃能满足菩萨行愿此长者子于一生内能净佛土能化众生是名一生(慈氏菩萨即<a href=\"/remen/mile.html\" class=\"keylink\" target=\"_blank\">弥勒</a>菩萨也)。</p><p>　　一来(出四教仪)</p><p>　　一来者谓二果斯陀含于欲界九品思惑中前六品虽尽后三品犹在故更来欲界一番受生是名一来(梵语斯陀含华言一来九品者上中下三品每品中又分三品也)。</p><p>　　一师(出四分戒品)</p><p>　　师者受道之师也凡诸<a href=\"/remen/biqiu.html\" class=\"keylink\" target=\"_blank\">比丘</a>同一师学当湏和合<a href=\"/remen/huanxi.html\" class=\"keylink\" target=\"_blank\">欢喜</a>无诤犹如水乳于<a href=\"/remen/fofa.html\" class=\"keylink\" target=\"_blank\">佛法</a>中庶得增益是名一师(梵语比丘华言乞士)。</p><p>　　一子(出涅盘经)</p><p>　　谓菩萨修慈悲行视诸众生犹如一子若见众生修习善业胜进圣道心则欢喜若见众生造作恶业流<a href=\"/remen/zhuansheng.html\" class=\"keylink\" target=\"_blank\">转生</a>死心则愁恼譬如父母见子安隐心则欢喜见子遇患心则苦恼经云视诸众生同于一子是也。</p><p>　　一修一切修(出华严经随?演义钞)</p><p>　　一修一切修者谓上根大智之人全性起修了修即性修性不二事理互融<a href=\"/remen/shaoxiang.html\" class=\"keylink\" target=\"_blank\">烧香</a>散花无非中道习禅诵经尽是真如是故一行修则一切行无不修焉。</p><p>　　一断一切断(出华严经随?演义钞)</p><p>　　一断一切断者谓上根之人断惑无渐次也中下根人不知妄惑即是真智所以断惑有其渐次上根之人了惑即智达妄即真惑外无智妄外无真所以一断则一切断也。</p><p>　　一证一切证(出华严经随?演义钞)</p><p>　　一证一切证者谓上根之人以圆妙之智照了性境圆融无始无终非浅非深不有不空无法不备无处不通是故一处证入则一切处皆证入矣。</p><p>　　一成一切成(出华严经?)</p><p>　　一成一切成者谓一佛成道法界无非此佛之依正也依即所依之土正即能依之身以其迷时则众生国土皆迷悟时则众生国土皆悟盖约一人惟心即具而说故<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>云一人发真归源此十方空皆悉消殒是也。</p><p>　　一位一切位(出华严经?)</p><p>　　一位一切位者谓上根之人证一地位则具足一切地位之功德也盖所证之位全是法性法性遍周恒沙功德无不含摄是故证一地位则一切地位功德皆悉具足也。</p><p>　　一行一切行(出华严经?)</p><p>　　一行一切行者谓上根之人依于一乘圆融之教建立圆顿之行圆顿行立契合一乘故能于一行中具足一切诸行也。</p><p>　　一障一切障(出华严经随?演义钞)</p><p>　　一障一切障者谓造恶众生一念瞋心起百万障门开一切善根皆悉消灭一切<a href=\"/remen/yezhang.html\" class=\"keylink\" target=\"_blank\">业障</a>同时增长所以一障则一切障也。</p><p>　　一念(出华严经)</p><p>　　念即心念此之一念有真有妄若凡夫以根对尘所起之念念念生灭此<a href=\"/remen/wangnian.html\" class=\"keylink\" target=\"_blank\">妄念</a>也若离根尘真净明妙虚彻灵通之念即是如来正智之念也此正智之念非生非灭不常不断促一<a href=\"/remen/shana.html\" class=\"keylink\" target=\"_blank\">刹那</a>而非短延无量劫而非长经云一念普观无量劫是也(根者眼耳鼻舌身意六根也尘者色声香味触法六尘也梵语刹那华言一念劫梵语具云劫波华言分别时节)。</p><p>　　一刹那(出仁王护国经)</p><p>　　梵语刹那华言一念经云一念中有九十刹那一刹那中有九百生灭<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>云时之极少者名刹那是也(念有大小一念者大念也一刹那者小念也)。</p><p>　　一根(出楞严经)</p><p>　　一根即耳根也盖由此方之人耳根最利闻法易入故文殊选拣圆通之门取耳根为第一也然以耳根为圆通门者特假其通入而已必期脱去声尘反闻自性然后为复本归源之至一根既然诸根亦寂经云一根既返源六根成解脱是也(六根者眼根耳根鼻根舌根身根意根也)。</p><p>　　一机(出楞严经)</p><p>　　机谓机关即发起之处也一机以喻耳之一根一根返源诸根解脱经云虽见诸根动要在一机抽是也。</p><p>　　一色(出仁王经?)</p><p>　　色者眼根所对之色也色即法界具足三谛以一切法体性融通互摄无碍若一切色即一色此是<a href=\"/remen/zhendi.html\" class=\"keylink\" target=\"_blank\">真谛</a>忘泯一切法也若一色即一切色此是俗谛建立一切法也若非一非一切亦一亦一切此是中谛双遮双照即中道也尽理言之非但色之一尘具足三谛声香味触法五尘莫不皆然举色则一切法皆在于色色外无法举香则一切法皆在于香香外无法?云一色一香无非中道是也(法界者法法皆以三谛而为界分即是理也双遮双照者遮谓遮情照谓照性即双遮真俗双照真俗也)。</p><p>　　一指(出楞严经)</p><p>　　一指手之一指经云若我灭后其有比丘<a href=\"/remen/faxin.html\" class=\"keylink\" target=\"_blank\">发心</a>决定修三摩提能于如来形像之前身然一灯烧一指节及于身上爇一香炷我说是人无始宿债一时酬毕长揖世间永脱诸漏也(梵语三摩提华言等持离昏沉掉举曰等令心住一境性曰持诸漏即三界生死也)。</p><p>　　一发(出摩诃僧只律)</p><p>　　一发者谓日晷过午一发许也盖言修行之人持斋之法日正当午乃受饮食若日过午一发许则不当食也。</p><p>　　一毫(出普贤行愿品?)</p><p>　　?云一字法门海墨书而不??一毫之善空界尽而无穷此言华严大经功德浩博不可测量不可称说而虚空界有??一毫之善无穷也。</p><p>　　一毛(出楞严经)</p><p>　　经云于一毛端现宝王刹此是正报中现依报也由佛具足不思议<a href=\"/remen/shentong.html\" class=\"keylink\" target=\"_blank\">神通</a>之力故能依中现正正中现依依正融通事理无碍大小相含一多平等故于一毛之端能现宝王刹也。</p><p>　　一气(出圆觉经略钞)</p><p>　　一气者道之所宗阴阳天地之根本也以喻自性清净之心未起染净已前诸佛众生平等不二一切诸法莫不皆由此心而生故以一气喻一心也。</p><p>　　一瞬(出摩诃僧只律)</p><p>　　瞬者目动也律云二十瞬名一弹指谓修行人持斋之法日正当午乃受饮食若日过午一瞬则不当食。</p><p>　　一默(出维摩经)</p><p>　　默者无言也默必对说诸佛菩萨或说或默皆能显于妙理故经中三十二菩萨各谈<a href=\"/remen/buerfamen.html\" class=\"keylink\" target=\"_blank\">不二法门</a>竟文殊师利问维摩诘言仁者当说何等是菩萨入不二法门时维摩诘默然无言文殊叹曰善?善?乃至无有文字语言是真入不二法门此即默而说即说而默也(梵语文殊师利华言妙德梵语维摩诘华言净名)。</p><p>　　一时(出各经之首)</p><p>　　一时者佛与<a href=\"/remen/dizi.html\" class=\"keylink\" target=\"_blank\">弟子</a>说听和合之时也是故诸经之首皆言一时法华文句云闻持和合非异时是也(闻持者弟子从佛闻法而<a href=\"/remen/shouchi.html\" class=\"keylink\" target=\"_blank\">受持</a>也)。</p><p>　　一时一切时(出华严经?)</p><p>　　一时一切时者谓一时之间即为无量劫也盖如来智境圆融延促无碍故能促多劫为一时延一时为多劫经云一念普观无量劫是也。</p><p>　　一食(出维摩诘所说经)</p><p>　　一食者世间分假之食也若能于此一食了达三谛即成法食然后运平等心上供诸佛中奉贤圣下及六道等施无别经云以一食施一切是也(三谛者真谛俗谛中谛也六道者天道人道修罗道饿鬼道畜生道地狱道也)。</p><p>　　一餐(出法华经)</p><p>　　一餐者一餐之食也盖言声闻之人于般若会上蒙佛加被为诸菩萨说大乘法声闻自谓小乘而于大法不生喜乐譬若见食而不能餐经云而无希取一餐之意是也。</p><p>　　一切(出翻译名义)</p><p>　　一是普及之言切是尽际之语又云究竟非二名一其性广博名切故名一切。</p><p>　　一处(出遗教经)</p><p>　　一处者谓心专注一境而无他适也修行之人若能摄心敛念不涉余缘则所修行业决可成办经云制之一处无事不办是也。</p><p>　　一刹(出翻译名义)</p><p>　　刹梵语具云刹摩华言土田即国土也谓一佛所化之境以<a href=\"/remen/daqianshijie.html\" class=\"keylink\" target=\"_blank\">大千世界</a>而为一刹也(大千世界者一日一月绕一须弥山照四天下为一世界一千世界为小千世界一千小千世界为中千世界一千中千世界为大千世界也)。</p><p>　　一路(出首楞严经)</p><p>　　路犹道也即能通之义谓诸佛如来离于生死入大涅盘无不皆以首楞严大定而为正路舍此则无由而入经云十方薄伽梵一路涅盘门是也(梵语涅盘华言灭度梵语首楞严华言健相又云一切事竟坚固梵语薄伽梵佛之总号其义有六自在炽盛端严名称吉祥尊贵为含多义故不翻也)。</p><p>　　一尘(出华严经)</p><p>　　一尘者一微尘也经云譬如有大经卷量等大千世界而全住在一微尘中一微尘既然一切微尘皆亦如是时有一人(谓佛也)智慧明达有净天眼见此经卷在微尘内即以方便破此微尘出此经卷令诸众生普得<a href=\"/remen/154932.html\" class=\"keylink\" target=\"_blank\">饶益</a>以譬一切众生身中具有如来无碍智慧但由众生妄想颠倒而不自觉惟有诸佛乃能知之即以方便令诸众生修于圣道破除虚妄烦恼显出如来真实智慧故云一尘之内有大千经卷是也。</p><p>　　一沤(出楞严经)</p><p>　　沤者水泡也海本澄湛因风飘鼓发起水泡以譬大觉之性真净明妙因心妄动生起虚空世界虚空世界在大觉性中如大海中之一沤耳经云空生大觉中如海一沤发是也。</p><p>　　一盖(出维摩诘所说经)</p><p>　　经云毗耶离城有长者子名曰宝积与五百长者子俱持七宝盖来供养佛佛之威神令诸宝盖合成一盖遍覆大千世界而此世界广长之相悉于中现五百盖者表五阴也合成一盖者表一心也以显五阴之法全是一心也(梵语毗耶离华言广博严净五阴者色阴受阴想阴行阴识阴也)。</p><p>　　一针(出梵网经)</p><p>　　经云一针一草不得故盗谓持戒之人虽是微细之物不得故意盗取也。</p><p>　　一花(出梵网经)</p><p>　　经云我今卢舍那方坐莲华台(我者释迦佛自谓也梵语卢舍那华言净满诸惑究尽谓之净众德悉圆谓之满也方坐者方正也谓安住<a href=\"/remen/zhengfa.html\" class=\"keylink\" target=\"_blank\">正法</a>也莲华者<a href=\"/remen/huazang.html\" class=\"keylink\" target=\"_blank\">华藏</a>世界也以其形似莲华故以名之台者华藏世界之中央也华严经云风轮持香海香海出莲花莲花持世界是也)周匝千花上复现千释迦(莲花有千叶故云千花一花叶上现一释迦佛故云复现千释迦此千释迦乃从卢舍那佛出现也)一花百亿国一国一释迦(于一花叶复现百亿国土每一国土又现一释迦佛则有千百亿国土千百亿释迦佛此千百亿释迦乃从千叶上千释迦现出也通而言之卢舍那佛现出千释迦千释迦佛现出千百亿释迦今此四天下乃是千百亿国土中之一土释迦牟尼佛乃是千百亿释迦中之一佛也)。</p><p>　　一灯(出华严经)</p><p>　　谓灯能破暗以喻菩提之心能破烦恼之暗也故经云譬如一灯入于暗室百千年暗悉能破尽<a href=\"/remen/putixin.html\" class=\"keylink\" target=\"_blank\">菩提心</a>灯亦复如是入于众生心室之内百千万亿不可说劫诸业烦恼种种暗障悉能除尽故名一灯(梵语菩提华言道)。</p><p>　　二法身(出华严经?)</p><p>　　【一理法身】理即性德也谓性净明体本来离念等虚空界无所不遍诸佛众生皆同一相是名理法身。</p><p>　　【二智法身】智即修德也谓究竟始觉之智契合清净本觉之理理智互融色心不二智所现故是名智法身。</p><p>　　二法身(出无着论)</p><p>　　【一智相法身】谓具足智慧方能演说诸法是则说法为智慧之相由此智相得至法身住处故名智相法身。</p><p>　　【二福相法身】谓以大千世界七宝布施不如受持一四句偈故金刚经云于此经中受持乃至四句偈等为人演说其福胜彼由此福相得至法身住处故名福相法身(七宝者金银琉璃玻璃砗磲码瑙赤真珠也)。</p><p>　　二法身(出起信论?)</p><p>　　【一言说法身】谓法身无相本离言说虽离言说非言莫显故名言说法身。</p><p>　　【二<a href=\"/remen/zhengde.html\" class=\"keylink\" target=\"_blank\">证得</a>法身】谓法身体遍物物皆具但以迷故不能究显若不造修何由证得故以始觉之心契于本觉之理始本不二即究竟觉是名证得法身。</p><p>　　二佛身(出涅盘经)</p><p>　　【一法性身】法性即法身也谓此法性之身遍满十方无量无边色像端正相好<a href=\"/remen/zhuangyan.html\" class=\"keylink\" target=\"_blank\">庄严</a>以无量光明无量音声能度十方法身菩萨是名法性身。</p><p>　　【二生死身】谓佛以方便力现生现灭示初<a href=\"/remen/chujia.html\" class=\"keylink\" target=\"_blank\">出家</a>乃至成佛得道一切恶法尽断一切善法悉皆成就次第说法度诸众生是名生死身。</p><p>　　二佛身(出涅盘经)</p><p>　　【一生身】生身者谓从父母所生即佛应化之身也。</p><p>　　【二法身】法身者谓本有法性之身若佛出世及不出世常住不动无有变易也。</p><p>　　二佛身(出涅盘经)</p><p>　　【一常身】如来常住解脱之身众德悉备万行俱圆先百千万亿劫而不见其生后百千万亿劫而不见其灭是名常身也。</p><p>　　【二<a href=\"/remen/wuchang.html\" class=\"keylink\" target=\"_blank\">无常</a>身】如来方便为欲度脱一切众生示现生死之身出家<a href=\"/remen/xiudao.html\" class=\"keylink\" target=\"_blank\">修道</a>成佛说法入于涅盘是名无常身也(梵语涅盘华言灭度)。</p><p>　　二身(出华严经?)</p><p>　　【一真身】真身者真智与法身合故名真身起信论云自体有大智慧光明遍照法界是也。</p><p>　　【二应身】应身者应周万物化洽众生随其心量现种种身譬如一月现于众水而无去来之相金光明经云应物现形如水中月是也。</p><p>　　二种色身(出佛地经论)</p><p>　　【一实色身】实即实有谓诸如来因中于无数劫所修相好等业至于果成感得无量相好庄严其身周遍法界是名实色身。</p><p>　　【二化色身】化即变化谓诸如来由大悲愿力为大菩萨众现种种身种种相好种种言音随时随处随众所宜所现身形其量不定是名化色身。</p><p>　　大小二<a href=\"/remen/huashen.html\" class=\"keylink\" target=\"_blank\">化身</a>(出华严经随?演义钞)</p><p>　　【一大化身】谓佛被大乘菩萨之机或现八万四千相好之身或现微尘数相好之身满虚空中是名大化身。</p><p>　　【二小化身】谓佛被小乘及人天等机或现三十二相一丈六尺之身是名小化身(三十二相者足安平相千辐轮相手指纤长相手足柔软相手足缦网相足跟满足相足趺高好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如狮子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相梵音深远相眼色如金精相眼睫如牛王相眉间白毫相顶肉髻成相也)。</p><p>　　佛二种十身(出华严经?)</p><p>　　【一融三世间为十身】融即融会之义隔别名世间差名间即众生国土智正觉之三世间也言融三世间为十身者众生身业报身即众生世间国土身即国土世间声闻身缘觉身菩萨身如来身智身法身虚空身即智正觉世间也。</p><p>　　【二佛自具十身】佛自具十身者一菩提身二愿身三化身四力持身五相好庄严身六威势身七意生身八福德身九法身十智身也(梵语菩提华言道)。</p><p>　　二觉(出翻译名义)</p><p>　　【一自觉】谓觉知过去未来现在三世一切诸法常无常等悟性真空了惑虚妄功成妙智能自开觉故名自觉。</p><p>　　【二觉他】谓自既觉已运<a href=\"/remen/wuyuan.html\" class=\"keylink\" target=\"_blank\">无缘</a>慈广说诸法开悟众生皆令离生死苦得涅盘乐故名觉他。</p><p>　　二觉(出起信论)</p><p>　　【一本觉】谓众生心体灵明虚廓本来离念等虚空界无处不遍即是如来平等法身是名本觉。</p><p>　　【二始觉】谓众生本觉心源由无明熏动觉成不觉多劫在迷今始<a href=\"/remen/juewu.html\" class=\"keylink\" target=\"_blank\">觉悟</a>是名始觉始觉究竟即成佛也。</p><p>　　二种佛境(出华严经?)</p><p>　　【一证境】谓真<a href=\"/remen/rufa.html\" class=\"keylink\" target=\"_blank\">如法</a>性之理是诸佛所证之境界离念绝想皆悉真如是名证境。</p><p>　　【二化境】谓十方国土皆是如来所化境界是名化境。</p><p>　　二种身土(出佛地经论)</p><p>　　身即能依之色身土即所依之国土既有能依之身必有所依之土故名二种身土。</p><p>　　【一自受用身土】自受用身土者谓自己修因之所感称性受用种种法乐自在无碍故身名自受用身亦名圆满报身土名自受用土亦名实报庄严土盖诸佛如来历无数劫修习无量善根所感周遍法界身土为自受用诸大菩萨但可得闻而不能见也。</p><p>　　【二他受用身土】他受用身土者谓他机之所感见也盖诸佛如来为令诸菩萨众受大法乐进修胜行随宜而现或胜或劣或大或小转变不定令他受用也。</p><p>　　身土二不相离(出宗镜录)</p><p>　　二不相离者谓身土二法皆不离法性也。</p><p>　　【一法性属佛为法性身】谓佛了悟真如法性复以法性为身故名法性属佛为法性身。</p><p>　　【二法性属法为法性土】谓真如法性之理譬如虚空遍一切处乃是法身所证之体即为所依之土故名法性属法为法性土。</p><p>　　二种神力(出大智度论)</p><p>　　【一令远处见闻】令远处见闻者谓佛在一处说法以神通力令他方异土众生皆获见闻也。</p><p>　　【二令各各见佛】令各各见佛者谓佛在一处说法能令一一众生各自见佛在前说法譬如日出影现众水也。</p><p>　　二宿因力(出华严经?)</p><p>　　宿因力者谓遮那世尊宿世愿因为化众生发愿修行而成佛果为酬宿愿故今出世悲智双运行愿齐周乃以无障解脱之智顿阐华严一乘圆教法门普令法界众生深悟如来智慧然佛宿因虽多略开二种焉。</p><p>　　【一大愿力】谓佛于因中发大誓愿度诸众生今已成佛乘大愿力示现十方世界说法度生现相品云毗卢遮那佛愿力周法界一切国土中恒转无上轮是也(梵语毗卢遮那华言遍一切处亦云光明遍照)。</p><p>　　【二昔行力】谓佛昔于无量劫依愿起行行成得果方能演说诸法广化众生故主山神偈云往修胜行无有边今获神通亦无量法门广辟如尘数悉使众生深悟喜是也。</p><p>　　二足(出金刚经纂要?)</p><p>　　【一福足】谓佛于因中修行布施持戒忍辱精进禅定五度之福今于果上成就应身相好圆满万德庄严是为福足。</p><p>　　【二慧足】谓佛于因中由修般若妙慧成就法身圆极真常满菩提果众智庄严是为慧足(梵语菩提华言道)。</p><p>　　悉达太子二相(出佛本行集经)</p><p>　　梵语悉达华言顿吉即佛幼时之名也二相者谓佛初生时净饭王令相师占之相师云太子相好具有轮王及成佛之相也。</p><p>　　【一轮王相】轮王相者谓转轮圣王亦具三十二相也相师言太子具足是相若其在家当作转轮圣王王四天下也(三十二相者足安平相千辐轮相手指纤长相手足柔软相手足缦网相足跟满足相足趺高妙相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相梵音深远相眼色如金精相眼睫如牛王相眉间白毫相顶肉髻成相也四天下即四洲东弗于逮南阎浮提西瞿耶尼北郁单越也)。</p><p>　　【二成佛相】成佛相者佛具三十二相相师言太子具足是相若舍王位出家求道必得成佛名遍十方化导一切也。</p><p>　　二种<a href=\"/remen/sheli.html\" class=\"keylink\" target=\"_blank\">舍利</a>(出翻译名义)</p><p>　　【一生身舍利】梵语舍利又云设利罗华言骨身谓如来应身灭度既阇维后所有舍利其色有三骨舍利色白??舍利色黑肉舍利色赤体性坚固椎击不碎若菩萨罗汉者其色则同而坚固不及光明经云此舍利者是<a href=\"/remen/jiedinghui.html\" class=\"keylink\" target=\"_blank\">戒定慧</a>之所熏修甚难可得最上<a href=\"/remen/futian.html\" class=\"keylink\" target=\"_blank\">福田</a>故人能起塔供养则得无量<a href=\"/remen/fubao.html\" class=\"keylink\" target=\"_blank\">福报</a>也(梵语阇维华言焚烧)。</p><p>　　【二法身舍利】大论云经卷是法身舍利谓如来所说中道实相之理不迁不变无灭无生亘古今而恒存弥天地而普覆人能至心如法受持即是得见如来法身其所获福无量无边故法华经云若经卷所住之处皆应起塔供养不须复安舍利此中已有如来全身是也。</p><p>　　二法(出华严经?)</p><p>　　【一胜义法】胜义法即涅盘也谓涅盘之法其义最胜故名胜义法(梵语涅盘华言灭度)。</p><p>　　【二<a href=\"/remen/faxiang.html\" class=\"keylink\" target=\"_blank\">法相</a>法】法相法即四谛法也谓四谛之法各有相状是名法相法(四谛者苦谛集谛灭谛道谛也)。</p><p>　　二法(出<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>)</p><p>　　【一自得法】谓佛自行证得之法与十方佛无增无减是名自得法。</p><p>　　【二本住法】谓法界之法本来常住有佛无佛性相常然是名本住法。</p><p>　　二种法性(出地持经)</p><p>　　法即轨则之义性即不改之义谓一切法性无改易皆可轨则而修故名法性。</p><p>　　【一实法性】谓一实之理离虚妄相本性平等无有变易一切诸佛莫不轨此法性修之而成正觉是名实法性。</p><p>　　【二事法性】谓世间种种诸法皆依于理施设建立所谓地水火风五阴等法随俗所知所见虽属于事实不外乎法性之理是名事法性(五阴者色阴受阴想阴行阴识阴也)。</p><p>　　契经二义(出阿毗达磨大毗婆沙论)</p><p>　　契者上契诸佛之理下契众生之机经者法也常也如来所说契经有此结集刊定之二义也。</p><p>　　【一结集义】谓如来契经摄持众义冠有情心令无忘失犹结华鬘冠众生首久无遗散也。</p><p>　　【二刊定义】谓如来契经裁断众义了别是非去恶留善犹匠绳墨治彼众材斫邪归正去曲留直也。</p><p>　　二般若(出大智度论)</p><p>　　梵语般若华言智慧谓佛于般若会上说通别圆三教之法故有共不共般若之名也。</p><p>　　【一共般若】共般若者即通教也通即通共之义谓声闻缘觉菩萨三乘之人共依此教而<a href=\"/remen/xiuzheng.html\" class=\"keylink\" target=\"_blank\">修证</a>也。</p><p>　　【二不共般若】不共般若者即别圆二教也谓此别圆二教唯谈菩萨修行之法不与声闻缘觉之所共也。</p><p>　　二般若(出华严经?)</p><p>　　【一实相般若】实相般若者谓本觉之理非寂非照离虚妄相名为实相即一切种智也(非寂非照者寂谓寂静照谓照明寂照皆言非者用遮二边以显中道实相之德也)。</p><p>　　【二观照般若】观照般若者谓观照之德非照而照了法无相名为观照即一切智也(非照而照者谓理本非照因观而照以显观照之德也)。</p><p>　　般若二种相(出地藏十轮经)</p><p>　　【一世间般若】谓诸菩萨唯依读诵书写为他演说三乘道教劝正修行灭除烦恼惑业不行寂静真实般若常行有见有相般若如是般若有取有着是名世间般若(有见有相般若即世间之智如劬宾大臣分阎浮提七分而能息诤智满祖师云正取世间之智为般若也)。</p><p>　　【二出世间般若】谓诸菩萨精勤修习菩提道时随力听闻为他演说三乘正法而于其中心如虚空平等寂灭离诸名相如是般若无取无着是名出世间般若(三乘者声闻乘缘觉乘菩萨乘也)。</p><p>　　二种般若庄严(出般若经并大智度论)</p><p>　　梵语般若华言智慧谓智慧能严饰法身故名般若庄严。</p><p>　　【一已庄严】谓人能修习智慧如着羙妙璎珞庄严其身是名已庄严。</p><p>　　【二未庄严】谓人未能修习智慧如无璎珞严饰其身是名未庄严。</p><p>　　金刚二义(出金刚经助显录)</p><p>　　金刚者金中最刚故云金刚而小品般若以金刚立题者具有坚利二义焉(梵语般若华言智慧)。</p><p>　　【一坚义】坚义者谓金刚之坚万物不能碎坏以喻般若之体真常清净不变不迁烦恼不能乱邪魔不能动此即实相般若也。</p><p>　　【二利义】利义者谓金刚之利能碎坏万物以喻般若之用能断惑着照<a href=\"/remen/wuyun.html\" class=\"keylink\" target=\"_blank\">五蕴</a>空度诸苦厄此即观照般若也(五蕴者色蕴受蕴想蕴行蕴识蕴也)。</p><p>　　法华二妙(出法华玄义)</p><p>　　妙名不可思议非诸菩萨心思口议故也此之二妙正论法华开权显实之意妙名一唱待绝俱时故相待论判则显法华出前四时三教之上绝待论开复能开前令皆圆妙也(开权显实者开者发也拓也声闻缘觉菩萨三乘之法是权佛乘是实佛说法华正为开三乘之权显一乘之实故经云十方佛土中唯有一乘法又云决了声闻法是诸经之王四时者华严时鹿苑时方等时般若时也三教者藏教通教别教也)。</p><p>　　【一相待妙】彼此互形曰相以彼望此曰待彼此互形者形即形比之义谓以前四时三教所说之法为粗形后法华所说之法为妙以彼望此曰待者待即待对谓对前之粗显后之妙也。</p><p>　　【二绝待妙】绝前诸粗无复形待谓法华开三乘之权即是佛乘之实实外无权权外无实实即是权权即是实故云绝待妙也。</p></div>"
},{
    "title": "大明三藏法数卷第二",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第二　　　　　　昆四</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　迹本二门(出法华玄义释签)</p><p>　　门即能通之义谓由此门皆能通至实相也然此二门惟法华一经明之盖非本无以垂迹非迹无以显本本迹虽殊皆不思议故称为妙诸经但论释迦近得<a href=\"/remen/chengfo.html\" class=\"keylink\" target=\"_blank\">成佛</a>之迹而不言久远已成之本则显法华已今当说最为第一故得为经中王也(实相者离虚妄相名为实相即中道真实之妙理也已今当说者<a href=\"/remen/banruo.html\" class=\"keylink\" target=\"_blank\">般若</a>之前皆为已说无量义经为今说<a href=\"/remen/niepan.html\" class=\"keylink\" target=\"_blank\">涅盘</a>经为当说)。</p><p>　　【一迹门】<a href=\"/fojing/miaofalianhuajing/\" class=\"keylink\" target=\"_blank\">法华经</a>中前十四品名为迹门迹犹足迹譬如人之所居则有行往之迹也盖论释迦最初成道已来及中间施化节节唱生唱灭以至于今成佛度生皆是从本垂迹故名迹门也。</p><p>　　【二本门】法华经中后十四品名为本门本为根本如??木之有根也盖论释迦尘点劫前已得成佛故经云一切<a href=\"/remen/shijian.html\" class=\"keylink\" target=\"_blank\">世间</a><a href=\"/remen/tianren.html\" class=\"keylink\" target=\"_blank\">天人</a>阿修罗皆谓今释迦牟尼佛出释氏宫去伽耶城不远坐于道场得成正觉然我实成佛以来无量无边百千万亿那由他劫从是以来我常在此<a href=\"/remen/suoposhijie.html\" class=\"keylink\" target=\"_blank\">娑婆世界</a><a href=\"/remen/shuofa.html\" class=\"keylink\" target=\"_blank\">说法</a><a href=\"/remen/jiaohua.html\" class=\"keylink\" target=\"_blank\">教化</a>此是开迹显本故名本门也(梵语伽耶华言山城梵语那由他华言万亿梵语娑婆华言能忍)。</p><p>　　二种一乘(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　一乘者谓华严一乘圆教也于此一乘有同有别故云二种一乘也。</p><p>　　【一同教一乘】同者即同于终顿二教也然终教但诠一性一相理事无碍顿教但诠无二无三言思斯绝今此同教具诠一性一相理事无碍无二无三言思斯绝同彼二教俱显一乘故名同教一乘也(无二者无声闻缘觉也无三者兼无菩萨也)。</p><p>　　【二别教一乘】别者即别异小始终顿之四教也然此别教唯辨<a href=\"/remen/yuanrong.html\" class=\"keylink\" target=\"_blank\">圆融</a>具德事事无碍随举一法即摄一切无尽法门一一法门迥异余教故名别教一乘也。</p><p>　　二种<a href=\"/remen/zhuangyan.html\" class=\"keylink\" target=\"_blank\">庄严</a>(出涅盘经)</p><p>　　庄即端庄严即严饰谓<a href=\"/remen/zhihui.html\" class=\"keylink\" target=\"_blank\">智慧</a>福德二种皆能庄严法身也。</p><p>　　【一智慧庄严】谓诸菩萨从初<a href=\"/remen/faxin.html\" class=\"keylink\" target=\"_blank\">发心</a>乃至究竟无明净尽<a href=\"/remen/foxing.html\" class=\"keylink\" target=\"_blank\">佛性</a>现前所有智慧能显法身是名智慧庄严。</p><p>　　【二福德庄严】谓诸菩萨<a href=\"/remen/xiuxing.html\" class=\"keylink\" target=\"_blank\">修行</a><a href=\"/remen/liudu.html\" class=\"keylink\" target=\"_blank\">六度</a>万行具足所有福德能显法身是名福德庄严(六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四<a href=\"/remen/jingjin.html\" class=\"keylink\" target=\"_blank\">精进</a>五<a href=\"/remen/chanding.html\" class=\"keylink\" target=\"_blank\">禅定</a>六智慧也)。</p><p>　　二种庄严(出<a href=\"/fojing/jingangjing/39210.html\" class=\"keylink\" target=\"_blank\">金刚经</a>纂要?)</p><p>　　金刚经云庄严佛土者即非庄严是名庄严非庄严者即形相庄严也是名庄严者即第一义庄严也。</p><p>　　【一形相庄严】谓人若分别佛土是有为形相而言我能成就者彼且住着色声等境非真庄严是名形相庄严。</p><p>　　【二第一义庄严】谓以无所住着清净之心依真实智慧通达<a href=\"/remen/zixing.html\" class=\"keylink\" target=\"_blank\">自性</a>之土<a href=\"/remen/weixin.html\" class=\"keylink\" target=\"_blank\">唯心</a>显现此是正智成就佛土是名第一义庄严。</p><p>　　二如来藏(出大乘<a href=\"/remen/zhiguan.html\" class=\"keylink\" target=\"_blank\">止观</a>法门)</p><p>　　如来者即理性如来也藏以含摄为义谓一切<a href=\"/remen/zhongsheng.html\" class=\"keylink\" target=\"_blank\">众生</a><a href=\"/remen/fannao.html\" class=\"keylink\" target=\"_blank\">烦恼</a>心中具足无量无边不可思议无漏清净之业如石中有金木中有火故云垢藏之中佛性满足是名如来藏也。</p><p>　　【一空如来藏】谓此心性虽随染净之缘建立<a href=\"/remen/shengsi.html\" class=\"keylink\" target=\"_blank\">生死</a>涅盘等法然心体平等离性离相非唯所起染净等法皆空而能起之心亦不可得是名空如来藏。</p><p>　　【二不空如来藏】谓此心性具足无漏清净<a href=\"/remen/gongde.html\" class=\"keylink\" target=\"_blank\">功德</a>及诸有漏业惑染法包藏含摄无德不备无法不现故名不空如来藏。</p><p>　　二经体(出华严经?)</p><p>　　【一文是所依体】文是所依体者文即文字为一切义理所依复为能诠契经之体也。</p><p>　　【二义是能依体】义是能依体者谓一切义理皆依文字而显故义是能依而与文字同为能诠契经之体也。</p><p>　　二涅盘(出金光明经玄义)</p><p>　　梵语涅盘华言灭度。</p><p>　　【一性净涅盘】谓诸法实相之理不可染不可净不染即不生不净即不灭不生不灭名性净涅盘(诸法实相者十界<a href=\"/remen/yinguo.html\" class=\"keylink\" target=\"_blank\">因果</a>之法本来离虚妄相相相皆实故名实相不可染不可净者谓实相之理惑不能染智不能净不染即不生者既无惑染岂有法生不净即不灭者既非智净岂有法灭是故名为不生不灭)。</p><p>　　【二方便净涅盘】方便犹善巧也智既契理即照群机照必垂应机感即生此生非生机缘既尽应身即灭此灭非灭不生不灭名方便净涅盘(此生非生者谓机感即生心常寂灭也此灭非灭者谓缘尽即灭应用常兴也)。</p><p>　　二涅盘(出大智度论)</p><p>　　【一有余涅盘】谓见思烦恼已断尚余现受色身未灭是名有余涅盘(见思烦恼即见思二惑<a href=\"/remen/yishi.html\" class=\"keylink\" target=\"_blank\">意识</a>起诸分别曰见惑于尘境起诸贪爱曰思惑)。</p><p>　　【二无余涅盘】谓见思二惑与所受五众之身俱得灭尽无有遗余是名无余涅盘(五众即<a href=\"/remen/wuyin.html\" class=\"keylink\" target=\"_blank\">五阴</a>谓色受想行识也)。</p><p>　　二<a href=\"/remen/faxiang.html\" class=\"keylink\" target=\"_blank\">法相</a>违(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一烦恼】昏烦之法恼乱心神即无明贪爱之惑也谓诸众生随顺烦恼<a href=\"/remen/liuzhuan.html\" class=\"keylink\" target=\"_blank\">流转</a>生死故违涅盘之道也。</p><p>　　【二涅盘】梵语涅盘华言灭度谓诸众生厌生死苦修习梵行断诸烦恼证大涅盘故违烦恼之惑也。</p><p>　　二智(出华严经随?演义钞)</p><p>　　【一如理智】谓诸佛菩萨以如实之智彻见实际之理妙极寂静无增无减是名如理智。</p><p>　　【二如量智】谓诸佛菩萨究竟通达一切境界若见众生乖于理智则成生死若见众生称于理智则得涅盘是名如量智。</p><p>　　二智(出摄大乘论)</p><p>　　【一根本智】根本智亦名无分别智谓此智不依于心不缘外境了一切法皆即真如境智无异如人闭目外无分别由此无分别智能生种种分别是名根本智。</p><p>　　【二后得智】谓依止于心缘于外境种种分别境智有异如人开目众色显现以其于根本智后而得此智是名后得智。</p><p>　　二智(出大集经)</p><p>　　【一尽智】谓阿罗汉断<a href=\"/remen/sanjie.html\" class=\"keylink\" target=\"_blank\">三界</a>见思惑竟即知我生已尽梵行清净是名尽智(梵语阿罗汉华言无生亦云无学)。</p><p>　　【二无生智】谓阿罗汉断三界见思烦恼已尽知诸缚解更不三界受生是名无生智(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　二智(出观音玄义)</p><p>　　【一一切智】谓于一切内法内名能知能解一切外法外名亦能知能解是名一切智即声闻缘觉之智也(内法内名者谓理内所诠法相及能诠名字盖<a href=\"/\" class=\"keylink\" target=\"_blank\">佛教</a>依理而说故名理内也外法外名者即理外所诠法相及能诠名字盖外道等违理横计故名理外也)。</p><p>　　【二道种智】道种智者谓能用诸佛一切道法发起众生一切善种是名道种智即菩萨之智也。</p><p>　　二智(出华严经随?演义钞)</p><p>　　【一观察智】谓以智慧照了人法二空所显真如之理了知能证所证二俱不可得是名观察智(能证者谓能证之智所证者谓所证之理)。</p><p>　　【二取相智】谓善取法界之相若事若理以智慧照了悉使法法圆融事理无碍是名取相智也。</p><p>　　二真如(出华严经随?演义钞)</p><p>　　【一安立真如】体非伪妄曰真性无改异曰如即一实相之体也谓真如之体能生世间出世间一切诸法而得安住故名安立真如。</p><p>　　【二非安立真如】谓真如之法从本已来性自清净离一切相寂灭无为故名非安立真如。</p><p>　　二真如(出起信论?)</p><p>　　【一离言真如】谓真如之体离名字相离心缘相离言说相故名离言真如。</p><p>　　【二依言真如】谓真如之体性本虚融不碍言说以依言说能显真如故名依言真如。</p><p>　　二真如(出起信论?)</p><p>　　【一不变真如】谓真如之体从本已来毕竟平等无有变易不可破坏体恒寂静无一异相故名不变真如。</p><p>　　【二<a href=\"/remen/suiyuan.html\" class=\"keylink\" target=\"_blank\">随缘</a>真如】谓真如之性本无生灭然因无明熏动起一切相如水因风妄波忽动若风止息动相元无故名随缘真如。</p><p>　　二种如如(出佛性论)</p><p>　　【一如如智】谓真如妙智本来清净无明不能覆烦恼不能染照了诸法平等不二以其智如如境故名如如智。</p><p>　　【二如如境】谓真如妙境<a href=\"/remen/changzhu.html\" class=\"keylink\" target=\"_blank\">常住</a>一相量等<a href=\"/remen/xukong.html\" class=\"keylink\" target=\"_blank\">虚空</a>不迁不变无灭无生以其境如如智故名如如境。</p><p>　　二心(出莲宗宝鉴)</p><p>　　【一真心】谓自性清净之心真净明妙虚彻灵通离虚<a href=\"/remen/wangxiang.html\" class=\"keylink\" target=\"_blank\">妄想</a>故曰真心。</p><p>　　【二妄心】谓全真成妄随境生灭念念不实故曰妄心(随境者随顺色声香味触法六尘之境也)。</p><p>　　二心(出<a href=\"/remen/weishi.html\" class=\"keylink\" target=\"_blank\">唯识</a>论)</p><p>　　【一相应心】应即当也谓一念妄心虚妄分别而与烦恼诸惑相应是名相应心。</p><p>　　【二不相应心】谓常住真心古今一相自性清净而与烦恼诸惑永不相应是名不相应心。</p><p>　　二种心相(出占察经)</p><p>　　【一心内相】谓心体本相如如不异清净<a href=\"/remen/yuanman.html\" class=\"keylink\" target=\"_blank\">圆满</a>无障无碍微密难见遍一切处是名心内相。</p><p>　　【二心外相】谓心随有所念种种境界皆悉现前是名心外相。</p><p>　　二种性(出<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>)</p><p>　　种即能生之种性即数习之性非理性之性也。</p><p>　　【一圣种性】谓声闻观五阴苦空厌恶生死忻求涅盘则成声闻种性缘觉观五阴缘起修远离行则成圆觉种性佛即觉了五阴等法本来空寂无生无灭三惑俱遣众德悉备则成佛种性经中不言菩萨种性者菩萨所修之行即成佛之种性故不言也(三惑者见思惑尘沙惑无明惑也五阴者色阴受阴想阴行阴识阴也)。</p><p>　　【二愚夫种性】谓愚痴凡夫于五阴诸法及世间事种种妄想分别非有为有<a href=\"/remen/wuchang.html\" class=\"keylink\" target=\"_blank\">无常</a>计常随事执着则成愚夫种性也。</p><p>　　二种性(出大智度论)</p><p>　　【一总性】谓一切诸法性本空寂无生无灭无来无去无入无出故名总性。</p><p>　　【二别性】谓人喜作恶则以恶为性好集善事则以善为性如火以热为性水以湿为性故名别性。</p><p>　　二种性(出地持经)</p><p>　　种即种子有发生之义性即性分乃自分不改之义以由菩萨根性不定故有二种之分也。</p><p>　　【一性种性】性种性者即本性为性也谓菩萨六入殊胜分别一切诸法悉皆明了也(六入者谓眼入色耳入声鼻入香舌入味身入触意入法也殊胜者菩萨根有胜力故所见色等一一殊胜也)。</p><p>　　【二习种性】习种性者即数习为性也谓菩萨从初发心修习众善所得之性也。</p><p>　　二种性(出地持经)</p><p>　　【一有性】谓四大五阴六根六尘乃至涅盘等皆是世间假名施设有自性法是名有性(四大者地大水大火大风大也五阴者色阴受阴想阴行识阴也六根者眼根耳根鼻根舌根身根意根也六尘者色尘声尘香尘味尘触尘法尘也梵语涅盘华言灭度)。</p><p>　　【二无性】谓四大乃至涅盘等假名毕竟空中一切悉无是名无性。</p><p>　　二相(出起信论)</p><p>　　【一智净相】谓依真如内熏之力及教法外熏之力如实修行满足方便破<a href=\"/remen/shixin.html\" class=\"keylink\" target=\"_blank\">识心</a>生灭之相成纯净圆常之智是名智净相。</p><p>　　【二不思议业相】谓依智净相能作一切胜妙境界无量功德之相常无断绝随众生根种种示现令得利益是名不思议业相。</p><p>　　二相(出起信论)</p><p>　　【一同相】谓染净二法皆同真如性相譬如种种瓦器皆同微尘性相故名同相。</p><p>　　【二异相】谓真如平等之理随染净缘显现一切差别之相故名异相。</p><p>　　二相(出大智度论)</p><p>　　【一总相】谓说世间一切有为之法皆是无常故名总相。</p><p>　　【二别相】谓诸法虽皆无常而各有别相如地有坚相水有湿相火有热相风有动相各各不同故名别相。</p><p>　　二相(旧名二识出宗镜录)</p><p>　　【一所缘境相】谓心所缘色声香味触法六尘之境其相显现于外是名所缘境相。</p><p>　　【二能缘识相】谓眼识乃至意识能缘六尘之境其相显现于内是名能缘识相(眼识乃至意识者谓眼识耳识鼻识舌识身识意识也六尘者色尘声尘香尘味尘触尘法尘也)。</p><p>　　二相别(出析玄记)</p><p>　　【一自相别】相即相状谓如身是身自相于此身中有能造所造根尘各别故如受是受自相于此受中有苦受乐受不苦不乐受等各别故如心是心自相于此心中有眼等六识各别故<a href=\"/remen/rufa.html\" class=\"keylink\" target=\"_blank\">如法</a>是法自相于此法中有五阴十二入十八界不同故又如观身以不净为自相观受以苦为自相观心以无常为自相观法以<a href=\"/remen/wuwo.html\" class=\"keylink\" target=\"_blank\">无我</a>为自相故名自相别(身受心法即<a href=\"/remen/sinianchu.html\" class=\"keylink\" target=\"_blank\">四念处</a>身谓己身受谓领纳诸事心谓<a href=\"/remen/diliushi.html\" class=\"keylink\" target=\"_blank\">第六识</a>法谓<a href=\"/remen/shane.html\" class=\"keylink\" target=\"_blank\">善恶</a>等法六识者眼识耳识鼻识舌识身识意识也五阴者色阴受阴想阴行阴识阴也十二入者眼入耳入鼻入舌入身入意入色入声入香入味入触入法入也十八界者眼界色界眼识界耳界声界耳识界鼻界香界鼻识界舌界味界舌识界身界触界身识界意界法界意识界也)。</p><p>　　【二共相别】谓但约苦空无常无我四种行相于身受心法上共有名为共相而言别者如观身为苦时不能观空无常无我乃至观身为无我时不能观苦空无常观身既尔观受心法行相亦然故名共相别。</p><p>　　二根(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>义海)</p><p>　　【一浮尘根】浮尘根者根即眼耳鼻舌身意也以其虚假不实故名浮无见闻觉知之用故名尘经云眼如蒲萄朵耳如新卷叶鼻如双垂??舌如初偃月身如腰鼓?意如幽室见是也。</p><p>　　【二胜义根】胜义根者谓眼等六根有增上胜力能照境发识以成根用故名胜义如眼能见色耳能闻声鼻能嗅香舌能尝味身能觉触意能知法是也。</p><p>　　二种根本(出楞严经)</p><p>　　【一无始生死根本】谓众生经无穷劫流<a href=\"/remen/zhuansheng.html\" class=\"keylink\" target=\"_blank\">转生</a>死求其初始实不可得但迷失本性即随生死故名无始生死根本者即是攀缘之<a href=\"/fojing/xinjing/yuanwen.html\" class=\"keylink\" target=\"_blank\">心经</a>云用攀缘心为自性者是也。</p><p>　　【二无始<a href=\"/remen/puti.html\" class=\"keylink\" target=\"_blank\">菩提</a>涅盘元清净体】梵语菩提华言道梵语涅盘华言灭度谓性净理体虚融寂灭不迁不变无始无终故名无始菩提涅盘不染烦恼不涉生死故号元清净体即菩提涅盘清净之根本也。</p><p>　　二种识(出显识论)</p><p>　　【一显识】显识即第<a href=\"/remen/bashi.html\" class=\"keylink\" target=\"_blank\">八识</a>谓此识含藏一切善恶种子而能显现一切境界故名显识(第八识即藏识也)。</p><p>　　【二分别识】分别识即第六意识谓于显识中分别五尘好恶等相故名分别识(五尘者色尘声尘香尘味尘触尘也)。</p><p>　　识二分(出摄大乘论释)</p><p>　　论云于六识中一分成相一分成见故名识二分。</p><p>　　【一相分】谓于眼等六识各各变异成色等种种诸相是名相分(六识者眼识耳识鼻识舌识身识意识也)。</p><p>　　【二见分】谓眼等六识各能了别诸尘境界是名见分。</p><p>　　阿赖耶二义(出宗镜录)</p><p>　　梵语阿赖耶华言藏谓第八识能含藏诸法种故。</p><p>　　【一能摄一切法】摄谓摄持即含藏之义盖此识摄持一切善恶之法犹如库藏含藏宝贝而不遗失也。</p><p>　　【二能生一切法】生即发生也谓此识既含藏善恶种子则一切善恶诸法从此出生犹如大地能发生草木万物也。</p><p>　　二德(出观音玄义)</p><p>　　二德者在众生因心所具则名缘了二因在诸<a href=\"/remen/foguo.html\" class=\"keylink\" target=\"_blank\">佛果</a>上所显则成智断二德盖了因显则成智德缘因显则成断德故也。</p><p>　　【一智德】智即智慧谓照了一切诸法通达无碍随众生机器大小各各为其演说无有差谬是名智德。</p><p>　　【二断德】断即断除谓断惑业净尽随所调伏众生之处恶不能染纵任<a href=\"/remen/zizai.html\" class=\"keylink\" target=\"_blank\">自在</a>无有累缚是名断德。</p><p>　　二行(出华严经?)</p><p>　　【一顿成诸行】顿成诸<a href=\"/remen/xingzhe.html\" class=\"keylink\" target=\"_blank\">行者</a>即依圆融法门而修行也谓诸菩萨若断一惑则一切惑俱断若行一行则一切行具足故普贤行品云一断一切断等是也。</p><p>　　【二遍成诸行】遍成诸行者即依行布法门而修行也谓诸菩萨始自发<a href=\"/remen/putixin.html\" class=\"keylink\" target=\"_blank\">菩提心</a>终至等觉位中次第历诸法门遍修诸行是名遍成诸行(行布法门者谓诸法门行列排布也)。</p><p>　　二行(出华严经?)</p><p>　　【一差别行】谓遍依诸位各别而修是名差别行(诸位者谓十住十住十行<a href=\"/remen/huixiang.html\" class=\"keylink\" target=\"_blank\">回向</a>十地等诸位也)。</p><p>　　【普贤行】谓依圆融法门随修一行即具一切诸行是名普贤行(一行者即于四十二位之中随修一行即摄一切余行也)。</p><p>　　二观行(亦名唯识观出宗镜录)</p><p>　　【一寻伺】谓推寻伺察根尘相对所起一念之心即以<a href=\"/remen/sanguan.html\" class=\"keylink\" target=\"_blank\">三观</a>观之是名寻伺(粗心在缘曰寻细心分别曰伺三观者空观假观<a href=\"/remen/zhongguan.html\" class=\"keylink\" target=\"_blank\">中观</a>也)。</p><p>　　【二真如】真名不伪如名不异谓常以妙观观于心性本具真如之理速令显发是名真如。</p><p>　　二道(出婆娑论并<a href=\"/remen/jingtu.html\" class=\"keylink\" target=\"_blank\">净土</a>十疑论)</p><p>　　【一难行道】论云于五浊恶世无量佛所求阿鞞?致甚难可得盖言娑婆世界尘境粗强五欲障蔽难入于道故名难行道(五浊者劫浊见浊烦恼浊众生浊命浊也梵语阿鞞?致华言不退转梵语娑婆华言能忍谓于此世界能忍受诸恶也五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【二易行道】谓凭信佛语修行<a href=\"/remen/nianfo.html\" class=\"keylink\" target=\"_blank\">念佛</a><a href=\"/remen/sanmei.html\" class=\"keylink\" target=\"_blank\">三昧</a>求生净土复乘阿弥陀佛愿力摄持决定<a href=\"/remen/wangsheng.html\" class=\"keylink\" target=\"_blank\">往生</a>故名易行道(梵语阿弥陀华言无量寿)。</p><p>　　二道(出止观辅行记)</p><p>　　【一教道】教道有二一谓别教菩萨于十住十行十回向位中依凭佛教方便修行是名约行教道二谓如来与住行向诸位菩萨说登十地之法是名约说教道(十住者发心住治地住修行住生贵住方便具足住正心住不退住童真住法王子住灌顶住也十行者<a href=\"/remen/huanxi.html\" class=\"keylink\" target=\"_blank\">欢喜</a>行<a href=\"/remen/154932.html\" class=\"keylink\" target=\"_blank\">饶益</a>行无嗔恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚<a href=\"/remen/jietuo.html\" class=\"keylink\" target=\"_blank\">解脱</a>回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　【二证道】证道亦有二一谓别教菩萨于初地位中破无明微细之惑证中道真实之理是名约行证道二谓如来自说此十地法我已亲证是名约说证道。</p><p>　　二道(出析玄记)</p><p>　　【一无间道】谓声闻初果之人依于八忍能断八谛下迷理之惑此八忍不被见惑之所间隔是名无间道(八忍者苦法忍苦类忍集法忍集类忍灭法忍灭类忍道法忍道类忍也八谛者欲界<a href=\"/remen/sidi.html\" class=\"keylink\" target=\"_blank\">四谛</a>色界无色界四谛也四谛者苦谛集谛灭谛道谛也)。</p><p>　　【二解脱道】谓声闻初果之人依于八智能证八谛下无为之理此八智已离惑缚是名解脱道(八智者苦法智苦类智集法智集类智灭法智灭类智道法智道类智也)。</p><p>　　二道(出文殊师利菩萨问菩提经论)</p><p>　　【一有漏道】谓布施持戒忍辱精进禅定五波罗蜜能成就世间有漏生死之果是名有漏道(梵语波罗蜜华言到<a href=\"/remen/bian.html\" class=\"keylink\" target=\"_blank\">彼岸</a>)。</p><p>　　【二无漏道】谓般若波罗蜜能成就出世间无漏涅盘之果是名无漏道(梵语般若华言智慧梵语涅盘华言灭度)。</p><p>　　二谛(出翻译名义)</p><p>　　【一<a href=\"/remen/zhendi.html\" class=\"keylink\" target=\"_blank\">真谛</a>】真谛者彰一性本实之理也所谓实际理地不受一尘是非双泯能所俱亡指万象为真如会三乘归实际也(三乘者声闻乘缘觉乘菩萨乘也)。</p><p>　　【二俗谛】俗谛者显一性缘起之事也所谓佛事门中不舍一法劝臣以忠劝子以孝劝国以治劝家以和弘善示天堂之乐惩恶显<a href=\"/remen/diyu.html\" class=\"keylink\" target=\"_blank\">地狱</a>之苦也。</p><p>　　二门(出华严经?)</p><p>　　二门者盖言华严一经而具显行布圆融二门皆能通入法界也。</p><p>　　【一行布门】谓经中广明十住十行十回向十地等觉妙觉四十二位法门行列分布令诸菩萨修行证入从浅至深次第不同故名行布门也(十住者发心住治地住修行住生贵住方便具足住正心住不退住童真住法王子住灌顶住也十行着欢喜行饶益行无嗔恨行无尽行离痴乱行善现行无者行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也菩萨梵语具云菩提萨埵华言觉有情)。</p><p>　　【二圆融门】谓经中广显法界之理圆融无碍令诸菩萨于前四十二位之中了知随举一位即摄诸位功德无障无碍故名圆融门也。</p><p>　　二门(出大智度论)</p><p>　　【一福德门】福德门者谓布施持戒忍辱等是为福德门入福德门则一切罪业皆除所愿皆得也。</p><p>　　【二智慧门】智慧门者谓了知一切诸法即是实相是为智慧门入智慧门则不厌生死不乐涅盘也(梵语涅盘华言灭度)。</p><p>　　起信二门(出起信论)</p><p>　　论云依一心法有二种门皆各总摄一切诸法盖真如门是染净通相通相之外无别染净故得总摄一切诸法生灭门是染净别相别相之中无所不该故亦总摄一切诸法此二门所以分也。</p><p>　　【一心真如门】谓心性不生不灭非染非净毕竟平等无有变异惟是一心故名心真如门。</p><p>　　【二心生灭门】谓不生不灭真如之性因无明熏动故有生灭之心此即觉成不觉也觉与不觉复更互相熏以不觉熏本觉故则生诸染法流转生死以本觉熏不觉故则生诸净法反流出缠成于本觉故名心生灭门(熏即熏发击动之义反流出缠者谓旋反无明之流而出离惑业之缠缚也)。</p><p>　　二种神力(出楞伽经)</p><p>　　楞伽经云如来以二种神力建立菩萨听受问义(建立犹加被也)。</p><p>　　【一现身面言说神力】经云初菩萨地住佛神力入于大乘照明三昧入是三昧已十方世界一切诸佛以<a href=\"/remen/shentong.html\" class=\"keylink\" target=\"_blank\">神通</a>力为现一切身面言说是也(初菩萨地者即十地中初欢喜地菩萨也住佛神力等者由佛神力加被故能入住大乘照明三昧即光明定也梵语三昧华言正定由此定故得见十方诸佛现身说法也)。</p><p>　　【二以手灌顶神力】经云初菩萨地得三昧神力于百千劫积集善根之所成就次第入于诸地乃至第十法云地住大莲华微妙宫殿坐大莲华宝师子座众宝璎珞庄严其身如黄金薝卜日月光明诸最胜子从十方来就大莲华宫殿座上而灌其顶是也(梵语薝卜华言黄花)。</p><p>　　二力(出华严经?)</p><p>　　【一思择力】思即思惟择即决择谓能思惟决择一切正行对治诸障不令再起故名思择力。</p><p>　　【二修习力】修即修治习即数习谓因修习之力能令一切善行坚固决定成就故名修习力。</p><p>　　二种师子奋迅三昧(出法界次第)</p><p>　　师子奋迅者借譬以显法如世师子奋迅为二事故一为奋除尘土二能前走却走捷疾异于诸兽此三昧亦如是一则奋除障定之惑二能出入诸禅捷疾无间异于余之三昧而具出入二义焉。</p><p>　　【一入禅奋迅】入禅奋迅者谓离欲界不善法有觉有观而入初禅如是次第入于二禅三禅四禅空处识处无所有处非有想非无想处灭受想定是为奋迅入也(有觉有观者初心在禅曰觉细心分别禅味曰观初禅二禅三禅四禅皆色界天也空处识处无所有处非有想非无想处即无色界天也灭受想定者灭除受想之心而得定也)。</p><p>　　【二出禅奋迅】出禅奋迅者从灭受想定起还入非有想非无想定从非有想非无想定起还入无所有处定如是识处空处四禅三禅二禅初禅乃至出散心中是为奋迅出也。</p><p>　　二种超越三昧(出法界次第)</p><p>　　超越者谓能超过诸地自在入出而具二义焉。</p><p>　　【一超入三昧】超入三昧者谓离欲界不善法有觉有观入色界初禅从初禅起超入无色界非有非无想处非有想非无想处起入灭受想定灭受想定起还入初禅从初禅起入灭受想定灭受想定起入二禅二禅起入灭受想定灭受想定起入三禅三禅起入灭受想定灭受想定起入四禅四禅起入灭受想定灭受想定起入空处空处起入灭受想定灭受想定起入识处识处起入灭受想定灭受想定起入不用处不用处起入灭受想定灭受想定起入非有想非无想非有想非无想处起入灭受想定是为诸佛菩萨超入三昧之相若声闻之人但能超入一定而不能超入二定况能如上所明自在超入也(不用处即无所有处也)。</p><p>　　【二超出三昧】超出三昧者谓从灭受想定起入散心中散心中起入灭受想定灭受想定起还入散心中散心中起入非有想非无想处非有想非无想处起住散心中散心中起入无所有处无所有处起住散心中散心中起入识处识处起住散心中散心中起入空处空处起住散心中散心中起入四禅四禅起住散心中散心中起入三禅三禅起住散心中散心中起入二禅二禅起住散心中散心中起入初禅初禅起住散心中是为诸佛菩萨超出三昧之相若声闻之人但能超出一定而不能超出二定何况如上所明自在超出也。</p><p>　　精进二种相(出地藏十轮经)</p><p>　　【一世间精进】谓诸菩萨精进勇猛勤修布施持戒等诸福业如是精进依诸<a href=\"/remen/guobao.html\" class=\"keylink\" target=\"_blank\">果报</a>依诸福业有漏有取是名世间精进。</p><p>　　【二出世间精进】谓诸菩萨勇猛精进于诸众生其心平等除灭一切烦恼业苦如是精进无漏无取无所依止是名出世间精进。</p><p>　　二忍(出大智度论)</p><p>　　【一众生忍】忍即忍耐亦安忍也谓菩萨于一切众生不瞋不恼如慈母爱子又若一切众生以种种恶而加于我心不瞋恚以种种恭敬<a href=\"/remen/gongyang.html\" class=\"keylink\" target=\"_blank\">供养</a>于我心亦不喜是名众生忍。</p><p>　　【二无生法忍】理本不生不灭今但言不生故名无生谓菩萨于无生之法忍可忍乐不动不退是名无生法忍。</p><p>　　二忍(出地持经)</p><p>　　【一安受苦忍】谓疾病水火刀杖等众苦所逼即能安心忍受恬然不动是名安受苦忍。</p><p>　　【二观察法忍】谓观察诸法体性虚幻本无生灭信解真实心无妄动安然忍可是名观察法忍。</p><p>　　忍有二种相(出地藏十轮经)</p><p>　　谓菩萨能安忍世间有情无情种种苦恼之事然心有广狭根有胜劣行有浅深故分世间出世间二种之别也(有情恼谓蚊?蚤虱等无情恼谓风寒雨湿等)。</p><p>　　【一世间忍】谓菩萨以有漏心依诸福业安忍世间种种苦恼违逆等事是为世间忍也。</p><p>　　【二出世间忍】谓菩萨但为利益一切有情起平等大悲之心安忍种种苦乐逆顺之境而不见诸法生灭之相是为出世间忍。</p><p>　　二方便(出无着论)</p><p>　　【一细作方便】方便犹善巧也谓欲破众生执着色身之相故佛假喻微细分析善巧而说如金刚经云三千<a href=\"/remen/daqianshijie.html\" class=\"keylink\" target=\"_blank\">大千世界</a>所有微尘宁为多不等意谓由微尘而成世界世界本来不实因四大而成色身色身本来是假是名细作方便(三千大千世界者一须弥山一日月一四天下一帝释名为一世界一千个世界名小千世界一千个小千世界名中千世界一千个中千世界名大千世界三千大千世界即释迦佛所化之境也四大者地大水大火大风大也)。</p><p>　　【二不念方便】谓欲破众生执着色身之相已为假喻微细分析而说又令众生于诸微尘不生念想故经云是诸微尘如来说非微尘等是名不念方便。</p><p>　　方便二种相(出地藏十轮经)</p><p>　　【一世间方便】谓诸菩萨或为自利或为利他示现种种善巧方便此之方便依有所得有所执着是名世间方便。</p><p>　　【二出世间方便】谓诸菩萨但为利他不为自利示现种种善巧方便此之方便依无所得无所执着是名出世间方便。</p><p>　　二无我(出楞伽经)</p><p>　　无即空也人法之中本无有我但凡夫不了于无我中计我极盛所谓我身我名我衣物我田宅我行我住坐卧语言不离于我乃至我能布施持戒等因此颠倒备起一切烦恼生死行业声闻之人修四真谛即了人法本空我亦无有故名二无我(四真谛者即苦集灭道也)。</p><p>　　【一人无我】谓由揽五阴实法而成假名之人凡夫不了复于假名之中妄执为我若了五阴之法本空假名之人岂得定有假名既不定有则所执之我亦不可得故金光明经云何处有人及以众生是名人无我(揽者撮持也五阴者色阴受阴想阴行阴识阴也五阴之身实有故名实法名字本来虚假故名假名)。</p><p>　　【二法无我】谓由揽父母之遗体四大假合而成五阴之身若一一分别推求皆悉空无所有凡夫不了妄执此身为我余身非我若了四大本空五阴非有则所执之我亦不可得故金光明经云五阴舍宅观悉空寂是名法无我(四大者地大水大火大风大也)。</p><p>　　二种我见(出起信论)</p><p>　　【一人我见】谓凡夫之人于五阴身强立主宰计我为人作此妄见故名人我见(五阴者色阴受阴想阴行阴识阴也)。</p><p>　　【二法我见】谓二乘之人计一切法各有体性虽得人无我智犹自怖畏生死妄取涅盘之法于法起见故名法我见(二乘者声闻乘缘觉乘也梵语涅盘华言灭度)。</p><p>　　二空(出法藏般若心经略?)</p><p>　　【一人空】人空即我空也亦曰生空谓凡夫妄计<a href=\"/remen/wuyun.html\" class=\"keylink\" target=\"_blank\">五蕴</a>是我强立主宰引生烦恼造种种业佛为破此计故说五蕴无我二乘悟之入无我理是名人空(五蕴者色蕴受蕴想蕴行蕴识蕴也二乘者声闻乘缘觉乘也)。</p><p>　　【二法空】谓二乘之人未达法空之理犹计五蕴之法实有佛为破此执故说般若深慧彻见五蕴自性皆空菩萨悟之入法空理是名法空。</p><p>　　二空(出止观)</p><p>　　【一但空】谓二乘之人观一切法皆悉虚幻但见于空不见不空故名但空。</p><p>　　【二不但空】谓诸菩萨非但见空兼见不空不空即中道故名不但空。</p><p>　　空有各具二义(出华严经?)</p><p>　　【一真空二义】一谓真空能灭幻有若幻有不灭即非真空二谓真空能成幻有幻有若碍亦非真空是名真空二义(幻有者以迷真空之理而成幻有之事虚假不实故名幻有)。</p><p>　　【二幻有二义】一谓幻有必覆真空幻有若现真空则隐二谓幻有不碍真空真空若显幻有自灭是名幻有二义。</p><p>　　二执(出金光明经文句记)</p><p>　　【一人执】谓众生于五阴等法中强立主宰计我为人妄生执着是名人执(五阴者色阴受阴想阴行阴识阴也)。</p><p>　　【二法执】谓众生不了五阴等法从<a href=\"/remen/yinyuan1.html\" class=\"keylink\" target=\"_blank\">因缘</a>生如幻如化计为我身妄生执着是名法执。</p><p>　　二法执(出宗镜录)</p><p>　　【一俱生法执】谓无始时来虚妄熏习于一切法妄生执着恒与身俱故名俱生法执。</p><p>　　【二分别法执】谓于邪教及邪师所说之法分别计度执为实法故名分别法执。</p><p>　　二<a href=\"/remen/wozhi.html\" class=\"keylink\" target=\"_blank\">我执</a>(出宗镜录)</p><p>　　【一俱生我执】谓于五阴等法中强立主宰妄执为我与身俱生是名俱生我执(五阴者色阴受阴想阴行阴识阴也)。</p><p>　　【二分别我执】谓于计我法中分别我能行善行恶等事而起执着是名分别我执。</p><p>　　空有二执(出宗镜录)</p><p>　　【一情有理无】情有理无者即空观对遣有执也谓观遍计所执于情则有于理则无唯虚妄起都无体用正应除遣也。</p><p>　　【二理有情无】理有情无者即有观对遣空执也谓观依他圆成之法于理则有于情则无理本是实有体有用正应存留也。</p><p>　　二种常(出大智度论)</p><p>　　【一百岁至劫灭名常】百岁至劫灭名常者谓诸菩萨若住百岁千万亿岁若一劫乃至八万劫后方始入灭是名为常此乃久远住世为常非不迁不变之常也。</p><p>　　【二常住不坏名常】常住不坏名常者谓诸菩萨烦恼之惑已灭则真常之理方显真常之理不生不灭不坏不变是名为常也。</p><p>　　二无常(出大智度论)</p><p>　　【一念念无常】谓一切有为之法念念生灭而不停住故名念念无常。</p><p>　　【二相续无常】谓相续法坏名为无常如人欲死渐渐命尽如火烧草木渐渐烧尽故名相续无常。</p><p>　　二无常(出析玄记)</p><p>　　【一<a href=\"/remen/shana.html\" class=\"keylink\" target=\"_blank\">刹那</a>无常】梵语刹那华言一念而言无常者谓此一念之心生住异灭四相迁流不停是名刹那无常。</p><p>　　【二一期无常】谓众生受身虽<a href=\"/remen/shouming.html\" class=\"keylink\" target=\"_blank\">寿命</a>长短不等皆名一期而言无常者谓诸众生一期受报之身亦为生住异灭四相迁流终归灭尽是名一期无常。</p><p>　　二假(出宗镜录)</p><p>　　宗镜录问云不了唯识之徒妄执我法圣教之内云何复言有我法等答云对机设假非同情执假有二种故名二假。</p><p>　　【一无体随情假】谓执我之法本自无体但因随顺机情虚假施设亦名我法故名无体随情假。</p><p>　　【二有体施设假】谓圣教所说虽有法体而非我法体本无名随缘施设假名我法故名有体施设假。</p><p>　　二因(出涅盘经)</p><p>　　【一生因】生即发生谓本具法性之理则能发生一切善法如谷麦等种能生芽孽是名生因。</p><p>　　【二了因】了即照了谓以智慧照了法性之理如灯照物了了可见是名了因。</p><p>　　二因(出宗镜录)</p><p>　　【一能生因】谓第八识能生起眼等诸识又为一切善恶种子之因譬如谷麦等种为发生芽孽之因是名能生因(第八识者即藏识也)。</p><p>　　【二方便因】谓眼等诸识能为方便引发第八识善恶之种譬如水土以为发生谷麦等芽孽之方便是名方便因。</p><p>　　二因(出天台四教仪集注)</p><p>　　【一习因】习即数习之义谓如习贪欲则贪欲增长是名习因。</p><p>　　【二报因】报即果报谓行善恶之因即得善恶之报是名报因。</p><p>　　二因(出大智度论)</p><p>　　论问曰诸烦恼是恶法云何能生善业答曰有二种因。</p><p>　　【一近因】谓人为求后世富乐故修布施等善是为近因。</p><p>　　【二远因】谓人欲离欲界衰恼不净之身故修禅定之善是为远因。</p><p>　　二因(出大涅盘经)</p><p>　　【一正因】正谓中正中必双照三谛具足故名正因(中正者离于边邪也双照者照空照假也空谓荡一切相即是真谛假谓立一切法即是俗谛非空非假即是中谛故云三谛具足)。</p><p>　　【二缘因】缘即缘助谓一切功德善根资助了因开发正因之性故名缘因(了因者了即照了谓以智慧照了正因也)。</p><p>　　二因(出瑜伽师地论)</p><p>　　【一牵引因】谓由无明之惑于先世时造作善恶一切业行由此业行为因则能招引现生果报如是展转牵连不断故名牵引因。</p><p>　　【二生起因】谓由无明之惑于现世时造作善恶一切业行由此业行为因则能感得后世果报如是展转相生不绝故名生起因。</p><p>　　二果(出宗镜录)</p><p>　　【一增上果】谓眼耳鼻舌身五根皆为识所依根即增胜名增上果又第六意识能引生眼等五识亦名增上果又第七识前念为后念所依亦名增上果又第八识为第七识之所依故亦名增上果(第七识者即分别识也第八识者即藏识也)。</p><p>　　【二异熟果】异熟果者谓果报异时成熟即第八识也以此识能含藏一切诸法种子而成熟诸根识之果也如眼等诸根由昔作善恶之因今报得苦乐之果若今作善恶之因亦感当来苦乐之果是名异熟果(诸根者即眼耳鼻舌身意六根也)。</p><p>　　二果(出阿毗昙论)</p><p>　　【一习气果】(亦名所依果)谓数习宿世善恶气分感于果报也如往世修善胜故则今世为<a href=\"/remen/shanxin.html\" class=\"keylink\" target=\"_blank\">善心</a>重修恶胜故则为恶心重是名习气果。</p><p>　　【二报果】谓由宿世善恶为因感报今世之果也如往世作诸善业之因则感今世富乐之果作诸恶业之因则感贫苦之果是名报果。</p><p>　　二种无漏因果(出大涅盘经)</p><p>　　【一无漏因】谓二乘之人由修<a href=\"/remen/jiedinghui.html\" class=\"keylink\" target=\"_blank\">戒定慧</a>之因能断三界生死之苦果则戒定慧名无漏因即道谛也(二乘者声闻乘缘觉乘也三界者欲界色界无色界也)。</p><p>　　【二无漏果】谓二乘之人既断三界生死逼迫之苦证真空涅盘寂灭之乐是真空涅盘名无漏果即灭谛也(梵语涅盘华言灭度)。</p><p>　　二加(出华严经?)</p><p>　　加即加被佛于华严会上以三业神力或冥或显加被法慧等诸菩萨各各说法故有此二加也(三业者身业口业意业也)。</p><p>　　【一显加】显加者谓佛以平等大慈常鉴众生若有宿世善根成熟者即以神力加被菩萨为其说法如身业摩顶以增其威口业劝说以益其辩显然可见故曰显加(身业摩顶者本以手摩手属于身故也)。</p><p>　　【二冥加】冥加者谓佛以意业神力加被菩萨增其智慧于大众中为人演说令无所畏隐密难见故曰冥加。</p><p>　　二种显示(出华严经?)</p><p>　　显即显露示即晓示谓一切众生本性具有因果理事等法但相变体殊情生智隔不能显发故谈华严大经令其知心合体智显情亡故有二种显示也。</p><p>　　【一言显示】谓佛以言说显示令诸众生悉皆知有如来智慧德相经云破一微尘出大经卷等是名言显示。</p><p>　　【二使修行显示】谓众生既知性具如来之法令其修行悟入显现如法华经云为令众生开示悟入佛之知见等是名使修行显示。</p><p>　　二种广利(出华严经?)</p><p>　　【一利今】谓佛在世当机之众闻法悟道获大利益是名利今。</p><p>　　【二利后】谓佛灭后一切众生亦得闻经受法修行悟道获大利益是名利后。</p><p>　　二种说法(出宝性论)</p><p>　　【一细】谓如来为诸菩萨演说甚深微妙之法以依第一义谛而说故名为细(第一义谛者如来所证出世间之妙理也)。</p><p>　　【二粗】谓如来或时为诸众生演说诸法名字章句种种差别以依世谛而说故名为粗(世谛者谓世间一切诸法也)。</p><p>　　二种通相(出楞伽经)</p><p>　　【一宗通相】宗即心宗亦要也通即融通无碍相即自心所得胜进之相谓依教思修得意忘言趣入<a href=\"/remen/zijue.html\" class=\"keylink\" target=\"_blank\">自觉</a>之地觉智圆明融通无碍是名宗通相。</p><p>　　【二说通相】说即说法通即辩说无碍相即起用化他之相谓以方便随顺众生<a href=\"/remen/genqi.html\" class=\"keylink\" target=\"_blank\">根器</a>浅深为其演说无有障碍是名说通相。</p></div>"
},{
    "title": "大明三藏法数卷第三",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第三　　　　　　昆五</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　论有二种(出阿毗达磨大毗婆沙论)</p><p>　　论即辩明之义谓造论者或发明佛说大小二乘诸经之奥义或发明自宗之道辩证他宗之非故曰论也。</p><p>　　【一立自宗】立自宗者立自家之本宗也谓如善<a href=\"/remen/shuofa.html\" class=\"keylink\" target=\"_blank\">说法</a>者立善说法宗恶说法者立恶说法宗应理论者立应理论宗分别论者立分别论宗也。</p><p>　　【二遮他宗】遮他宗者遮止他家所立之宗也谓如善说法者遮恶说法宗恶说法者遮善说法宗应理论者遮分别论宗分别论者遮应理论宗也。</p><p>　　二种语(出<a href=\"/remen/niepan.html\" class=\"keylink\" target=\"_blank\">涅盘</a>经)</p><p>　　【一世语】谓如来为诸声闻缘觉说于<a href=\"/remen/shijian.html\" class=\"keylink\" target=\"_blank\">世间</a>有为之法名为世语。</p><p>　　【二出世语】谓如来为诸菩萨说出世间无为之法名为出世语。</p><p>　　二种爱语(出大智度论)</p><p>　　【一随意爱语】谓菩萨为怜悯<a href=\"/remen/zhongsheng.html\" class=\"keylink\" target=\"_blank\">众生</a>故随顺其意而为说法是名随意爱语。</p><p>　　【二随所爱法为说】谓菩萨随顺众生所爱乐法而为宣说论云菩萨若已得道随所应度而为说法如高心富人为赞<a href=\"/remen/bushi.html\" class=\"keylink\" target=\"_blank\">布施</a>是人爱着名声福德故心则喜乐是名随所爱法为说。</p><p>　　二句(出翻译名义)</p><p>　　句即句逗也又众语和合成句谓如来所说之经必由文以载其义由义以成其文文义相成是为句也。</p><p>　　【一文句】文即字也依类象形为字形声相称曰文谓一切契经皆以文为身文成语为句诠显其义必藉于文是为文句。</p><p>　　【二义句】义即义理谓一切契经皆诠义理然义必依文而得显文因义而能成裁断其文必由乎义是为义句。</p><p>　　二义(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>略?)</p><p>　　【一了义】谓诸大乘经宣说胜义如<a href=\"/remen/fannao.html\" class=\"keylink\" target=\"_blank\">烦恼</a>即<a href=\"/remen/puti.html\" class=\"keylink\" target=\"_blank\">菩提</a><a href=\"/remen/shengsi.html\" class=\"keylink\" target=\"_blank\">生死</a>即涅盘之类皆究竟显了名为了义。</p><p>　　【二不了义】谓诸经中宣说世俗等事或说厌离生死欣求涅盘等种种文句差别不为究竟显了名不了义。</p><p>　　二决定义(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　决定者断然不易之谓如来令阿难甄别真妄一以审因心果觉之异同一以审烦恼根本之生起故有二种决定义也。</p><p>　　【一审因心果觉】佛语阿难若欲捐舍小乘入佛知见应当审观因地<a href=\"/remen/faxin.html\" class=\"keylink\" target=\"_blank\">发心</a>与果地觉为同为异者盖为阿难不知众生本具之因心即如来所证之果觉如来所证之果觉即众生本具之因心故令其谛审观察决定知因心果觉本来不异也若能即此不异之心而为立行进修之本则无上菩提决定成就矣(梵语菩提华言道)。</p><p>　　【二审烦恼根本】佛令阿难审详烦恼根本发业润生谁作谁受者盖为阿难不知烦恼根本随所作业妄受生死无<a href=\"/remen/jietuo.html\" class=\"keylink\" target=\"_blank\">解脱</a>时是故令其审观详察决定知烦恼体性及所作之业所受之报本来虚幻不实也若能穷此颠倒之源则正行成立而无上涅盘决定可证也(梵语涅盘华言灭度)。</p><p>　　二请(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　【一言请】言请者谓以言说而请问也即华严第一会<a href=\"/remen/sanmei.html\" class=\"keylink\" target=\"_blank\">三昧</a>品中普贤菩萨以言重请下之三品是也(三品者世界成就品<a href=\"/remen/huazang.html\" class=\"keylink\" target=\"_blank\">华藏</a>世界品毗卢遮那品也)。</p><p>　　【二念请】念请者谓不兴言说唯以念想而请问也即第二会如来名号品中<a href=\"/remen/shizun.html\" class=\"keylink\" target=\"_blank\">世尊</a>知诸菩萨心之所念为现<a href=\"/remen/shentong.html\" class=\"keylink\" target=\"_blank\">神通</a>等是名念请。</p><p>　　二答(出华严经?)</p><p>　　【一言答】谓华严经第一会至第八会各有请问皆以言说而答是名言答。</p><p>　　【二示相答】谓华严经第九会入法界品初起六十句问如来自入师子频申三昧现相而答盖<a href=\"/remen/foxin.html\" class=\"keylink\" target=\"_blank\">佛心</a><a href=\"/remen/zizai.html\" class=\"keylink\" target=\"_blank\">自在</a>不待兴言<a href=\"/remen/foli.html\" class=\"keylink\" target=\"_blank\">佛力</a>殊胜现相能答是名示相答(频申奋迅貌)。</p><p>　　二食(出法华文句)</p><p>　　【一法喜食】谓闻法<a href=\"/remen/huanxi.html\" class=\"keylink\" target=\"_blank\">欢喜</a>即得增长善根资益慧命犹世间之食能养诸根支持其命是名法喜食。</p><p>　　【二禅悦食】谓以禅法资其心神而得<a href=\"/remen/chanding.html\" class=\"keylink\" target=\"_blank\">禅定</a>之乐即得增长善根资益慧命犹世间之食能养诸根支持其命是名禅悦食。</p><p>　　二种观(出禅要呵欲经)</p><p>　　观即定心运想之谓也<a href=\"/remen/xiuxing.html\" class=\"keylink\" target=\"_blank\">修行</a>之人未得正定于不净法犹生染心故作此二观遣其着心也。</p><p>　　【一死尸臭烂不净观】谓修行之人于闲静处运心观想死尸臭烂不净之相心生厌恶我身不净亦复如是云何着是<a href=\"/remen/seyu.html\" class=\"keylink\" target=\"_blank\">色欲</a>贪求无厌况命如电逝湏?难保一息不来与彼何异由观臭烂不净而贪着之心自息是为死尸臭烂不净观。</p><p>　　【二闻法忆想分别观】谓修行之人虽闻法要未有空慧贪爱<a href=\"/remen/yinyuan1.html\" class=\"keylink\" target=\"_blank\">因缘</a>炽然未息故须忆想自身以骨为柱以肉为泥毛发爪齿皮膜筋血聚以为身饥寒失调百骸俱苦分别身分无一坚固由此忆想分别观而贪着之心自息是为闻法忆想分别观。</p><p>　　二种观法(出占察经)</p><p>　　【一<a href=\"/remen/weishi.html\" class=\"keylink\" target=\"_blank\">唯识</a>观】谓于一切时一切处随身口意所有作业知惟自心于念念间悉以<a href=\"/remen/sanguan.html\" class=\"keylink\" target=\"_blank\">三观</a>观察所起之心是名唯识观(三观者空观假观<a href=\"/remen/zhongguan.html\" class=\"keylink\" target=\"_blank\">中观</a>也)。</p><p>　　【二实相观】实相即理也谓思惟心性无生无灭不住见闻觉知于念念间悉以三观观于本心所具实相之理是名实相观。</p><p>　　二见(出涅盘经)</p><p>　　【一住地分见】谓十住等菩萨破一品无明之惑显一分<a href=\"/remen/sande.html\" class=\"keylink\" target=\"_blank\">三德</a>从浅至深故名住地分见(三德者法身德<a href=\"/remen/banruo.html\" class=\"keylink\" target=\"_blank\">般若</a>德解脱德也)。</p><p>　　【二究竟无见】谓等觉菩萨断最后品微细无明之惑净尽无余即登妙觉果佛之位本有性德一时究竟显现更无所见故名究竟无见。</p><p>　　二见(出涅盘经)</p><p>　　【一相貌见】谓因彼形相状貌而见如人远见烟起便言见火虽不见火亦非虚妄是名相貌见。</p><p>　　【二了了见】谓人眼根清净不坏自观掌中阿摩勒果了了分明菩萨见于菩提涅盘之果亦复如是是名了了见(梵语阿摩勒翻译名义不翻言其??叶似枣花白而小果如胡桃味酸甜可入药梵语菩提华言道梵语涅盘华言灭度)。</p><p>　　无明二义(出起信论?)</p><p>　　【一无体即空义】谓无明之惑皆依众生妄心违于真如而起妄境元空体本不有故云无体即空义。</p><p>　　【二有用成事义】谓无明虽无自体而能成办世间出世间一切事业故云有用成事义。</p><p>　　二种熏(出翻译名义)</p><p>　　熏资熏击发之义也盖言第<a href=\"/remen/bashi.html\" class=\"keylink\" target=\"_blank\">八识</a>虽含藏一切<a href=\"/remen/shane.html\" class=\"keylink\" target=\"_blank\">善恶</a>种子若无染净二缘熏发则不能成染净等事如谷麦等种虽有生芽之能若不得水土资熏芽亦不生故名熏也(第八识即藏识也)。</p><p>　　【一熏习】熏即熏发习即数习谓数习染净之缘熏发心体而成染净等事故名熏习。</p><p>　　【二资熏】资犹助也谓现对尘境所起之心及诸惑相资熏发而成染净等事故名资熏。</p><p>　　二种生死(出唯识论)</p><p>　　【一分假生死】分即分限假即形假谓<a href=\"/remen/liudao.html\" class=\"keylink\" target=\"_blank\">六道</a>众生随其业力所感<a href=\"/remen/guobao.html\" class=\"keylink\" target=\"_blank\">果报</a>身则有长有短命则有寿有夭而皆<a href=\"/remen/liuzhuan.html\" class=\"keylink\" target=\"_blank\">流转</a>生死故名分假生死(六道者天道人道修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a><a href=\"/remen/diyu.html\" class=\"keylink\" target=\"_blank\">地狱</a>道也)。</p><p>　　【二变易生死】因移果易名为变易谓声闻缘觉菩萨虽离<a href=\"/remen/sanjie.html\" class=\"keylink\" target=\"_blank\">三界</a>内分假生死而有方便等土变易生死如初位为因后位为果又后位为因后后位为果以其因移果易故名变易生死(方便土者修<a href=\"/remen/jiedinghui.html\" class=\"keylink\" target=\"_blank\">戒定慧</a>方便之道得生其中名方便土)。</p><p>　　二女(出涅盘经)</p><p>　　如来为诸众生但欣生恶死而不知出离之方故以二女喻之盖二女行止共俱不相弃舍亦犹生必有死死必有生未尝暂离也。</p><p>　　【一<a href=\"/remen/gongde.html\" class=\"keylink\" target=\"_blank\">功德</a>天】经云如有女人入于他舍主即问言汝字何等答言我身即是功德大天又问为何所作答言我所至处能与种种金银等宝闻已欢喜敬爱<a href=\"/remen/libai.html\" class=\"keylink\" target=\"_blank\">礼拜</a><a href=\"/remen/gongyang.html\" class=\"keylink\" target=\"_blank\">供养</a>此喻凡夫贪生亦犹舍主贪爱财宝而爱是女也。</p><p>　　【二黑闇女】经云复见一女其貌丑陋多诸垢腻主即问言汝字何等答言我字黑闇又问为何所作答言我所行处能令其家所有财宝一切衰耗闻已持刀作如是言汝若不去当断汝命答言汝甚愚痴无有<a href=\"/remen/zhihui.html\" class=\"keylink\" target=\"_blank\">智慧</a>汝之家中所供养者即是我姊我常与姊进止共俱汝若驱我亦当驱彼主人还入问功德天实为是否天言实是我妹行住共俱未曾相离我常利益彼常衰耗若爱我者亦应爱彼若厌彼者亦应厌我此喻凡夫但知恶死而不知生亦当恶若恶其死湏恶其生生死俱恶方为有智所谓有智主人二俱不受也。</p><p>　　二种破着(出大智度论)</p><p>　　【一破欲着】谓人于好色多起贪欲若观色是<a href=\"/remen/wuchang.html\" class=\"keylink\" target=\"_blank\">无常</a>不净等则不生贪着之心而得解脱之乐是名破欲着。</p><p>　　【二破见着】谓人虽观色无常不净犹尚着法生见若能了达色相本空则不起于分别之见是名破见着。</p><p>　　二解脱(出宝性论)</p><p>　　谓诸众生常为业绳所缚不能脱离若解其缚即得自在故名解脱。</p><p>　　【一性净解脱】谓众生性本清净而无系缚染污之相是名性净解脱也。</p><p>　　【<a href=\"/remen/erzhang.html\" class=\"keylink\" target=\"_blank\">二障</a>尽解脱】谓众生由烦恼之惑障蔽圣道不得出离若离此障即得自在是名障尽解脱也。</p><p>　　二解脱(出华严经?)</p><p>　　【一有为解脱】谓有作之戒依师作法而受<a href=\"/remen/rufa.html\" class=\"keylink\" target=\"_blank\">如法</a>而持则能防非止恶离诸惑业之缚故名有为解脱。</p><p>　　【二无为解脱】谓无作之戒性自清净体本无为虽持戒法无持犯相心体既空罪性亦泯故名无为解脱。</p><p>　　二解脱(出成实论)</p><p>　　【一慧解脱】谓以智慧断除无明惑业之缚而得解脱故名慧解脱。</p><p>　　【二心解脱】谓因此心离于贪爱之缚而得解脱故名心解脱。</p><p>　　二断(出地持经)</p><p>　　【一缘缚断】谓但断心中之惑则于外尘境不起贪嗔于境虽缘不生染着故名缘缚断。</p><p>　　【二不生断】谓得法空之时能令三途恶道苦果永更不生故名不生断(三途者刀途血途火途也)。</p><p>　　二种护持事(出地藏十轮经)</p><p>　　【一护持佛种】佛种者佛之种性也谓诸佛菩萨以大悲心绍隆佛种令诸众生舍俗<a href=\"/remen/chujia.html\" class=\"keylink\" target=\"_blank\">出家</a>剃发染衣修行圣道使无断绝也。</p><p>　　【二护持<a href=\"/remen/zhengfa.html\" class=\"keylink\" target=\"_blank\">正法</a>】正法者即<a href=\"/remen/sidi.html\" class=\"keylink\" target=\"_blank\">四谛</a>等真正之法也谓诸佛菩萨以大悲心护持如来正法使一切邪魔外道无能恼乱令诸众生正信乐闻弘通流布利益无穷也(四谛者苦谛集谛灭谛道谛也)。</p><p>　　二教(出华严孔目)</p><p>　　【一化教通内外众】谓如来一代施化之教通被内众受道<a href=\"/remen/dizi.html\" class=\"keylink\" target=\"_blank\">弟子</a>及外众在俗之人皆令依之修行出离生死之苦故名化教通内外众。</p><p>　　【二制教唯内众】谓如来说诸<a href=\"/remen/lvyi.html\" class=\"keylink\" target=\"_blank\">律仪</a>专为禁制内众受道弟子令其如法<a href=\"/remen/shouchi.html\" class=\"keylink\" target=\"_blank\">受持</a>成就圣果故名制教唯内众。</p><p>　　华严为诸教本有二(出华严经疏)</p><p>　　华严即<a href=\"/fojing/huayanjing/\" class=\"keylink\" target=\"_blank\">大方广佛华严经</a>也如来出现于世初说此经而后演说渐顿诸法者盖大小渐次诸教皆从此华严性海流出故此经能统摄该括以为诸教之本也。</p><p>　　【一为开渐之本】开谓开设渐即渐次即三乘之教也佛初说华严根本一乘圆教诸大菩萨信解证入如来智慧时有三乘权浅之机虽预<a href=\"/remen/fahui.html\" class=\"keylink\" target=\"_blank\">法会</a>如聋若盲不信不解不顺不入故卢舍那佛脱珍御服着弊垢衣乃开三乘渐次随宜之教令彼声闻缘觉及权教菩萨开解成熟故华严为开渐之本也(三乘者声闻乘缘觉乘菩萨乘也梵语卢舍那华言净满)。</p><p>　　【二为摄末之本】摄谓[(冰-水+〡)*ㄆ]摄末即支末即前三乘教也佛既为诸小乘之机说三乘法既成熟已最后令其悟入佛慧故大乘同性经云所有声闻法辟支<a href=\"/remen/fofa.html\" class=\"keylink\" target=\"_blank\">佛法</a>菩萨法诸佛法如是一切诸法皆悉流入毗卢遮那智藏大海故华严为摄末之本也(梵语毗卢遮那华言光明遍照亦云遍一切处)。</p><p>　　印师二教(出华严经疏)</p><p>　　印师二教者唐初印法师立此二教也。</p><p>　　【一屈曲教】谓释迦如来所说之经逐其机性随计破着方便委曲令物生解如涅盘经虽说圆通一极之理或对权显实或会异归同之类是名屈曲教(对权显实者对藏通别三教之权以显圆教一乘之实也会异归同者会三教之异归圆教之同也)。</p><p>　　【二平道教】谓卢舍那所说之经随其法性平等而说如华严经虽有随诸众生各别调伏皆是称性善巧一时顿演是名平道教(梵语卢舍那华言净满即报身佛也)。</p><p>　　昙谶二教(出华严经疏)</p><p>　　昙谶二教者西秦昙牟谶三藏立此二教也。</p><p>　　【一半字教】半字教者谓声闻藏谈理未遍若字之有半也。</p><p>　　【二满字教】满字教者谓菩萨藏谈理满足若字之<a href=\"/remen/yuanman.html\" class=\"keylink\" target=\"_blank\">圆满</a>也。</p><p>　　远师二教(出华严经疏)</p><p>　　远师二教者隋朝远法师立此二教也。</p><p>　　【一渐教】渐教者谓约渐悟之机大由小起所设具有三乘之教也(三乘者声闻乘缘觉乘菩萨乘也)。</p><p>　　【二顿教】顿教者谓约顿机直入于大不由于小顿令得悟也。</p><p>　　刘虬二教(出华严经疏)</p><p>　　刘虬二教者齐朝隐士刘虬谙达释书亦立二教也。</p><p>　　【一渐教】谓始自鹿苑终于双??所说之经从小至大故名渐教。</p><p>　　【二顿教】谓佛最初说华严经如日初出先照高山故名顿教。</p><p>　　二种<a href=\"/remen/wuxin.html\" class=\"keylink\" target=\"_blank\">无心</a>约教(出宗镜录)</p><p>　　约即要约亦依约之义谓如来之教本离心缘言说之相众生依教而修舍离妄着之心安住真实之理则于圣道自然成就故云千经万论莫不说离身心破于执着是也。</p><p>　　【一澄湛令无】谓诸众生若能摄念安禅澄神静虑能令定体湛然不为妄尘所挠是名澄湛令无。</p><p>　　【二当体是无】谓诸众生直了心源本寂法亦无生以一念起处了不可得是名当体是无。</p><p>　　二宗释题(出天台四教仪集注并华严经疏)</p><p>　　二宗释题者谓天台贤首二宗解释诸经题目有通别能所之不同也。</p><p>　　【一天台通别释题】陈隋间天台智者大师凡解一经题目必以通别二义而判释之如<a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a>上之四字是别别在此经故经之一字是通通于一切诸经故余经亦然是为天台通别释题。</p><p>　　【二贤首能所释题】唐朝贤首国师凡解一经题目必以能诠之文所诠之义而判释之如大方广佛华严经上之六字是所诠经之一字是能诠余经亦然是为贤首能所释题。</p><p>　　二种立题(出法华文句)</p><p>　　二种立题者谓凡诸经题目有佛自立者有结集经家之所立者。</p><p>　　【一佛自立】佛自立者谓诸经题目有佛自立如<a href=\"/fojing/jingangjing/39210.html\" class=\"keylink\" target=\"_blank\">金刚经</a>云是经名为金刚般若波罗蜜以是名字汝当奉持是也。</p><p>　　【二经家立】经家立者谓佛入灭后诸经题目有阿难等结集之人所立如妙法莲华等经是也(梵语阿难华言庆喜)。</p><p>　　二摄(出净名经?)</p><p>　　【一折伏摄】折即折挫伏即摧伏谓六道众生于三界中贪着五欲流<a href=\"/remen/zhuansheng.html\" class=\"keylink\" target=\"_blank\">转生</a>死卒难度脱故如来说诸善恶果报及以地狱等种种苦切之言折伏其心而摄受之是名折伏摄(六道者天道人道修罗道饿鬼道畜生道地狱道也三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也五欲者色欲声欲香欲味欲触欲也)。</p><p>　　【二调伏摄】调即调治谓调伏见思烦恼及根本无明之惑皆顺正理心心寂灭不令再起是名调伏摄。</p><p>　　二种入(出金刚三昧经)</p><p>　　【一理入】谓众生深信本有真性不一不异不有不无无己无他凡圣不二寂静无为无有分别因此深信能入于理是名理入。</p><p>　　【二行入】行即依理起修之行谓行此行时心不倾倚无念无求安住不动犹如大地因行入理是名行入。</p><p>　　二诠(出宗镜录)</p><p>　　【一遮诠】遮即止其所非诠即能诠名字谓如诸经所说真如妙性每云不生不灭不垢不净无因无果<a href=\"/remen/wuxiang.html\" class=\"keylink\" target=\"_blank\">无相</a>无为非凡非圣非性非相等皆是遣非荡迹绝相祛情是名遮诠(祛音驱逐也除也)。</p><p>　　【二表诠】表即显其所是谓如诸经所说知见觉照灵鉴光明朗朗昭昭堂堂寂寂等是名表诠。</p><p>　　二羯磨(出四分律)</p><p>　　梵语羯磨华言作法谓<a href=\"/remen/biqiu.html\" class=\"keylink\" target=\"_blank\">比丘</a>有罪各共面对秉法自首其罪也。</p><p>　　【一治罪羯磨】谓比丘有犯戒者大众作法治定其罪是名治罪羯磨也。</p><p>　　【二成善羯磨】谓比丘有犯戒罪许容对众首露其罪得灭成就善根是名成善羯磨也。</p><p>　　二羯磨(出毗尼母论)</p><p>　　【一永??羯磨】梵语羯磨华言作法谓佛在世时若比丘犯罪不自见过其性刚强永无改悔即作法白众随即??黜尽此一身不复再同僧事是名永??羯磨。</p><p>　　【二调伏羯磨】谓比丘犯法未曾<a href=\"/remen/chanhui.html\" class=\"keylink\" target=\"_blank\">忏悔</a>凡饮食坐起语言一切僧事皆不得与众共而使其心调停折伏自能知过改悔求僧忏罪不复更作是名调伏羯磨。</p><p>　　二种却魔法(出修习<a href=\"/remen/zhiguan.html\" class=\"keylink\" target=\"_blank\">止观</a><a href=\"/remen/zuochan.html\" class=\"keylink\" target=\"_blank\">坐禅</a>法要)</p><p>　　谓坐禅之人正定未发多有魔事心生惊怖破坏善根若能端心<a href=\"/remen/zhengnian.html\" class=\"keylink\" target=\"_blank\">正念</a>则邪不干正魔自灭谢故有二种却魔之法也。</p><p>　　【一修止却魔】谓坐禅之人<a href=\"/foxue/changshi/153408.html\" class=\"keylink\" target=\"_blank\">修定</a>之时或见父母兄弟诸佛形像一切可爱之境令人乐着或见师子虎狼罗刹一切可畏之形令人怖惧即当了达此是诸魔惑乱之相悉皆虚诳不喜不怖而唯息心寂静则彼当自灭是为修止却魔(梵语罗刹华言速疾鬼)。</p><p>　　【二修观却魔】谓坐禅之人修定之时于诸魔境修止却之不去即当反观能见之心无有处所彼何所恼如是观时寻当谢灭若迟迟不去但当正心勿喜勿惧则正定现前彼当自灭是为修观却魔。</p><p>　　二等(出宗镜录)</p><p>　　【一断等】谓佛极解脱道初发起时一切众生所有无明之惑一时究竟顿断此举如来望众生界无有一法而非清净故名断等。</p><p>　　【二得等】谓佛初成道得满始觉之时一切众生始觉之智皆得满足此举众生望佛世尊所有无明等惑皆悉清净无所障碍故名得等。</p><p>　　二殊胜(出楞严经)</p><p>　　此言观音菩萨极证圆通十方普应上同诸佛下合群生妙用超越故云殊胜。</p><p>　　【一上合诸佛本觉妙心】本觉妙心即诸佛本然觉了妙明真心也谓菩萨极证寂灭十方圆明体同诸佛故能起同体大慈与众生乐显应十方现身说法圣凡等度有愿必从是为殊胜。</p><p>　　【二下合众生同一悲仰】谓菩萨所证圆通之理与众生本有之心迷悟虽殊体元不二故能起同体大悲?众生苦??应十方等施<a href=\"/remen/wuwei.html\" class=\"keylink\" target=\"_blank\">无畏</a>设有所求随愿满足是为殊胜。</p><p>　　二种清净(出华严经随疏演义钞)</p><p>　　【一<a href=\"/remen/zixing.html\" class=\"keylink\" target=\"_blank\">自性</a>清净】谓众生真如心体性本清净无所染碍故名自性清净。</p><p>　　【二离垢清净】谓众生自性清净心体远离一切烦恼垢染故名离垢清净。</p><p>　　二种自在(出华严经疏)</p><p>　　【一观境自在】谓菩萨以正智慧照了真如之境及能通达一切诸法<a href=\"/remen/yuanrong.html\" class=\"keylink\" target=\"_blank\">圆融</a>自在是名观境自在。</p><p>　　【二作用自在】谓菩萨既以正智照了真如之境即能从体起用现身说法化诸众生而得自在是名作用自在。</p><p>　　二种毕竟(出大涅盘经)</p><p>　　【一<a href=\"/remen/zhuangyan.html\" class=\"keylink\" target=\"_blank\">庄严</a>毕竟】毕竟犹决定之义谓一切众生皆有一乘正性应湏修于<a href=\"/remen/liudu.html\" class=\"keylink\" target=\"_blank\">六度</a>庄严设若不修不得正性是则六度决定能为庄严之具故?云以六度为庄严也(六度者一布施二持戒三忍辱四<a href=\"/remen/jingjin.html\" class=\"keylink\" target=\"_blank\">精进</a>五禅定六智慧也)。</p><p>　　【二究竟毕竟】究竟犹至极之义即一切众生所得一乘之性也苟得此一乘之性则能决定至于至极之地故?云一乘为究竟也。</p><p>　　二种际(出华严经?并演义钞)</p><p>　　际即际畔谓生死涅盘体性是一本无际畔不异而异遂有生死涅盘二际之分也(梵语涅盘华言灭度)。</p><p>　　【一涅盘际】涅盘际者若以生死染缘就涅盘实理而言生死即涅盘了无虚妄之可分别无际之际是名涅盘际中论云涅盘之实际及与生死际无毫??差别是也。</p><p>　　【二生死际】生死际者若以涅盘实理从生死染缘而言涅盘即生死非真寂静之可证入无际之际是名生死际故晋译华严经云生死非杂乱涅盘非寂静是也。</p><p>　　二转依(出楞严经义海)</p><p>　　【一转烦恼依菩提】烦恼者昏烦之法恼乱心神即一切众生无明妄惑也梵语菩提华言道即一切诸佛所悟所证之道也然菩提烦恼其性是一但由迷悟不分而分众生迷故即转菩提而为烦恼诸佛悟故即转烦恼而为菩提若能了达烦恼即是菩提念念修习是名转烦恼依菩提也。</p><p>　　【二转生死依涅盘】生死者一切众生虚妄生灭也梵语涅盘华言灭度即一切诸佛所悟所证之果也然生死涅盘性元是一但由迷悟不分而分众生迷故即转涅盘而为生死诸佛悟故即转生死而为涅盘若能了达生死即是涅盘念念证入是名转生死依涅盘也。</p><p>　　二种无量(出大智度论)</p><p>　　【一实无量】谓涅盘<a href=\"/remen/foxing.html\" class=\"keylink\" target=\"_blank\">佛性</a>之理譬如<a href=\"/remen/xukong.html\" class=\"keylink\" target=\"_blank\">虚空</a>实无限量一切菩萨不能量度故名实无量。</p><p>　　【二不知为无量】谓如湏弥山大海之水唯诸佛菩萨能知斤两滴数多少诸天世人智力浅劣所不能知故名不知为无量(梵语湏弥华言妙高)。</p><p>　　二种无碍(出华严经?)</p><p>　　【一智慧于境无碍】境即法界之理也谓菩萨以平等智证于法界之理理事融通无有障碍故名智慧于境无碍。</p><p>　　【二神通作用无碍】谓菩萨由内心证于法界之理故能以种种神通应现十方世界随机化度皆无障碍故名神通作用无碍。</p><p>　　二花(出华严经?)</p><p>　　【一草木花】谓凡草木之花皆有开敷结实之义以喻万行之因则有成就<a href=\"/remen/foguo.html\" class=\"keylink\" target=\"_blank\">佛果</a>之能故名草木花。</p><p>　　【二严身花】谓世间金玉等花皆能严饰其身以喻神通相好则能庄严法身故名严身花。</p><p>　　二种菩萨(出大智度论)</p><p>　　论云菩萨常好中道舍离二边故不生边国又于中国不生邪见家又问曰是菩萨大福德智慧力应生边地邪见家而<a href=\"/remen/jiaohua.html\" class=\"keylink\" target=\"_blank\">教化</a>之何以畏而不生答曰菩萨有二种(二边者有无二边也)。</p><p>　　【一成就大力菩萨】论云此菩萨为众生故随所应度随处受用不避边地及邪见家是名成就大力菩萨。</p><p>　　【二新发意菩萨】论云此菩萨初发心故若生边地及邪见家既不能度人又自败坏善根譬如真金在泥终不变坏若是铜铁在泥则坏是故新发意菩萨不生边地及邪见家(真金喻大力菩萨铜铁喻新发意菩萨)。</p><p>　　菩萨二心(出大智度论)</p><p>　　【一大慈心】慈名爱念即与乐之心也谓菩萨爱念一切众生常求乐事随彼所求而<a href=\"/remen/154932.html\" class=\"keylink\" target=\"_blank\">饶益</a>之是名大慈心。</p><p>　　【二大悲心】悲名愍伤即?苦之心也谓菩萨愍念一切众生受种种苦常怀悲心拯救济?令其得脱是名大悲心。</p><p>　　二种胜(出地持经)</p><p>　　【一因胜】谓菩萨所修出世善法皆以菩提为因胜于声闻缘觉是名因胜。</p><p>　　【二果胜】谓菩萨修行既以菩提为因终证菩提之果胜彼二乘是名果胜(二乘者声闻乘缘觉乘也)。</p><p>　　二木(出<a href=\"/fojing/miaofalianhuajing/\" class=\"keylink\" target=\"_blank\">法华经</a>文句)</p><p>　　【一大??】大??喻别教菩萨也谓此教菩萨于法华会上闻说一乘之法受记作佛普度一切众生如彼大??蒙一雨所润而得增长敷荣郁茂则能普覆一切是名大??。</p><p>　　【二小??】小??喻通教菩萨也谓此教菩萨亦于法华会上闻说一乘之法受记作佛而不及别教菩萨<a href=\"/remen/genqi.html\" class=\"keylink\" target=\"_blank\">根器</a>之大化用之广是名小??。</p><p>　　二种独觉(出析玄记)</p><p>　　大论云独觉出无佛世观外因缘无师自悟故名独觉(观外因缘者谓观外物之凋零觉内心之生灭也)。</p><p>　　【一部行】部即部类谓此独觉稍有为人之心如鹿行走而能回顾后群故名部行。</p><p>　　【二麟喻】谓此独觉但欲自度略无为人之心譬如麒麟唯有一角故名麟喻。</p><p>　　二藏(出庄严论)</p><p>　　藏即含藏之义谓佛说大小乘诸经各各含藏一切文理故名藏也。</p><p>　　【一声闻藏】闻佛声教故曰声闻谓佛说阿含等经含藏小乘声闻等修因<a href=\"/remen/zhengguo.html\" class=\"keylink\" target=\"_blank\">证果</a>之法是名声闻藏(梵语阿含华言无比法)。</p><p>　　【二菩萨藏】菩萨梵语具云菩提萨埵华言觉有情谓佛说华严法华等经含藏大乘菩萨修因证果之法是名菩萨藏。</p><p>　　二乘(出华严经?)</p><p>　　【一临门三车】临门三车喻小乘权教也谓法华经譬喻品中三乘之人于火宅门外索羊鹿牛三车求出火宅以喻三乘之人依四谛<a href=\"/remen/shieryinyuan.html\" class=\"keylink\" target=\"_blank\">十二因缘</a>六度等法修行得出生死是名临门三车(三乘者声闻乘缘觉乘菩萨乘也四谛者苦谛集谛灭谛道谛也十二因缘者一无明二行三识四名色五六入六触七受八爱九取十有十一生十二老死也六度者一布施二持戒三忍辱四精进五禅定六智慧也)。</p><p>　　【二露地牛车】露地牛车喻大乘实教也谓法华经譬喻品中诸子既出火宅到于四衢道中露地而坐等赐大白牛车同归秘蜜理藏是名露地牛车。</p><p>　　二乘(出天台四教仪集注)</p><p>　　乘即运载之义谓二乘之人乘四谛十二因缘之法运出三界生死至于涅盘故名为乘(四谛者苦谛集谛灭谛道谛也十二因缘者一无明二行三识四名色五六入六触七受八爱九取十有十一生十二老死也梵语涅盘华言灭度)。</p><p>　　【一声闻乘】闻佛声教故曰声闻谓此人以四谛为乘知苦断集慕灭<a href=\"/remen/xiudao.html\" class=\"keylink\" target=\"_blank\">修道</a>由观四谛出离生死至于涅盘故名声闻乘。</p><p>　　【二缘觉乘】因观十二因缘<a href=\"/remen/juewu.html\" class=\"keylink\" target=\"_blank\">觉悟</a>真空之理名曰缘觉谓此人以十二因缘为乘由观因缘生灭即悟非生非灭出离生死至于涅盘故名缘觉乘。</p><p>　　二果二义(出析玄记)</p><p>　　二果即斯陁含华言一往来而有二义焉。</p><p>　　【一一往天上】谓第二果人犹有欲界下三品惑共润一往来身若于人中得第二果则一往天上一来人间便证第三果是名一往天上。</p><p>　　【二一往人间】谓第一果人若在天中得第二果则一往人间一来天上便证第三果是名一往人间。</p><p>　　初果二义(出析玄记)</p><p>　　初果即湏陁洹华言预流又云逆流故有二义焉。</p><p>　　【一预流】预入也流即流类谓此<a href=\"/remen/shengren.html\" class=\"keylink\" target=\"_blank\">圣人</a>得证初果是入圣之流类故名预流。</p><p>　　【二逆流】谓初果圣人背逆生死之流类故名逆流。</p><p>　　利钝二根(出析玄记)</p><p>　　析玄云见道行人根有二种谓湏陁洹初果之人破惑见理名为见道(梵语湏陁洹华言入流谓预入圣人之流也)。</p><p>　　【一钝根名随信行】婆沙论云由彼依信随信起行谓此一类行人从来性多钝故自不披阅教文但信他人言说而得悟道故名随信行。</p><p>　　【二利根名随法行】婆沙论云由彼依法随法起行谓此一类行人从来性多利故不信他言但自披阅教典而得悟道故名随法行。</p><p>　　二种医(出大智度论)</p><p>　　【一小医】谓但知病知病因知差病药而不知一切病不知一切病因不知一切差病药以譬声闻不能遍知药病是名小医。</p><p>　　【二大医】谓一切病一切病因一切差病之药皆能遍知乃至遍知众生病因差病药等以譬菩萨无病不知无药不识是名大医。</p><p>　　二宗(出翻译名义)</p><p>　　【一龙??提婆宗】龙??即南天竺国大名德比丘也作大庄严大智度等论号法性宗明一切众生皆有佛性一阐提等皆当作佛梵语提婆华言天即龙??弟子禀承其道传流于世是为龙??提婆宗(梵语一阐提华言信不具)。</p><p>　　【二无着天亲宗】翻译名义引三藏传云无着夜升睹史天宫于慈氏菩萨所受瑜伽师地等论专弘一切<a href=\"/remen/faxiang.html\" class=\"keylink\" target=\"_blank\">法相</a>号法相宗天亲乃无着之弟相继其道传流于世是为无着天亲宗(梵语睹史又云兜率华言知足梵语瑜伽华言相应)。</p><p>　　二种比丘(出出曜经)</p><p>　　昔二比丘在山中学其一多闻其一寡浅寡浅者持戒诵经唯通一句日诵不辍更无他学天神赞善愿乐欲闻多闻比丘见其神应尽己所闻高声讽诵欲求赞羙而神默然怒其神曰何厚于彼而薄于我神曰汝不自责而反责我彼虽少闻言行相顾汝虽能诵三藏行与经违故不称善也(梵语比丘华言乞士三藏者一<a href=\"/remen/jingzang.html\" class=\"keylink\" target=\"_blank\">经藏</a>二<a href=\"/remen/lvzang.html\" class=\"keylink\" target=\"_blank\">律藏</a>三论藏)。</p><p>　　【一多闻比丘】乐诵经典旁搜广记谓之多闻比丘多闻固为可称然学虽有余其心不诚而行不逮亦不足贵此天神之所以不赞护也。</p><p>　　【二寡浅比丘】学道日浅经教少通谓之寡浅比丘寡浅固未足称然学虽未至其心则专而行无杂亦为可贵此天神之所以赞护也。</p><p>　　僧伽理事二和(出翻译名义)</p><p>　　梵语僧伽华言和合众谓与理和事和也。</p><p>　　【一理和】谓二乘之人同断见思之惑同证无为之理是名理和(二乘者声闻乘缘觉乘也)。</p><p>　　【二事和】事和有六义谓内凡外凡之僧戒和同修见和同解身和同住利和同均口和无诤意和同悦是名事和(内凡者谓四善根位即暖顶忍世第一也此位近于初果湏陁洹圣位故名内凡外凡者谓五停心一多贪者修不净观二多瞋者修慈<a href=\"/remen/beiguan.html\" class=\"keylink\" target=\"_blank\">悲观</a>三多散者修<a href=\"/remen/shuxiguan.html\" class=\"keylink\" target=\"_blank\">数息观</a>四愚痴者修因缘观五多障者修<a href=\"/remen/nianfo.html\" class=\"keylink\" target=\"_blank\">念佛</a>观此位进修之始去圣位远故名外凡)。</p><p>　　二天随人(出华严经)</p><p>　　经云如<a href=\"/remen/rensheng.html\" class=\"keylink\" target=\"_blank\">人生</a>已则有二天恒相随逐一曰同生二曰同名。</p><p>　　【一同生天】同生天者谓此天与人同时而生也。</p><p>　　【二同名天】同名天者谓此天与人同其名字也。</p><p>　　二难化(出大智度论)</p><p>　　菩萨为化众生而于世间常作转轮圣王多生欲界以天上着乐故难化也。</p><p>　　【一欲天难化】谓欲界诸天着于上妙五欲难以教化是名欲天难化(五欲者色欲声欲香欲味欲触欲也)。</p><p>　　【二色天难化】谓色界诸天多味着世间禅定之乐无厌恶心不求出离难以教化是名色天难化。</p><p>　　二种众生(出大智度论)</p><p>　　【一习爱众生】习即数习爱即贪爱亦爱乐也谓诸众生于世间一切声色香等五欲境界多生贪爱不能舍离是名习爱众生(五欲者色欲声欲香欲味欲触欲也)。</p><p>　　【二习见众生】见即分别有无等见也谓诸众生于一切法计有计无及计断常等见是名习见众生(断见者执世间之法皆悉断灭无常也常见者谓执此身死已复生相续不绝也)。</p><p>　　闻经二种非器(出华严经?)</p><p>　　【一二乘非器】谓佛说华严经时一切二乘根器狭劣不能听闻故出现品云一切二乘不闻此经何况受持故虽在座如聋如瞽是名二乘非器(二乘者声闻乘缘觉乘也)。</p><p>　　【二众生非器】谓一切邪见众生无<a href=\"/remen/xinxing1.html\" class=\"keylink\" target=\"_blank\">信心</a>故非其根器虽闻此经闻即生谤而堕恶道是名众生非器。</p><p>　　二种(出法华安乐行义)</p><p>　　【一凡种】谓凡夫之人不能觉了因眼见色生贪爱心为爱造业随业受报<a href=\"/remen/lunhui.html\" class=\"keylink\" target=\"_blank\">轮回</a>生死相续不断是名凡种。</p><p>　　【二圣种】谓人因善知识得闻法义善能觉了一切诸法皆从<a href=\"/remen/wangnian.html\" class=\"keylink\" target=\"_blank\">妄念</a>而生观此妄心犹如虚空如是而修不着诸法能为圣果之种是名圣种。</p><p>　　二种受具戒法(出大宝积经)</p><p>　　戒者万善之根本也谓能受正戒者一切善法从此增长受之不正者着于邪见堕于外道故戒有二种不同也。</p><p>　　【一受正平等戒】谓修行人能受持如来正戒一切平等不生分别差别之见顿绝<a href=\"/remen/wangxiang.html\" class=\"keylink\" target=\"_blank\">妄想</a>邪思之心戒体圆明而得解脱究竟至于无上菩提无有退转也(梵语菩提华言道)。</p><p>　　【二受邪不等戒】谓邪见之人随逐恶知识以分别心受持邪戒而堕于人我断常憍慢贪欲瞋恚愚痴种种差别邪见不知出要解脱之道也。</p><p>　　二种健儿(出涅盘经并水忏)</p><p>　　谓自不作恶既作而能忏悔更不复作乃是有力量人故名健儿。</p><p>　　【一自不作罪】谓此健儿身口意业常自清净永无过恶故名自不作罪。</p><p>　　【二作已能悔】谓此健儿虽先作恶后能改悔更不敢作犹如浊水置之明珠以珠力故水即为清故名作已能悔。</p><p>　　二种人咒术不能加(出摩登伽经)</p><p>　　经云阿难乞食道逢摩登伽女取水阿难渴乏从之求饮女心染着归白其毋请以咒术致之毋云世有二种人虽咒术不能加也(梵语阿难华言庆喜梵语摩登伽华言性)。</p><p>　　【一断欲人】谓人能断欲必自持戒持戒之人正念坚定立行端方神所呵护妖邪莫挠虽有咒术不能加也。</p><p>　　【二死人】谓人既死识依业转随处受形咒寿夭有限死不复生虽有咒术不能加也。</p><p>　　二种<a href=\"/remen/pojie.html\" class=\"keylink\" target=\"_blank\">破戒</a>人(出大智度论)</p><p>　　【一因缘不具足破戒】谓贫穷之人衣食之缘不能具足是以心生偷盗即破于戒是名因缘不具足破戒。</p><p>　　【二因缘具足破戒】谓人衣食之缘虽皆具足以心习恶故好行恶事于诸禁戒多所毁犯是名因缘具足破戒。</p><p>　　二人出<a href=\"/remen/foshen.html\" class=\"keylink\" target=\"_blank\">佛身</a>血(出大智度论)</p><p>　　【一调达推山得罪】梵语调达华言天热谓其生重恶心推山压佛金刚力士为护佛故以金刚杵反却掷之碎石迸来伤佛足指出血而得罪报。</p><p>　　【二只域行针得福】梵语只域华言故活谓佛有疾使只域治之因行针出血疾得顿愈虽出佛血由治疾故而得<a href=\"/remen/fubao.html\" class=\"keylink\" target=\"_blank\">福报</a>。</p><p>　　二种退(出地持经)</p><p>　　【一究竟退】究竟犹决定也谓修行之人信根浅薄始则勤修后因他缘障碍道心即退终不起菩提之愿是名究竟退。</p><p>　　【二不究竟退】谓修行之人始则精进中复懈墯道心即退心既退已或遇善知识提奖劝诱复能发起菩提之愿是名不究竟退。</p><p>　　二亲(出法苑珠林)</p><p>　　二亲者父母也末罗王经云人受父母遗体乳哺养育之恩或从地积珍宝上至二十八天悉以施人不如供养父母也(二十八天四天王天忉利天夜摩天兜率天化乐天他化自在天梵众天梵辅天大梵天少光天无量光天光音天少净天无量净天遍净天无云天福生天广果天无想天无烦天无热天善见天善现天色究竟天空处天识处天无所有处天非想非非想处天也)。</p><p>　　【一父亲】父亲者谓资形之始有生成之德自孩提以至长成教诫抚字其恩罔极也。</p><p>　　【二母亲】母亲者谓资生之始自怀担以至乳哺鞠育护持劬劳甚至其恩罔极也。</p></div>"
},{
    "title": "大明三藏法数卷第四",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第四　　　　　　昆六</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　二护(出<a href=\"/remen/niepan.html\" class=\"keylink\" target=\"_blank\">涅盘</a>经)</p><p>　　【一内护】内即自己身心也谓佛所制大小乘戒人若<a href=\"/remen/shouchi.html\" class=\"keylink\" target=\"_blank\">受持</a>则能防护身口意业之非成就种智<a href=\"/remen/puti.html\" class=\"keylink\" target=\"_blank\">菩提</a>之果此禁戒所以为内护也。</p><p>　　【二外护】外即族亲眷属也谓人之<a href=\"/remen/xiuxing.html\" class=\"keylink\" target=\"_blank\">修行</a>湏屏绝缘务凡有所需衣服饮食汤药之类必藉族亲眷属左右供给庶得身心安隐成办道业此族亲眷属所以为外护也。</p><p>　　二种有(出毗婆沙论)</p><p>　　【一实物有】谓<a href=\"/remen/wuyun.html\" class=\"keylink\" target=\"_blank\">五蕴</a>等法成身即是实有之物故名实物有(五蕴者色蕴受蕴想蕴行蕴识蕴也)。</p><p>　　【二施设有】谓<a href=\"/remen/shijian.html\" class=\"keylink\" target=\"_blank\">世间</a>之人各各随业受报因假父母遗体便即施设而有男女之名故名施设有。</p><p>　　二种病(出涅盘经)</p><p>　　【一身病】谓身因四大毒蛇互不调适以致诸病所生故名身病(四大者地大水大火大风大也以此四者遍满世界故名为大人揽外之四大而成内四大之身坚湿暖动之性在内交攻不相和顺毒??如蛇故曰四大毒蛇)。</p><p>　　【二心病】谓心体灵明虚圆湛寂其或<a href=\"/remen/huanxi.html\" class=\"keylink\" target=\"_blank\">欢喜</a>不胜而致踊跃怯懦无勇而生恐怖及忧愁苦恼愚痴昏昧由此四者挠动于中以致诸病所生故名心病。</p><p>　　二种病(出大智度论)</p><p>　　【一先世行业病】谓因先世好行鞭杖拷掠闭系种种恶法恼??<a href=\"/remen/zhongsheng.html\" class=\"keylink\" target=\"_blank\">众生</a>故感今世多病是名先世行业病。</p><p>　　【二现世失调病】谓因冷热风雨不知将养其身及饮食不节卧起<a href=\"/remen/wuchang.html\" class=\"keylink\" target=\"_blank\">无常</a>以是事故得种种病是名现世失调病。</p><p>　　二种死(出涅盘经)</p><p>　　【一命尽死】谓天命当尽舍所受身故名命尽死然或有命尽非是福尽或有福尽非是命尽或有福命俱尽皆为命尽死也(福谓财物等)。</p><p>　　【二外缘死】谓不顺天命以丧其身故名外缘死如非分自??或横遭他人所??或二人怒气相加自他俱死皆为外缘死也。</p><p>　　二种<a href=\"/remen/bushi.html\" class=\"keylink\" target=\"_blank\">布施</a>(出大智度论)</p><p>　　【一净施】谓布施时不求世间名誉福利等报但为出世善根及资助涅盘之因以清净心而行布施故名净施(梵语涅盘华言灭度)。</p><p>　　【二不净施】谓以妄心求于<a href=\"/remen/fubao.html\" class=\"keylink\" target=\"_blank\">福报</a>而行布施如<a href=\"/remen/banruo.html\" class=\"keylink\" target=\"_blank\">般若</a>经云或畏失财故施与或恐诃骂故施与或为求势故施与如是种种<a href=\"/remen/yinyuan1.html\" class=\"keylink\" target=\"_blank\">因缘</a>与净相违是名不净施。</p><p>　　二种法施(出般若经)</p><p>　　【一世间法施】谓菩萨虽为诸有情宣说开示五<a href=\"/remen/shentong.html\" class=\"keylink\" target=\"_blank\">神通</a>等一切诸法然未能出离世间故名世间法施(五神通者一足不履地二知人心命三回眼千里四呼名即至五石壁无碍也)。</p><p>　　【二出世间法施】谓菩萨为诸有情宣说开示三<a href=\"/remen/jietuo.html\" class=\"keylink\" target=\"_blank\">解脱</a>门等一切圣法依此而修即得出离世间故名出世间法施(三解脱门者一空解脱门二<a href=\"/remen/wuxiang.html\" class=\"keylink\" target=\"_blank\">无相</a>解脱门三无作解脱门也)。</p><p>　　二种身行施(出大智度论)</p><p>　　【一生身行施】谓菩萨以父母所生之身能以一切宝物及以身命布施心不吝惜是名生身行施。</p><p>　　【二法身行施】谓菩萨舍生身已得法身时能于十方世界以种种珍宝衣服饮食给施一切众生又能一时之顷随众生音声普为<a href=\"/remen/shuofa.html\" class=\"keylink\" target=\"_blank\">说法</a>是名法身行施。</p><p>　　二种施(出法界次第)</p><p>　　【一财施】财施者谓以饮食衣服田宅珍宝等一切自己所有资身之具悉能施与它人也金光明最胜王经云财施之福不出<a href=\"/remen/sanjie.html\" class=\"keylink\" target=\"_blank\">三界</a>唯伏贪爱但济一世之贫而不能令其得道譬如灯光止明一室是也(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【二法施】法施者谓从诸佛及善知识或从经卷闻说世间出世间善法以清净心为人演说也金光明最胜王经云法施兼利自他能令众生出于三界断诸<a href=\"/remen/fannao.html\" class=\"keylink\" target=\"_blank\">烦恼</a>成就慧身譬如日光遍照<a href=\"/remen/daqianshijie.html\" class=\"keylink\" target=\"_blank\">大千世界</a>是也(世间法者即<a href=\"/remen/wujie.html\" class=\"keylink\" target=\"_blank\">五戒</a>十善及治世之法也出世间法者即三乘所修<a href=\"/remen/sidi.html\" class=\"keylink\" target=\"_blank\">四谛</a><a href=\"/remen/liudu.html\" class=\"keylink\" target=\"_blank\">六度</a>等法也)。</p><p>　　二戒(出华严孔目)</p><p>　　【一性戒】谓杀盗邪淫<a href=\"/remen/wangyu.html\" class=\"keylink\" target=\"_blank\">妄语</a>此四性自是戒不待佛制人若持之即得福犯之即得罪是名性戒。</p><p>　　【二遮戒】遮即遮止谓饮酒多有过失能犯诸戒是故佛特遮止令不毁犯乃能守护余之<a href=\"/remen/lvyi.html\" class=\"keylink\" target=\"_blank\">律仪</a>是名遮戒。</p><p>　　二戒(出毗婆沙论)</p><p>　　【一道共戒】谓于见道<a href=\"/remen/xiudao.html\" class=\"keylink\" target=\"_blank\">修道</a>位中不作意持自然不犯戒与道俱发是名道共戒此戒既是初果二果三果所得即是无漏戒也(见道即初果修道即二果三果也无漏者不漏落三界<a href=\"/remen/shengsi.html\" class=\"keylink\" target=\"_blank\">生死</a>也)。</p><p>　　【二定共戒】谓发得初禅二禅三禅四禅天定之时不作意持自然不犯戒与定俱发是名定共戒此戒断惑未尽未出生死即是有漏戒也。</p><p>　　二戒(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　【一随相戒】随即随顺相即形相谓依如来教染衣<a href=\"/remen/chujia.html\" class=\"keylink\" target=\"_blank\">出家</a>乞食自活不犯威仪是名随相戒。</p><p>　　【二离相戒】离即远离谓持戒之人心无所着则一切戒犹如<a href=\"/remen/xukong.html\" class=\"keylink\" target=\"_blank\">虚空</a>了无持犯之相是名离相戒。</p><p>　　二戒(出涅盘经)</p><p>　　【一性重戒】谓杀盗[淫-壬+(工/山)]妄皆性业也不待佛制持而不犯性自是善犯而不持性自是罪若犯之者其罪极重是名性重戒。</p><p>　　【二息世讥嫌戒】谓佛所制出家之人凡世间治生产业及一切非道所宜之事皆不应为以止世人之所讥诮嫌疑是名息世讥嫌戒。</p><p>　　二戒(出涅盘经)</p><p>　　【一威仪戒】威仪戒者谓<a href=\"/remen/shoujie.html\" class=\"keylink\" target=\"_blank\">受戒</a>已惟务修饰容止诳惑于世盖由好求名利欲人恭敬者也。</p><p>　　【二从戒戒】从戒戒者谓崸从佛制清净三业盖其内外相称不为世事但求真实利益不要虚誉者也(三业者身业口业意业也)。</p><p>　　出家二戒(出天台四教仪集注)</p><p>　　【一<a href=\"/remen/shijie.html\" class=\"keylink\" target=\"_blank\">十戒</a>】谓一不杀二不盗三不[淫-壬+(工/山)]四不妄语五不饮酒六不坐高广大床七不着花鬘衣八不观听歌舞九手不捉金银财宝十不过中食此十戒是初出家<a href=\"/remen/shani.html\" class=\"keylink\" target=\"_blank\">沙弥</a>所持是为出家十戒(梵语沙弥华言息慈息世染之情慈济群生也)。</p><p>　　【二<a href=\"/remen/juzujie.html\" class=\"keylink\" target=\"_blank\">具足戒</a>】具足戒者即二百五十戒也谓波罗夷法凡四条(梵语波罗夷华言极恶)僧伽婆尸沙法凡一十三条(梵语僧伽婆尸沙华言僧残谓犯此戒如人被他斫残命虽未尽形已残废故也)不定法凡二条(谓<a href=\"/remen/biqiu.html\" class=\"keylink\" target=\"_blank\">比丘</a>犯非法语或以波罗夷法治之或以僧伽婆尸法治之或以波逸提法治之故名不定也)尼萨??波逸提法凡三十条(梵语尼萨耆华言舍谓因财物等犯贪慢心令舍入僧众故梵语波逸提华言堕谓不舍当堕<a href=\"/remen/diyu.html\" class=\"keylink\" target=\"_blank\">地狱</a>也)波逸提法凡九十条波罗提提舍尼法凡四条(梵语波罗提提舍尼华言向彼悔僧只律云此罪应对众发露故名向彼悔)众学戒法凡一百条(此等戒法令比丘众皆学故名众学也)灭诤法凡七条(谓有诤事起即应除灭故名灭诤法)此二百五十戒是出家比丘所持是名出家具足戒(梵语比丘华言乞士)。</p><p>　　在家二戒(出毗婆沙论)</p><p>　　【一五戒】谓不<a href=\"/remen/shasheng.html\" class=\"keylink\" target=\"_blank\">杀生</a>不偷盗不邪[淫-壬+(工/山)]不妄语不饮酒此五戒是在家之人所持故名在家五戒。</p><p>　　【二八戒】谓五戒之后更加不坐高广大床不着花鬘璎珞不习歌舞戏乐此八戒亦是在家之人所持故名在家八戒。</p><p>　　邪正二戒(出天台四教仪集注)</p><p>　　【一邪戒】谓外道之人执邪为道非因计因自计前世因从鸡中来便即独立行于苦行或计因从狗中来便即啖食粪秽行于苦行是名邪戒。</p><p>　　【二正戒】谓佛未出世时轮王亦教人行于不杀不盗等十善即此十善戒法是名正戒(十善者不杀生不偷盗不邪[淫-壬+(工/山)]不妄语不两舌不恶口不绮语不贪欲不瞋恚不邪见也)。</p><p>　　二持(出华严经?)</p><p>　　【一止持】止即制止谓止身口令不杀不盗不邪[淫-壬+(工/山)]不妄语等是名止持。</p><p>　　【二作持】作犹行也谓既不杀生又能<a href=\"/remen/fangsheng.html\" class=\"keylink\" target=\"_blank\">放生</a>既不偷盗又能布施既不邪[淫-壬+(工/山)]又能恭敬既不妄语又能实语是名作持。</p><p>　　二种<a href=\"/remen/jingjin.html\" class=\"keylink\" target=\"_blank\">精进</a>(出法界次第)</p><p>　　【一身精进】谓身勤修善法昼夜行道礼诵讲说劝助开化是名身精进(劝助者奖劝赞助也开化者说法开导化度于人也)。</p><p>　　【二心精进】谓心勤<a href=\"/remen/xingshan.html\" class=\"keylink\" target=\"_blank\">行善</a>道心心相续无有间歇是名心精进。</p><p>　　二种精进心(出法华忏仪)</p><p>　　谓行人熏修忏法即当克取限期破诸惑障如修法华<a href=\"/remen/sanmei.html\" class=\"keylink\" target=\"_blank\">三昧</a>以三七日为期于中<a href=\"/remen/lifo.html\" class=\"keylink\" target=\"_blank\">礼佛</a><a href=\"/remen/chanhui.html\" class=\"keylink\" target=\"_blank\">忏悔</a>行道诵经有事有理俱当精进故有二种心也(梵语三昧华言正定三七日二十一日也)。</p><p>　　【一事中修忍精进】谓行人于道场三七日中行仪纯备当礼佛时一心????观想金容端严殊妙俨然在目心不异缘乃至忏悔行道诵经<a href=\"/remen/zuochan.html\" class=\"keylink\" target=\"_blank\">坐禅</a>悉皆一心令与行<a href=\"/remen/faxiang.html\" class=\"keylink\" target=\"_blank\">法相</a>应无有<a href=\"/remen/xiedai.html\" class=\"keylink\" target=\"_blank\">懈怠</a>是名事中修一心精进。</p><p>　　【二理中修一心精进】谓行人初入道场乃至三七日满于其中间所作行仪常当照了一心寂静如礼佛时即知能礼所礼本性空寂虽曰空寂而自然<a href=\"/remen/ganying.html\" class=\"keylink\" target=\"_blank\">感应</a>道交不可思议盖由理体平等生佛不二虽无能礼之人而有我身礼诸佛前虽无所礼之佛而有诸佛随心显现如是念念无有懈怠是名理中修一心精进(生佛者众生诸佛也)。</p><p>　　二种忍辱(出大智度论)</p><p>　　【一非众生数忍辱】谓菩萨若遇风寒冷热水雨等无情之物恼??之时安然忍受初不瞋恚是名非众生数忍辱。</p><p>　　【二众生数忍辱】谓菩萨若遇有情众生加恶于我亦能忍受略不瞋恨是名众生数忍辱。</p><p>　　二种分别真伪禅相(出修习<a href=\"/remen/zhiguan.html\" class=\"keylink\" target=\"_blank\">止观</a>坐禅法要)</p><p>　　【一辨邪伪禅发相】谓修禅之人于<a href=\"/remen/chanding.html\" class=\"keylink\" target=\"_blank\">禅定</a>中或觉自身如缚如压或时身轻欲飞或欢喜躁动忧愁悲思如是种种邪伪之相与禅俱<a href=\"/remen/faxin.html\" class=\"keylink\" target=\"_blank\">发心</a>若爱着即与鬼法相应多失心颠狂是故修禅定者于此诸相即当一心寂静辨其邪伪知彼虚诳不爱不着则自然灭谢是为辨邪伪禅发相。</p><p>　　【二辨真正禅发相】谓修禅之人于禅定中端心<a href=\"/remen/zhengnian.html\" class=\"keylink\" target=\"_blank\">正念</a>离诸昏散但觉身心安隐泯然虚豁空明清净寂静无为而与正定相应如前所说一切邪伪之相了无所见是为辨真正禅发相。</p><p>　　二种寂静(出释氏要览)</p><p>　　【一身寂静】谓舍家恩爱及众缘务闲居静处远离愦闹身诸恶行一切不作是名身寂静。</p><p>　　【二心寂静】谓于贪瞋痴等悉皆远离修习禅定无有散乱意诸恶行一切不作是名心寂静。</p><p>　　二种愿(出大智度论)</p><p>　　【一可得愿】谓修福可得人天中生修<a href=\"/remen/jiedinghui.html\" class=\"keylink\" target=\"_blank\">戒定慧</a>可得阿罗汉乃至<a href=\"/remen/foguo.html\" class=\"keylink\" target=\"_blank\">佛果</a>是名可得愿(梵语阿罗汉华言无学)。</p><p>　　【二不可得愿】谓人以己智力而欲筹量虚空尽其边际终不可得是名不可得愿。</p><p>　　二种修行(出涅盘经)</p><p>　　【一真实修行】谓依佛所说能知涅盘<a href=\"/remen/foxing.html\" class=\"keylink\" target=\"_blank\">佛性</a>等相而修诸行是名真实修行(梵语涅盘华言灭度)。</p><p>　　【二不实修行】谓不知涅盘佛性等相而修诸行是名不实修行。</p><p>　　二因缘发起<a href=\"/remen/zhengjian.html\" class=\"keylink\" target=\"_blank\">正见</a>(出大智度论)</p><p>　　【一外闻<a href=\"/remen/zhengfa.html\" class=\"keylink\" target=\"_blank\">正法</a>】谓众生虽具正念必从智人闻说正法然后正见始得开发譬如谷麦内具种子外滋雨泽然后其芽始得生起是故若欲正见开明必湏外闻正法。</p><p>　　【二内有正念】谓众生虽闻正法发起正见实由内心正念本具譬如洪钟虽待人扣声非外有是故若欲正见开发必湏内有正念。</p><p>　　二种心(出地持经)</p><p>　　【一安隐心】谓菩萨为诸众生造诸惑业而受生死逼迫之苦沉溺恶道即为种种开示除不善法置之善处令彼之心各获安隐也。</p><p>　　【二快乐心】谓菩萨为诸众生贫乏困苦无所依怙即起大慈之心利济摄受平等<a href=\"/remen/154932.html\" class=\"keylink\" target=\"_blank\">饶益</a>令彼之心各得快乐也。</p><p>　　意业有二种心(出大乘理趣<a href=\"/remen/liuboluomi.html\" class=\"keylink\" target=\"_blank\">六波罗蜜</a>经)</p><p>　　意业者意根所起之业也谓修行之人于布施持戒忍辱禅定<a href=\"/remen/zhihui.html\" class=\"keylink\" target=\"_blank\">智慧</a>等五度非精进力不能成就身口意三善业亦由精进力方得发生然三业之中意业最胜故有二种心也。</p><p>　　【一精进心】谓发<a href=\"/remen/putixin.html\" class=\"keylink\" target=\"_blank\">菩提心</a>修习善业昼夜禅诵不令放舍远离一切懈怠心也。</p><p>　　【二退转心】谓于诸善法不能进修或暂时发心修行辄生退屈则不能到于涅盘<a href=\"/remen/bian.html\" class=\"keylink\" target=\"_blank\">彼岸</a>也。</p><p>　　二种忏悔(出补助仪并天台四教仪)</p><p>　　梵语忏摩华言悔过华梵兼举故名忏悔又忏名修来悔名改往谓修未来之善果改已往之恶因也。</p><p>　　【一事忏悔】事即事仪谓身则<a href=\"/remen/libai.html\" class=\"keylink\" target=\"_blank\">礼拜</a>瞻敬口则称唱赞诵意则存想圣容三业殷勤求哀忏悔过去见在所作罪业一依事仪是名事忏悔。</p><p>　　【二理忏悔】理即理性谓过现所作一切罪业皆从心起若了自心本性空寂则一切罪相亦皆空寂是名理忏悔。</p><p>　　二种白法(出华严经随?演义钞)</p><p>　　白法者白净之法也地狱等法名为黑法人天等法名为白法光明文句云白法湏尚黑法湏舍是也。</p><p>　　【一惭白法】谓内自羞惭不敢作恶修习善法止息恶行是名惭白法。</p><p>　　【二愧白法】谓内自惶愧发露罪瑕更不敢作修习善法止息恶行是名愧白法。</p><p>　　二种劝请(出大智度论)</p><p>　　【一佛初成道劝请转法轮】谓佛初成道时菩萨劝请言我某甲请佛<a href=\"/remen/shizun.html\" class=\"keylink\" target=\"_blank\">世尊</a>为众生转法轮度脱一切是名劝请转法轮(某甲者称自己名也)。</p><p>　　【二佛欲入灭劝请住世】谓佛欲舍<a href=\"/remen/shouming.html\" class=\"keylink\" target=\"_blank\">寿命</a>入涅盘时菩萨劝请言我某甲请佛世尊久住世间无央数劫度脱一切众生是名劝请住世(劫梵语具云劫波华言分别时节)。</p><p>　　二种资粮(出宝积经)</p><p>　　资即资助粮即粮食如人欲涉远道必假粮食以为资助盖譬菩萨修行欲证佛果必藉福智二法以为资助故名资粮也。</p><p>　　【一福德资粮】谓布施持戒等所作善因乃至具足修习一切<a href=\"/remen/fofa.html\" class=\"keylink\" target=\"_blank\">佛法</a>是名福德资粮。</p><p>　　【二智德资粮】谓修习正观心无杂乱勤求妙智无暂休息乃至具足修习一切佛法是名智德资粮。</p><p>　　二种<a href=\"/remen/gongyang.html\" class=\"keylink\" target=\"_blank\">供养</a>(出<a href=\"/fojing/puxianxingyuanpin/yuanwen.html\" class=\"keylink\" target=\"_blank\">普贤行愿品</a>)</p><p>　　【一财供养】经云所有十方一切佛??极微尘数中一一各有一切世界极微尘数佛一一佛所各有菩萨海会围绕我以普贤<a href=\"/remen/xingyuan.html\" class=\"keylink\" target=\"_blank\">行愿</a>力故悉以上妙诸供养具而为供养所谓华鬘音乐伞盖衣服及烧种种香然种种灯一一如湏弥山以如是等诸供养具常为供养是名财供养(梵语湏弥华言妙高)。</p><p>　　【二法供养】经云诸供养中法供养最所谓如说修行供养利益众生供养摄受众生供养代众生苦供养勤修善根供养不舍菩萨业供养不离菩提心供养以前财供养无量<a href=\"/remen/gongde.html\" class=\"keylink\" target=\"_blank\">功德</a>比今供养一念功德百分不及一是名法供养(利益众生摄受众生名法供养者必因说法方能利益摄受即是以法供养如来也代众生苦名法供养者因发大悲之心方能代众生苦亦是以法供养如来也勤修善根即是勤修善法也菩萨业者即菩萨所修之法也)。</p><p>　　二善(出大智度论)</p><p>　　【一未生善】谓戒定慧等诸善之法未曾修习是名未生善善若未生当勤修习令其得生也。</p><p>　　【二已生善】谓戒定慧等诸善之法已曾修习名已生善善若已生当勤修习令其增长也。</p><p>　　二种<a href=\"/remen/futian.html\" class=\"keylink\" target=\"_blank\">福田</a>(出大智度论)</p><p>　　论云施主有二种一者贫二者富皆能于<a href=\"/remen/sanbao.html\" class=\"keylink\" target=\"_blank\">三宝</a>中种福故名二种福田(三宝者佛宝法宝僧宝也)。</p><p>　　【一贫福田】谓贫穷之人虽无财物供养若能礼事恭敬亦得福报是名贫福田。</p><p>　　【二富福田】谓富贵之人既能礼事恭敬又以财物供养而得福报是名富福田。</p><p>　　二种福田(出大方便佛报恩经)</p><p>　　田以生长为义谓人于应供养者而供养之则能获诸福报如农服力田亩而有秋成之利故名福田。</p><p>　　【一有作福田】谓于诸佛菩萨父母师长之所生恭敬心修诸供养不惟得福亦可成道若有冀望福报之心乃是有为而作故名有作福田。</p><p>　　【二无作福田】谓于诸佛菩萨父母师长之所生恭敬心修诸供养不惟得福亦可成道若无冀望福报之心乃是无为而作故名无作福田。</p><p>　　二利(出金刚般若经取着不坏假名论)</p><p>　　【一自利】谓于如来所说经典自能受持读诵听闻思惟如理修习成就胜果是名自利。</p><p>　　【二利他】谓能以己所受之法展转为人演说令其修习断惑<a href=\"/remen/zhengguo.html\" class=\"keylink\" target=\"_blank\">证果</a>是名利他。</p><p>　　二种阐提(出<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>)</p><p>　　阐提梵语具云一阐提华言信不具亦云极恶。</p><p>　　【一舍一切善根一阐提】舍善根者楞伽经云谓谤菩萨藏及作恶言不肯随顺经律之法是名舍一切善根一阐提(菩萨藏者藏即含藏也谓诸大乘经典含藏一切文理是菩萨所修所证之法故名菩萨藏)。</p><p>　　【二于无始众生发愿一阐提】谓世间众生穷劫有之无有初始故名无始众生菩萨发愿度诸众生以本愿力现为阐提故楞伽经云菩萨以本愿方便不般涅盘是名于无始众生发愿一阐提。</p><p>　　二种见(出大智度论)</p><p>　　此二种见即十使中之边见也外道之人于身见上计我断常执常非断执断非常随执一边故名边见(十使者一身见二边见三邪见四见取五戒取六贪七瞋八痴九慢十疑也)。</p><p>　　【一常见】论云见五众常即外道自谓色受想行识今世虽灭未来复生相续不断是名常见(五众者即色受想行识<a href=\"/remen/wuyin.html\" class=\"keylink\" target=\"_blank\">五阴</a>也)。</p><p>　　【二断见】论云见五众灭即外道自谓色受想行识今世灭已更不再生是名断见。</p><p>　　鬼二生(出俱舍释论)</p><p>　　【一鬼胎生】论云女饿鬼白目连云我夜生五子昼时亦生五子生已皆食尽如此我无饱此鬼即是胎生也。</p><p>　　【二鬼化生】谓不从胎??等生但无而忽有变现不测此鬼即为化生也。</p><p>　　二罪(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>略?钞)</p><p>　　【一性罪】性罪者即杀盗[淫-壬+(工/山)]妄四种重戒不待佛制性是恶故犯之则有罪报也。</p><p>　　【二遮罪】遮罪者即酒戒也谓佛制此酒戒意为遮止无犯守护余戒使不故犯如有犯者则获遮制之罪也。</p><p>　　二吉罗(出翻译名义)</p><p>　　梵语具云突吉罗华言恶作恶说。</p><p>　　【一身恶作】谓身行杀盗邪[淫-壬+(工/山)]等恶是名身恶作。</p><p>　　【二口恶说】谓口出妄言绮语两舌恶口等是名口恶说。</p><p>　　二恶(出大智度论)</p><p>　　【一已生恶】谓贪瞋痴及杀盗[淫-壬+(工/山)]等诸恶之法已起于心已见于事者是名已生恶恶若已生速令除灭也。</p><p>　　【二未生恶】谓贪瞋痴及杀盗[淫-壬+(工/山)]等诸恶之法于心未起于事未见是名未生恶恶若未起防令不生也。</p><p>　　二种恶事(出大智度论)</p><p>　　【一众生恶事】谓诸众生贪欲瞋恚愚痴不依父母师长教诲造种种恶是名众生恶事。</p><p>　　【二土地恶事】谓土地之中或有饥荒疾疫毒气流行无处不有是名土地恶事。</p><p>　　二烦恼(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一根本烦恼】根本烦恼者即无明惑也谓此根本无明之惑能出生一切烦恼也。</p><p>　　【二随烦恼】随烦恼者即见思二惑也谓此见思二惑随于一切违顺境上起贪瞋痴等烦恼随逐不舍也。</p><p>　　二烦恼(出大智度论)</p><p>　　【一内着烦恼】谓身见边见等诸烦恼于内心不了而起执着故名内着烦恼(身见者谓众生妄执色受想行识之五阴为自身也边见者妄于身见中或执为断或执为常各执一边名边见也)。</p><p>　　【二外着烦恼】谓贪瞋痴等烦恼于外境不了而起贪着故名外着烦恼。</p><p>　　二烦恼(出华严经?)</p><p>　　【一随眠烦恼】依附不舍曰随五情暗??曰眠谓无明烦恼种子潜伏第八藏识之中能生一切妄惑是名随眠烦恼也(五情者即眼耳鼻舌身五根也)。</p><p>　　【二现行烦恼】谓六根对六尘境现起贪瞋痴等烦恼是名现行烦恼也(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　二惑(出释签)</p><p>　　【一理惑】谓根本无明之惑能障覆中道之理不能显发是名理惑。</p><p>　　【二事惑】谓尘沙惑能障化导则覆俗谛之法见思惑能阻空寂则覆<a href=\"/remen/zhendi.html\" class=\"keylink\" target=\"_blank\">真谛</a>之法是名事惑。</p><p>　　二惑(出华严经随?演义钞)</p><p>　　【一现行惑】谓六根对六尘现起贪瞋痴等烦恼令心昏迷障诸善法是名现行惑(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【二种子惑】种子者即根本无明也谓因此无明则能生一切烦恼障诸善法是名种子惑。</p><p>　　见思二惑(出天台四教仪集注)</p><p>　　惑迷惑也谓诸众生于一切法不了<a href=\"/remen/zixing.html\" class=\"keylink\" target=\"_blank\">自性</a>本空妄生执着惑于正道<a href=\"/remen/liuzhuan.html\" class=\"keylink\" target=\"_blank\">流转</a>生死故名惑也又名二缚由此惑业缠缚住着三界不能脱离也又名二结结即缚之义也(三界者欲界色界无色界也)。</p><p>　　【一见惑】分别曰见谓意根对法尘非理筹度起诸邪见如外道计断计常乃至有无等见是名见惑。</p><p>　　【二思惑】贪爱曰思谓眼耳鼻舌身五根对于色声香味触五尘贪爱染着迷而不觉是名思惑。</p><p>　　客尘二义(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　【一客义】谓见思等惑皆由众生不了外尘之境种种<a href=\"/remen/wangxiang.html\" class=\"keylink\" target=\"_blank\">妄想</a>而生若以智慧观察惑体本空则法性理显惑亦何有经云不住名客是名客义。</p><p>　　【二尘义】谓微细之惑而能染污清净真性譬如牖隙光流诸尘相现亦能乱于虚空之性若智慧发明了惑本无则空理现前尘亦何有经云澄寂名空摇动名尘是名尘义。</p><p>　　<a href=\"/remen/erzhang.html\" class=\"keylink\" target=\"_blank\">二障</a>(出圆觉略?)</p><p>　　【一理障】谓本觉心源湛然清净由无明妄染碍正知见不达真如之理是名理障。</p><p>　　【二事障】谓众生由无明障覆生死相续无由脱离是名事障。</p><p>　　二障(出楞严经义海并宗镜录)</p><p>　　【一烦恼障】谓昏烦之法恼乱心神不能显发妙明真性是名烦恼障。</p><p>　　【二所知障】所知障亦名智障谓执所证之法障蔽智慧之性是名所知障。</p><p>　　二障(出天亲论)</p><p>　　障即障碍如<a href=\"/fojing/jingangjing/39210.html\" class=\"keylink\" target=\"_blank\">金刚经</a>中湏菩提得无诤三昧盖由离此二障故也(梵语湏菩提华言空生)。</p><p>　　【一烦恼障】烦恼即见思惑也谓湏菩提<a href=\"/remen/zhengde.html\" class=\"keylink\" target=\"_blank\">证得</a>第四阿罗汉果时见思二惑俱已断尽心空寂静诤从何起是故得于无诤实由离此烦恼障也(梵语阿罗汉华言无学)。</p><p>　　【二三昧障】梵语三昧华言正定即无诤三昧也谓湏菩提证得第四果时既得无诤三昧若于此三昧心有取着即为有诤是故得于无诤实由离此三昧障也。</p><p>　　二业(出<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>)</p><p>　　【一引业】谓若宿世善业引发生于人中则得珍宝丰足多受快乐若由宿世恶业引发生于人中则感贫穷困乏受诸苦恼是名引业。</p><p>　　【二满业】谓由宿世修一善业感一生中大富多财乘此更修众善展<a href=\"/remen/zhuansheng.html\" class=\"keylink\" target=\"_blank\">转生</a>官贵家乃至<a href=\"/remen/yuanman.html\" class=\"keylink\" target=\"_blank\">圆满</a>究竟善果是名满业若由宿世造一恶业感一生贫穷苦恼乘此更造众恶展转生贫穷家乃至圆满极恶之果是名满业。</p><p>　　轻重二业(出涅盘经)</p><p>　　经云或有重业可得作轻或有轻业可得作重以人有智有愚故也。</p><p>　　【一重业轻受】重业轻受者谓有智之人以智慧力修习梵行能令地狱重业现世轻受也。</p><p>　　【二轻业重受】轻业重受者谓愚痴之人以愚痴故增其业力能令现世轻业地狱重受也。</p><p>　　二碍(亦名二障出宗镜录并演义钞)</p><p>　　【一烦恼碍】谓见思二惑起种种昏烦之法恼乱心神以致障碍无漏法性是名烦恼碍。</p><p>　　【二智碍】(即所知障)谓由根本无明之惑覆蔽法性而于中道种智则成障碍故名智碍。</p><p>　　束芦二义(出宗镜录)</p><p>　　【一互相依】谓如束芦互相依倚以譬六根六尘更相由藉而成染惑也以由根依尘故而发妄知尘依根故而有幻相是名互相依(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【二取中空】谓取芦苇中本空虚自性不实以譬根尘中间各无自性一切皆空是名取中空。</p><p>　　二悭(出地持经)</p><p>　　【一财悭】谓吝惜财物无怜愍心见诸贫穷困乏不能惠施是名财悭。</p><p>　　【二法悭】谓悭惜佛法怀妒嫉心恐他胜己不肯教导余人是名法悭。</p><p>　　二爱(出大智度论)</p><p>　　【一欲爱】谓众生爱念妻子及贪染五欲等是名欲爱(五欲者以色声香味触五尘能起人贪欲之心也)。</p><p>　　【二法爱】谓菩萨以平等心而生法喜欲令一切众生皆至佛道是名法爱。</p><p>　　二种邪见(出中论)</p><p>　　【一破世间乐邪见】谓人若言无罪福报亦无如来等贤圣因起此邪见舍善为恶当堕苦趣失人天乐是名破世间乐邪见。</p><p>　　【二破涅盘道邪见】梵语涅盘华言灭度谓人贪着于我分别有无起善灭恶因起善故得世间之乐因分别有无故不得涅盘道是名破涅盘道邪见。</p><p>　　二种妄见(出楞严经)</p><p>　　【一别业妄见】谓诸众生迷失真性自起妄见见有一切虚妄境界或苦或乐若人不失本真即不见有虚妄境界譬如一人病目夜见灯光别有圆影五色重叠不病目者即不见灯别有圆影是名别业妄见。</p><p>　　【二同分妄见】谓诸众生迷失真性同见一切虚妄境界同受苦乐同业所感譬如一国之人同见瘴恶不祥之事是名同分妄见。</p><p>　　二种无知(出天台四教仪集注)</p><p>　　【一染污无知】染污无知者即见思惑也以无明为体谓见思惑能染污真性无所明了也。</p><p>　　【二不染污无知】不染污无知者即尘沙惑也以劣慧为体谓此惑是他人分上见思之惑种数多故如尘若沙名为尘沙既是他人之惑不能染污我之真性菩萨智慧广大能令他人断见思惑于菩萨分上即是断尘沙惑二乘之人智慧狭劣不能令他断见思惑是名不染污无知(二乘者声闻乘缘觉乘也)。</p><p>　　二种颠倒(出楞严经)</p><p>　　【一众生颠倒】谓众生不明自性逐妄迷真随顺妄惑而造妄业由此妄业展转相生轮转三界不能返妄归真故名众生颠倒。</p><p>　　【二世界颠倒】世谓过去现在未来迁流为世界谓东西南北四方分位为界以世涉方故名世界颠倒者众生迷失真性念念迁流住妄境界起诸倒见故名世界颠倒。</p><p>　　二贫(出大智度论)</p><p>　　【一财贫】谓其先世不能布施不作众善之福是故现世乏于资生种种财物是名财贫。</p><p>　　【二法贫】谓众生起诸邪见不信正法不修善行则无功德之财资于智慧之命是名法贫。</p><p>　　二缘(出楞伽经)</p><p>　　【一外缘】谓众生所依世界皆由妄想因缘而生譬如因泥团柱轮绳水等诸方便缘而有瓶生是名外缘(泥团柱轮绳水者谓世之陶匠作瓶以泥团为坯以木为轮柱以绳转轮以水旋之方能成瓶也)。</p><p>　　【二内缘】谓众生之身因无明爱业等缘出生阴界入法是名内缘(无明者无所明了也爱者于五阴之境而起贪爱以为惑也业者由心不了遂动身口而作以为业也阴即五阴谓色阴受阴想阴行阴识阴也界即十八界谓眼界色界眼识界耳界声界耳识界鼻界香界鼻识界舌界味界舌识界身界触界身识界意界法界<a href=\"/remen/yishi.html\" class=\"keylink\" target=\"_blank\">意识</a>界也入即十二入谓眼入耳入鼻入舌入身入意入色入声入香入味入触入法入也)。</p><p>　　二种有漏<a href=\"/remen/yinguo.html\" class=\"keylink\" target=\"_blank\">因果</a>(出大涅盘经)</p><p>　　【一有漏因】漏即漏落生死也因者对果而言谓众生由烦恼结业为因而招三界生死苦果是则烦恼结业名有漏因即集谛也(三界者欲界色界无色界也)。</p><p>　　【二有漏果】果即<a href=\"/remen/guobao.html\" class=\"keylink\" target=\"_blank\">果报</a>之义谓众生由有漏惑业为因而感生死之果名有漏果即苦谛也。</p><p>　　二杀(出梵网经)</p><p>　　【一故杀】故杀者谓作意故伤物命也。</p><p>　　【二误杀】误杀者谓不作意误伤物命也。</p><p>　　二杀(出梵网经)</p><p>　　【一<a href=\"/remen/zisha.html\" class=\"keylink\" target=\"_blank\">自杀</a>】谓无慈悲之心于诸物命辄自杀??是名自杀。</p><p>　　【二教他杀】谓无慈悲之心既自杀生亦教他人杀生是名教他杀。</p><p>　　二报(出华严经?)</p><p>　　【一依报】依报亦名依果即世界国土也谓诸众生各各随其果报之身依之而住故名依报。</p><p>　　【二正报】正报亦名正果即五阴之身也谓诸众生随其所作<a href=\"/remen/shane.html\" class=\"keylink\" target=\"_blank\">善恶</a>之业各各感得此身正受其报故名正报(五阴者色阴受阴想阴行阴识阴也)。</p><p>　　二种杀生报(出法苑珠林)</p><p>　　【一短命】短命者谓因前世伤??物命令其不得以尽天年故感今生自身亦短命也。</p><p>　　【二多病】多病者谓因前世恼??众生令其不得<a href=\"/remen/zizai.html\" class=\"keylink\" target=\"_blank\">自在</a>故感今生自身亦多疾病也。</p><p>　　二种偷盗报(出法苑珠林)</p><p>　　【一贫穷】贫穷者谓因前世盗他财物令彼空乏故感今生自亦贫穷也。</p><p>　　【二不得自在】不得自在者谓因前世劫夺他财而令他人不得自在故感今生虽有财物而属五家不得自在受用也(五家者水火盗贼恶子宫家也)。</p><p>　　二种[淫-壬+(工/山)]报(出法苑珠林)</p><p>　　【一妇不贞洁】妇不贞洁者谓因前世犯他妻妾邪行秽污故感今生妇不贞良端洁也。</p><p>　　【二得不顺意眷属】得不顺意眷属者谓因前世邪[淫-壬+(工/山)]夺人所宠令不如意故感今生眷属常不顺意也。</p><p>　　二种妄语报(出法苑珠林)</p><p>　　【一多被诽谤】多被诽谤者谓因前世不务诚实妄语无信故感今生多被他人诽谤也。</p><p>　　【二为人所诳】为人所诳者谓因前世专以妄语欺诳于人故感今生为人之所诳惑也。</p><p>　　二种两舌报(出法苑珠林)</p><p>　　谓向彼说此向此说彼斗构是非离间和合致令乖分故名两舌。</p><p>　　【一得弊恶眷属】得弊恶眷属者谓因前世两舌使人朋俦分离乖间皆生怨恶故感今生得弊恶眷属也。</p><p>　　【二得不和眷属】得不和眷属者谓因前世两舌离间人之亲爱使不和合故感今生得不和眷属也。</p><p>　　二种恶骂报(出法苑珠林)</p><p>　　【一常闻恶音】常闻恶音者谓因前世口无<a href=\"/foxue/changshi/153461.html\" class=\"keylink\" target=\"_blank\">禁忌</a>发言粗恶令不忍闻故感今生常闻秽恶之音也。</p><p>　　【二恒有诤讼】恒有诤讼者谓因前世恃力怙势好诤健讼恶逆无德故感今生常致诤讼而不和也。</p><p>　　二种邪见报(出法苑珠林)</p><p>　　【一生邪见家】生邪见家者谓因前世邪僻覆心起诸妄见故感今世不具正信之心而生邪见之家也。</p><p>　　【二其心謟曲】其心謟曲者谓因前世邪见心不正直故感今生心常謟曲也。</p><p>　　二种无义语报(出法苑珠林)</p><p>　　【一人不信受】人不信受者谓因前世语言无义即是虚妄故感今生虽有言说人亦不信受也。</p><p>　　【二不能明了】不能明了者谓因前世语言无义皆因暗昧故感今生有所言说而亦不明了也。</p><p>　　二种贪报(出法苑珠林)</p><p>　　【一多欲】多欲者谓因前世纵恣贪欲心无止息故感今生业习不忘倍复增胜而生贪着也。</p><p>　　【二无厌】无厌者谓因前世贪求不已展转驰逐故感今生业习不忘欲心转盛用之无度求之无厌也。</p><p>　　二种瞋报(出法苑珠林)</p><p>　　【一常为他人求其长短】常为他人求其长短者谓因前世不能容物稍不如意即兴嗔恨故感今生被人伺求长短动辄得咎也。</p><p>　　【二常为众人之所恼??】常为众人之所恼??者谓因前世瞋恼众人令不安隐故感今生常被多人之所恼害也。</p><p>　　世界二义(出楞严经)</p><p>　　【一世迁流义】世迁流者谓过去现在未来三世迁流也只如昨日是过去今日是现在明日是未来如此迁移流动无有间歇也。</p><p>　　【二界方位义】界方位者谓东西南北东南西南东北西北上下十方各有定位不相混乱也。</p><p>　　二世间(出翻译名义)</p><p>　　世即隔别之义间即间差之义故名世间。</p><p>　　【一众生世间】谓一切有情众生皆假五阴和合众共而生名为众生又复各各差别不同故名众生世间(五阴者色阴受阴想阴行阴识阴也)。</p><p>　　【二器世间】谓一切无情世界皆假山河大地而成有侧有仰名之为器又复各各差别不同故名器世间。</p><p>　　二种世间清净(出<a href=\"/fojing/wuliangshoujing/40729.html\" class=\"keylink\" target=\"_blank\">无量寿经</a>论)</p><p>　　论云若人一心专念阿弥陀佛毕竟得生安乐国土成就种种功德<a href=\"/remen/zhuangyan.html\" class=\"keylink\" target=\"_blank\">庄严</a>获此二种世间清净(梵语阿弥陀华言无量寿)。</p><p>　　【一器世间清净】谓世界如器隔别名世间差名间故名器世间谓彼安养国土广大无边如太虚空清净光明如日月轮具足珍宝庄严是名器世间清净。</p><p>　　【二众生世间清净】谓所化众生隔别间差故名众生世间谓彼阿弥陀佛于一佛土身不动摇于一切时放大光明悉能遍至十方世界<a href=\"/remen/jiaohua.html\" class=\"keylink\" target=\"_blank\">教化</a>众生令其如实修行离诸染着皆愿<a href=\"/remen/wangsheng.html\" class=\"keylink\" target=\"_blank\">往生</a>我国是名众生世间清净。</p><p>　　二土(出宗镜录)</p><p>　　【一性土】谓法性之理非秽非净非广非狭犹如虚空遍一切处是名性土。</p><p>　　【二相土】谓随诸众生心量所现或净或秽或广或狭是以菩萨所见无诸坑坎众宝庄严众生所见荆??瓦砾秽恶充满是名相土。</p><p>　　二土(出华严经随?演义钞)</p><p>　　【一<a href=\"/remen/jingtu.html\" class=\"keylink\" target=\"_blank\">净土</a>】谓其地纯以金刚所成众宝间错种种庄严皆悉殊胜即<a href=\"/remen/huazang.html\" class=\"keylink\" target=\"_blank\">华藏</a>世界西方安养等世界也以其无有四趣五浊等秽恶是名净土(四趣者修罗趣饿鬼趣畜生趣地狱趣也五浊者劫浊见浊烦恼浊众生浊命浊也)。</p><p>　　【二秽土】谓其地坑坎堆??秽恶充满即<a href=\"/remen/suoposhijie.html\" class=\"keylink\" target=\"_blank\">娑婆世界</a>也以其有四趣五浊等秽恶是名秽土(梵语娑婆华言能忍谓其土之人堪能忍受众苦也)。</p><p>　　二种流(出涅盘经)</p><p>　　【一顺流】流即生死流也盖<a href=\"/remen/liudao.html\" class=\"keylink\" target=\"_blank\">六道</a>众生顺从生死之流唯务趣下而不知返所谓顺生死流逆涅盘道也(六道者天道人道阿修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a>地狱道也)。</p><p>　　【二逆流】谓初果湏陀洹依戒定慧精勤修习则能断三界见惑出离四趣生死而证真空涅盘所谓逆生死流顺涅盘道也(梵语湏陀洹华言逆流亦曰入流三界者欲界色界无色界也四趣者修罗趣饿鬼趣畜生趣地狱趣也)。</p><p>　　二身(出<a href=\"/remen/weishi.html\" class=\"keylink\" target=\"_blank\">唯识</a>论)</p><p>　　【一分假身】分即分限假即形假谓三界内六道众生所受之身支形分段长短臣细各各不同是名分段身(三界者欲界色界无色界也六道者天道人道阿修罗道饿鬼道畜生道地狱道也)。</p><p>　　【二变易身】变即转变易即改易谓二乘等虽出三界尚受方便等土法性之身因移果易是名变易身(二乘者声闻乘缘觉乘也)。</p><p>　　二种色(出宗镜录)</p><p>　　【一内色】内色者谓眼识乃至意识是名内色又眼耳鼻舌身意名内色以其属内身故。</p><p>　　【二外色】外色者谓眼根乃至身根是名外色又色声香味触五尘名外色以其属外境故。</p><p>　　二种色(出大智度论)</p><p>　　【一净色】谓清净美妙之色能生贪欲损坏道业故修道之人宜当远离也。</p><p>　　【二不净色】谓不净丑恶之色能生憎恶障蔽道业故修道之人亦宜远离也。</p><p>　　二种色(出宗镜录)</p><p>　　【一显色】谓青黄赤白光影明暗云烟尘雾等显然可见是名显色。</p><p>　　【二形色】谓长短方圆粗细高下正不正等形相可见是名形色。</p><p>　　二食(出天台四教仪集注)</p><p>　　【一正命食】谓出家之人常乞食自资色身清净活命是名正命食。</p><p>　　【二邪命食】谓出家之人不依正命而食则有五种一为利养故现奇特相二为利养故自说功德三卜相吉?为人说法四高声现威令人畏敬五说所得供养以动人心是名邪命食。</p><p>　　二种存济(出阿毗达磨论)</p><p>　　存即存活济即救济谓以饮食存济其生也。</p><p>　　【一有罪存济】谓有一等之人矫妄诡诈而求饮食如是得饮食已欢喜受用贪爱不舍不见生死过患不知出离之法是名有罪存济。</p><p>　　【二无罪存济】谓非如前人矫妄诡诈而求饮食但以正道而乞饮食得饮食已<a href=\"/remen/rufa.html\" class=\"keylink\" target=\"_blank\">如法</a>受用不贪不爱不着能见生死过患善知出离之法是名无罪存济。</p><p>　　二求(出成实论)</p><p>　　【一得求】谓诸众生欲得诸乐随意求取虽经险难不以为苦如海吞流心无厌足是名得求。</p><p>　　【二命求】谓诸众生取乐生爱不能如实观察乐是苦因反求长命受此诸乐是名命求。</p><p>　　二种数(出华严经?)</p><p>　　【一数量数】数量数者即一多之数量也谓由一多之数而能安立一切诸法也。</p><p>　　【二色心有为数】色即色身心即所起之心皆有生灭名曰有为此色心二法别而言之则有五阴十二入十八界等数目不同故名色心有为数(五阴者色阴受阴想阴行阴识阴也十二入者眼入耳入鼻入舌入身入意入色入声入香入味入触入法入也十八界者眼界色界眼识界耳界声界耳识界鼻界香界鼻识界舌界味界舌识界身界触界身识界意界法界意识界也)。</p><p>　　二种灭(出显扬圣教论)</p><p>　　【一暂时灭】谓如来出世逗机设教化导众生大小乘人皆得解脱机缘既尽更无可化如来即便入灭然如来法身之体如如不动实未尝灭是名暂时灭。</p><p>　　【二究竟灭】谓如来妙觉圆明一切烦恼悉已断灭净尽无余更不复生是名究竟灭。</p><p>　　二边(出摄大乘论释)</p><p>　　【一增益边】谓因缘所生之法若分别推求本无自性众生不了执之为有是名增益边(因缘所生法者谓六根为因六尘为缘根尘相对中间一念心起即是所生法也)。</p><p>　　【二损减边】谓因缘所生之法若分别定无即是损减实有成就之性是名损减边。</p><p>　　二边(出中论)</p><p>　　【一有边】边即边际谓世间一切事物必假众缘具足和合而生皆无自性虽无自性不得言无故名有边。</p><p>　　【二无边】谓世间一切事物既假众缘具足和合而生本无自性若无自性则一切法皆空不得言有故名无边。</p><p>　　二时(出大智度论)</p><p>　　【一迦罗时】梵语迦罗华言实时谓佛于律中诫诸<a href=\"/remen/dizi.html\" class=\"keylink\" target=\"_blank\">弟子</a>听时食遮非时食实有其时故名实时论云毗尼结戒是世界中实非第一义中实是也(梵语毗尼华言善治)。</p><p>　　【二三摩耶时】梵语三摩耶华言假时亦名短时长时论中广约三世无相时法无实故名假时亦名短时长时者谓不同外道定执盖是假设长短而无其实故若短若长悉名三摩耶(三世者过去未来现在也)。</p></div>"
},{
    "title": "大明三藏法数卷第五",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第五　　　　　　昆七</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　三<a href=\"/remen/foshen.html\" class=\"keylink\" target=\"_blank\">佛身</a>(出宗镜录)</p><p>　　【一<a href=\"/remen/zixing.html\" class=\"keylink\" target=\"_blank\">自性</a>身】谓诸如来具无边际真常<a href=\"/remen/gongde.html\" class=\"keylink\" target=\"_blank\">功德</a>是一切法平等实性即此自性亦名法身是名自性身。</p><p>　　【二受用身】受用身有二种一者自受用身谓诸如来修习无量<a href=\"/remen/fuhui.html\" class=\"keylink\" target=\"_blank\">福慧</a>所起无边真实功德恒自受用广大法乐也二者他受用身谓诸如来由平等智示现微妙净功德身居纯<a href=\"/remen/jingtu.html\" class=\"keylink\" target=\"_blank\">净土</a>为住十地诸菩萨众现大<a href=\"/remen/shentong.html\" class=\"keylink\" target=\"_blank\">神通</a>转<a href=\"/remen/zhengfa.html\" class=\"keylink\" target=\"_blank\">正法</a>轮令彼受用大乘法乐也(十地者<a href=\"/remen/huanxi.html\" class=\"keylink\" target=\"_blank\">欢喜</a>地离垢地发光地焰慧地难胜地现前地远行地不动地善慧地法云地也)。</p><p>　　【三变<a href=\"/remen/huashen.html\" class=\"keylink\" target=\"_blank\">化身</a>】谓诸如来以不思议神力变现无量随类化身居净秽土为未登地诸菩萨众及二乘等称其机宜现通<a href=\"/remen/shuofa.html\" class=\"keylink\" target=\"_blank\">说法</a>令其各得诸利乐事是名变化身(二乘者声闻乘缘觉乘也)。</p><p>　　三身(出金光明经玄义)</p><p>　　身即聚集之义谓聚集诸法而成身也所谓理法聚名法身智法聚名报身功德法聚名应身(理法聚名法身者谓聚集法性之法而成此身也智法聚名报身者智即能契法性之智智与法性相合而成此身也功德法聚名应身者由智契理聚集一切功德之法起用化他随机应现而成此身也)。</p><p>　　【一法身】谓始从初住显出法性之理乃至妙觉极果理聚方圆是名法身(初住者即十住位中初之一住也妙觉者<a href=\"/remen/zijue.html\" class=\"keylink\" target=\"_blank\">自觉</a>觉他觉行<a href=\"/remen/yuanman.html\" class=\"keylink\" target=\"_blank\">圆满</a>不可思议故名妙觉理聚方圆者妙觉所证法性之理方始圆满也)。</p><p>　　【二报身】谓始从初住终至妙觉极果智聚方圆由智契理报得此身故云报身。</p><p>　　【三应身】谓始从初住终至妙觉极果功德法聚方圆故能随机应现说种种法度诸<a href=\"/remen/zhongsheng.html\" class=\"keylink\" target=\"_blank\">众生</a>故名应身。</p><p>　　三身遍相(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　【一法身如<a href=\"/remen/xukong.html\" class=\"keylink\" target=\"_blank\">虚空</a>遍】谓法性之身本体周遍如太虚空无有障碍诸佛众生平等具足故名法身如虚空遍。</p><p>　　【二智身如日光遍】智身即自报之身也谓究竟始觉之智能遍破无明之暗显发本有真身譬如日光无幽不烛故名智身如日光遍。</p><p>　　【三色身如日影遍】色身即应身也谓究竟始觉之智契于本觉法身之理则能从体起用遍应众机譬如日光之影不择高下随处映现故名色身如日影遍。</p><p>　　三身华梵(亦名三如来出法华文句)</p><p>　　【一法身毗卢遮那如来】法名可轨诸佛轨之而得<a href=\"/remen/chengfo.html\" class=\"keylink\" target=\"_blank\">成佛</a>以法为身故名法身梵语毗卢遮那华言遍一切处以真如平等性相常然身土无碍故也如来者<a href=\"/fojing/jingangjing/39210.html\" class=\"keylink\" target=\"_blank\">金刚经</a>云无所从来亦无所去故名如来是也。</p><p>　　【二报身卢舍那如来】修因感报名之为报然有自报他报之别自报即理智如如他报即相好无尽是名报身梵语卢舍那华言净满谓诸惑净尽众德悉圆又云光明遍照谓内以智光照真法界(即自报身也)外以身光照应大机(即他报身也)如来者转法轮论云第一义谛名如正觉名来是也(第一义谛者谓中道之理无二无别也)。</p><p>　　【三应身释迦牟尼如来】智与体??能起大用随机普现说法利生故名应身梵语释迦牟尼华言能仁寂默寂默故不住<a href=\"/remen/shengsi.html\" class=\"keylink\" target=\"_blank\">生死</a>能仁故不住<a href=\"/remen/niepan.html\" class=\"keylink\" target=\"_blank\">涅盘</a>如来者成实论云乘如实道来成正觉是也(智与体??者谓自报之智与法身之体??合也梵语涅盘华言灭度)。</p><p>　　三身寿量(出<a href=\"/fojing/miaofalianhuajing/\" class=\"keylink\" target=\"_blank\">法华经</a>文句)</p><p>　　【一法身寿量】法身者师轨法性还以法性为身此身非色质亦非心智强指法性为法身耳言寿量者此非报得命根亦非连持之寿强指不迁不变名之为寿此寿非长量亦非短量经云亦无在世及灭度者非实非虚非如非异等是也。</p><p>　　【二报身寿量】报身者以如如智契如如境以境发智以智照境境智??合即是报身言寿量者境既无量无边<a href=\"/remen/changzhu.html\" class=\"keylink\" target=\"_blank\">常住</a>不灭智亦如是即此<a href=\"/remen/zhihui.html\" class=\"keylink\" target=\"_blank\">智慧</a>名为<a href=\"/remen/shouming.html\" class=\"keylink\" target=\"_blank\">寿命</a>经云我智力如是久修业所得慧光照无量寿命无数劫是也(如如者境如即如智智如即如境盖言境智不二也)。</p><p>　　【三应身寿量】应身者应同万物为身也言寿量者应同连持为寿应同长短为量也智与体??能起大用经云随所应度处处自说名字不同年纪大小等是也。</p><p>　　佛化身三(出观佛<a href=\"/remen/sanmei.html\" class=\"keylink\" target=\"_blank\">三昧</a>海经)</p><p>　　【一大化身千丈】大化身千丈者谓如来为应十地已前等诸菩萨演说妙法令其进修向于<a href=\"/remen/foguo.html\" class=\"keylink\" target=\"_blank\">佛果</a>故化现千丈之身也(十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　【二小化身丈六】小化身丈六者谓如来为应二乘凡夫之人说于<a href=\"/remen/sidi.html\" class=\"keylink\" target=\"_blank\">四谛</a>等法令其舍妄归真而得开悟故化现丈六之身也(二乘者声闻乘缘觉乘也四谛者苦谛集谛灭谛道谛也)。</p><p>　　【三随类不定】随类不定者谓如来誓愿弘深慈悲普覆随诸种类有感即应或现大身满虚空中或现小身丈六八尺等也。</p><p>　　三觉(出翻译名义)</p><p>　　觉有三义谓自觉觉他觉行圆满也唯妙觉果佛具足三觉故华严经云奇?大导师自觉能觉他是也。</p><p>　　【一自觉】谓觉知过去未来现在三世一切诸法常<a href=\"/remen/wuchang.html\" class=\"keylink\" target=\"_blank\">无常</a>等悟性真空了惑虚妄功成妙智道证圆觉故名自觉。</p><p>　　【二觉他】谓运<a href=\"/remen/wuyuan.html\" class=\"keylink\" target=\"_blank\">无缘</a>慈度诸众生皆令离生死苦得涅盘乐故名觉他(梵语涅盘华言灭度)。</p><p>　　【三觉行圆满】谓三惑净尽众德悉备位登妙觉行满果圆故名觉行圆满(三惑者见思惑尘沙惑无明惑也)。</p><p>　　三种常(出佛地论)</p><p>　　【一本性常】本性常者即法身也谓法身本性常住无生无灭也。</p><p>　　【二不断常】不断常者即报身也谓报身常依法身无间断也。</p><p>　　【三相续常】相续常者即应身也亦名变化身谓应身于十方世界没已复现化无穷尽也。</p><p>　　三种神变(出大宝积经)</p><p>　　神即神通变即变化也。</p><p>　　【一说法神变】谓如来无碍大智知诸众生<a href=\"/remen/shane.html\" class=\"keylink\" target=\"_blank\">善恶</a>业因及善恶<a href=\"/remen/guobao.html\" class=\"keylink\" target=\"_blank\">果报</a>或以声闻缘觉之法及以大乘之法而得<a href=\"/remen/jietuo.html\" class=\"keylink\" target=\"_blank\">解脱</a>如是知已则现一切神变而为说法是名说法神变。</p><p>　　【二教诫神变】教即教诲诫即警诫谓如来教诸<a href=\"/remen/dizi.html\" class=\"keylink\" target=\"_blank\">弟子</a>是应作是不应作是应信是不应信是应亲近是不应亲近是法杂染是法清净行如是道得声闻乘行如是道得缘觉乘行如是道成就大乘现诸神变而为教诫是名教诫神变。</p><p>　　【三神通神变】谓如来为调伏憍慢众生故或现一身而作多身或现多身而作一身山崖石壁出入无碍身上出火身下出水身下出火身上出水入地如水履水如地等现诸神变调伏众生是名神通神变。</p><p>　　三佛土(出华严经?)</p><p>　　【一法性土】法性土者即法身如来所依之土乃理土也谓以本识如来藏身为所依持恒顿变现外诸器界则法性土通为诸土之体也(器界者世界如器故也)。</p><p>　　【二受用土】受用土者即报身如来受用之土也受用有二一者若以相应净识所修自利行满从初成佛尽未来际相续变为纯净佛土周圆无际众宝<a href=\"/remen/zhuangyan.html\" class=\"keylink\" target=\"_blank\">庄严</a>是名自受用土二者若以大慈悲力所修化他行满随十地菩萨所宜变成净土或大或小或胜或劣等是也(十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　【三变化土】变化土者即应身如来变化之土也谓佛以不思议神力随诸众生善恶之业变现净秽之土方便设化是也。</p><p>　　佛行离地三意(出华严经随?演义钞并佛说处处经)</p><p>　　【一地有?】谓一切地上皆有诸?或伏或走佛以护生之心恐伤其命故行时足不至地钞云<a href=\"/remen/shizun.html\" class=\"keylink\" target=\"_blank\">世尊</a>履地去地四指是也。</p><p>　　【二地有生草】谓一切地上有草依之生长佛欲全其生意故行时足不至地也。</p><p>　　【三现神通力】谓佛现神通之力飞行<a href=\"/remen/zizai.html\" class=\"keylink\" target=\"_blank\">自在</a>履空如地故行时足不至地也。</p><p>　　如来乞食三意(出法集经)</p><p>　　【一不贪珍味美恶均等】谓如来乞食入诸聚落随施所得不贪珍味若美若恶而无分别是名不贪珍味美恶均等。</p><p>　　【二为破我慢贵贱同游】谓如来乞食为破我慢自高于富贵贫贱等家皆无拣择是名破我慢贵贱同游。</p><p>　　【三慈悲平等大作利益】谓如来无有饥渴羸损瘦乏等苦为众生故以平等慈悲现行乞食广作利益是名慈悲平等大作利益。</p><p>　　佛三事入城(出金刚经?)</p><p>　　【一为女人入城】谓一切女人女子皆为父母及夫主所拘不得辄自出入思仰如来无由得见是故如来入城令彼女人皆得瞻敬观佛三昧海经云若能暂见如来相好光明除六十劫生死之罪获无量福未来生处必见<a href=\"/remen/mile.html\" class=\"keylink\" target=\"_blank\">弥勒</a>(梵语弥勒华言慈氏)。</p><p>　　【二为病人入城】谓如来于病人所常兴救济之心令其离苦得乐是故入城乞食之时凡有病苦者因得瞻视令其病差发<a href=\"/remen/putixin.html\" class=\"keylink\" target=\"_blank\">菩提心</a>。</p><p>　　【三欲令人见相好入城】谓如来福慧庄严具足三十二相八十种好微妙难思人得瞻仰则罪灭福生是故入城令人普见(三十二相者足安平相千辐轮相手指纤长相手足柔软相手足绶网相足跟满足相足趺高好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相<a href=\"/remen/fanyin.html\" class=\"keylink\" target=\"_blank\">梵音</a>深远相眼色如金精相眼睫如牛王相眉间白毫相顶肉髻成相也八十种好一指爪狭长二手足指圆三手足各等无差四手足圆满五筋脉盘结六两踝深隐七行步正直八行步威容齐整九行步安平十行步有仪十一回身顾视十二支节殊胜十三骨节交结十四膝轮圆满十五隐处妙好十六身支润滑十七身容敦肃十八身支坚固十九身支安定二十身相端严二十一身有圆光二十二腹形方正二十三脐深右旋二十四脐厚妙相二十五肌肤匀净二十六手掌充满二十七手文深长二十八唇色红润二十九面门圆满三十舌相长广三十一发声威震三十二音韵美妙三十三鼻高修直三十四诸齿方整三十五诸牙明洁三十六目广清净三十七眼相修广三十八眼睫齐整三十九双眉修长四十双眉绮靡四十一双眉高朗四十二耳厚修长四十三两耳相好四十四容仪端丽四十五额广圆满四十六身分殊胜四十七首发修长四十八首发香洁四十九首发齐整五十首发坚固五十一首发光滑五十二身分坚实五十三身体庄严五十四诸窍清净五十五身力充羙五十六身相严好五十七面轮修广五十八颜貌舒泰五十九面颜光泽六十身支严净六十一毛孔出香六十二面门出香六十三首相妙好六十四身毛纤柔六十五法音圆辩六十六顶相高妙六十七指网分明六十八行不履地六十九神力自持七十威德远震七十一音声和雅七十二观机说法七十三一音演说七十四次第说法七十五等观有情七十六先观后作七十七相好具足七十八顶骨坚实七十九颜容奇妙八十胸臆妙好)。</p><p>　　佛三不能(出景德传灯录)</p><p>　　【一不能免定业】不能免定业者谓佛能空一切相断一切众生之恶而不能自免定业也(定业者决定之业即木枪马麦等报是也)。</p><p>　　【二不能度无缘】不能度无缘者谓佛能化导一切众生而不能度无缘之人也。</p><p>　　【三不能尽生界】不能尽生界者谓佛能度<a href=\"/remen/shijian.html\" class=\"keylink\" target=\"_blank\">世间</a>一切众生而不能令众生界尽也。</p><p>　　三种奇特事(出过去现在<a href=\"/remen/yinguo.html\" class=\"keylink\" target=\"_blank\">因果</a>经)</p><p>　　【一神通奇特】谓佛世尊妙应群机现大神变不可思议使一切众生及诸邪魔外道咸归正化是为神通奇特。</p><p>　　【二慧心奇特】谓佛之智慧心光湛寂照了一切诸法成就一切种智是为慧心奇特。</p><p>　　【三摄受奇特】谓佛善知众生诸根利钝随机摄受开导<a href=\"/remen/jiaohua.html\" class=\"keylink\" target=\"_blank\">教化</a>令彼咸闻法要进修妙行出离生死是为摄受奇特。</p><p>　　佛三语(出华严经随?演义钞)</p><p>　　【一随自意语】谓佛随顺自意说自所证一实等法故名随自意语。</p><p>　　【二随他意语】谓佛一向随顺他机之意说于方便之法导引众生故名随他意语。</p><p>　　【三随自他意语】谓佛为众生说法半随自证之意半随他机之意名随自他意语。</p><p>　　三处不转法轮</p><p>　　【一我慢高山】谓外道之人多起邪见我慢贡高如山峻耸虽闻正法非惟不信复有谤法之过招其恶报是故不为转法轮也。</p><p>　　【二五欲淤泥】谓诸凡夫贪着色声香味触五欲之境沉溺污秽如在淤泥自非身心清净则不能受法是故不为转法轮也。</p><p>　　【三邪见稠林】谓外道凡夫执种种见有如稠林茂密而于正法不能信受是故不为转法轮也。</p><p>　　三轮(出金光明经文句)</p><p>　　轮即车轮有摧碾之用以譬如来身业现通口业说法意业鉴机而能摧碾众生<a href=\"/remen/fannao.html\" class=\"keylink\" target=\"_blank\">烦恼</a>惑业是故名为三轮也。</p><p>　　【一身轮】身轮亦名神通轮谓佛说法必先现神通警动众生机情令生正信也。</p><p>　　【二口轮】口轮亦名正教轮谓佛所说之法无不为令众生翻邪归正依教<a href=\"/remen/xiuxing.html\" class=\"keylink\" target=\"_blank\">修行</a>也。</p><p>　　【三意轮】意轮亦名记心轮谓佛说法先以意轮鉴知众生<a href=\"/remen/genqi.html\" class=\"keylink\" target=\"_blank\">根器</a>利钝随宜演说无有差谬也。</p><p>　　佛三密(出大智度论)</p><p>　　密即秘密谓如来身口意三业或现通或说法或思惟皆非诸菩萨等之所思议故名三密。</p><p>　　【一身密】谓如来处大会中众见佛身或黄金色或白银色或杂宝色或长丈六或长一里十里乃至现大神变皆不可思议故名身密。</p><p>　　【二语密】语密即口密也谓佛说法之时或一里外闻佛音声或十里或百千万里外闻佛音声又一会中或闻说<a href=\"/remen/bushi.html\" class=\"keylink\" target=\"_blank\">布施</a>或闻说持戒等各各随心所闻皆不可思议故名语密。</p><p>　　【三意密】谓佛常处寂定凡所思惟观察皆不可思议故名意密。</p><p>　　住持<a href=\"/remen/sanbao.html\" class=\"keylink\" target=\"_blank\">三宝</a>(出华严经随?演义钞并三宝章)</p><p>　　【一泥龛塑像为佛宝】泥龛塑像者佛灭度后以泥木雕塑为像住世不绝是为佛宝也。</p><p>　　【二黄卷赤轴为法宝】黄卷赤轴者即今<a href=\"/dazangjing/\" class=\"keylink\" target=\"_blank\">大藏经</a>卷是也以其住世不灭是为法宝也。</p><p>　　【三剃发染衣为僧宝】剃发染衣者谓剃除须发着染色衣即世间之僧以能<a href=\"/remen/liutong.html\" class=\"keylink\" target=\"_blank\">流通</a><a href=\"/remen/fofa.html\" class=\"keylink\" target=\"_blank\">佛法</a>是为僧宝也。</p><p>　　同体三宝(出华严经随?演义钞并三宝章)</p><p>　　谓佛法僧名虽有三体性是一故名同体三宝。</p><p>　　【一佛宝】佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉谓性体灵觉照了诸法非空非有是名佛宝。</p><p>　　【二法宝】法即轨持之义谓法性寂灭而恒沙性德皆可轨持是名法宝。</p><p>　　【三僧宝】僧梵语具云僧伽华言和合众谓恒沙妙德性相不二理事和合是名僧宝。</p><p>　　别相三宝(亦名别体三宝出释氏要览)</p><p>　　谓佛法僧各各相别不同故名别相三宝。</p><p>　　【一佛宝】谓佛初于<a href=\"/remen/puti.html\" class=\"keylink\" target=\"_blank\">菩提</a>??下成道但示丈六之身及说华严经时现为卢舍那尊特之身是为佛宝(梵语菩提华言道梵语卢舍那华言净满)。</p><p>　　【二法宝】谓五时所说大乘小乘经律论藏是为法宝(五时者华严时鹿苑时方等时<a href=\"/remen/banruo.html\" class=\"keylink\" target=\"_blank\">般若</a>时法华涅盘时也)。</p><p>　　【三僧宝】谓禀<a href=\"/\" class=\"keylink\" target=\"_blank\">佛教</a>法修因得果即声闻缘觉菩萨是为僧宝(声闻因闻佛声教而得悟道缘觉因观<a href=\"/remen/shieryinyuan.html\" class=\"keylink\" target=\"_blank\">十二因缘</a>而得<a href=\"/remen/juewu.html\" class=\"keylink\" target=\"_blank\">觉悟</a>菩萨梵语菩提萨埵华言觉有情)。</p><p>　　别相三宝(出华严随?演义钞并三宝章)</p><p>　　别相者谓三宝中名相各各不同故云别相三宝也。</p><p>　　【一佛宝】谓佛具十身名相差别不同故名佛别相也(十身者菩提身愿身化身力持身相好庄严身威势身意生身福德身法身智身也)。</p><p>　　【二法宝】谓佛说一大藏典具教法理法行法果法名相不同故名法别相也(教即经教理即性理行即行业果即果位也)。</p><p>　　【三僧宝】谓文殊普贤诸大菩萨乃至三贤十圣各各<a href=\"/remen/xiuzheng.html\" class=\"keylink\" target=\"_blank\">修证</a>地位不同故名僧别相也(三贤者十住十行十<a href=\"/remen/huixiang.html\" class=\"keylink\" target=\"_blank\">回向</a>诸位菩萨也十圣者十地菩萨也)。</p><p>　　大乘三宝(出华严经?钞并三宝章)</p><p>　　三宝者谓佛法僧可尊可贵名之为宝。</p><p>　　【一大乘佛宝】佛梵语具云佛陀华言觉谓自觉觉他觉行圆满具足三身十身能现无边相好是名大乘佛宝(三身者法身报身应身也十身者菩提身愿身化身力持身相好庄严身威势身意生身福德身法身智身也)。</p><p>　　【二大乘法宝】法即轨则之义谓如来所说中道实相及人法二空之理乃至无量胜妙法门能令众生轨则此法而成正觉是名大乘法宝。</p><p>　　【三大乘僧宝】梵语僧伽华言和合众谓十住十行十回向十地等菩萨不着有无二边而与中道之理和合是名大乘僧宝(十住者<a href=\"/remen/faxin.html\" class=\"keylink\" target=\"_blank\">发心</a>住治地住修行住生贵住方便具足住正心住不退住童真住法王子住灌顶住也十<a href=\"/remen/xingzhe.html\" class=\"keylink\" target=\"_blank\">行者</a>欢喜行<a href=\"/remen/154932.html\" class=\"keylink\" target=\"_blank\">饶益</a>行无嗔恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　小乘三宝(出华严三宝章)</p><p>　　【一小乘佛宝】谓如来隐其无量功德庄严之身示现丈六紫金之相以应声闻缘觉人天等机是名小乘佛宝。</p><p>　　【二小乘法宝】谓阿含等经为声闻说四谛教为缘觉说十二<a href=\"/remen/yinyuan1.html\" class=\"keylink\" target=\"_blank\">因缘</a>教令其依之而修超凡入圣是名小乘法宝(梵语阿含华言无比法四谛者苦谛集谛灭谛道谛也十二因缘者一无明二行三识四名色五六入六触七受八爱九取十有十一生十二老死也)。</p><p>　　【三小乘僧宝】谓依四谛十二因缘而修断见思惑证真空理而成声闻四果四向及缘觉之僧是名小乘僧宝(见思惑者意根对法尘而起分别曰见惑眼耳鼻舌身贪爱色声香味触曰思惑四果者一湏陁洹华言入流二斯陀含华言一来三阿那含华言不来四阿罗汉华言无生四向者一湏陀洹向二斯陀含向三阿那含向四阿罗汉向向者谓未入此果而将向入也)。</p><p>　　华严三圣(出翻译名义)</p><p>　　【一毗卢遮那佛】梵语毗卢遮那华言遍一切处谓烦恼体净众德悉备身土相称遍一切处能为色相所作依止具无边际真实功德是一切法平等实性即此自性亦名法身佛梵语具云佛陀华言觉谓理性之体本来觉了也。</p><p>　　【二普贤菩萨】普贤者谓其居伏道之顶体性周遍曰普断道之后邻于极圣曰贤菩萨者梵语具云菩提萨埵华言觉有情谓觉悟一切有情众生也(伏道者伏即潜伏之义谓普贤能伏初起微细无明居等觉位在众菩萨之首故云伏道之顶断道者谓断初起微细无明惑也邻者近也极圣者佛也)。</p><p>　　【三文殊师利】梵语文殊师利华言妙德谓明见<a href=\"/remen/foxing.html\" class=\"keylink\" target=\"_blank\">佛性</a>具足法身般若解脱<a href=\"/remen/sande.html\" class=\"keylink\" target=\"_blank\">三德</a>不可思议故名妙德也。</p><p>　　三种大师(出本事经)</p><p>　　【一如来】谓诸如来出现世间阐扬大法化诸众生出离生死令得无量义利安乐是为众生之师范也。</p><p>　　【二阿罗汉】梵语阿罗汉华言无学谓阿罗汉诸漏已尽梵行具足出现世间开示四谛令诸众生脱离生死皆得无量义利安乐是为众生之师范也(四谛者苦谛集谛灭谛道谛也)。</p><p>　　【三有学弟子】有学者烦恼未尽有法可学也谓初果湏陁洹二果斯陁含三果阿那含精修梵行具足多闻于诸经典善知法义出现世间开示四谛令诸众生出离生死皆得无量义利安乐是为众生之师范也(梵语湏陁洹华言入流梵语斯陁含华言一来梵语阿那含华言不来)。</p><p>　　三藏(出翻译名义)</p><p>　　三藏者谓经律论各各含藏一切文理故皆名藏。</p><p>　　【一修多罗藏】梵语修多罗华言契经契合也谓上契诸佛之理下契众生之机故名契经也。</p><p>　　【二毗柰耶藏】梵语毗柰耶华言律又云善治谓能治众生之恶如世法律则能断决重轻之罪故名律也。</p><p>　　【三阿毗达磨藏】梵语阿毗达磨亦名阿毗昙华言论论者论议也瑜伽论云问答决择诸法性相故名论也(梵语瑜伽华言相应)。</p><p>　　大乘三藏(出华严经?演义钞)</p><p>　　藏即含藏之义也谓经律论三各含文理故名三藏。</p><p>　　【一大乘<a href=\"/remen/jingzang.html\" class=\"keylink\" target=\"_blank\">经藏</a>】经法也常也谓华严等诸大乘经唯谈法界中道之理诠示大乘菩萨修行<a href=\"/remen/zhengguo.html\" class=\"keylink\" target=\"_blank\">证果</a>之法是名大乘经藏。</p><p>　　【二大乘<a href=\"/remen/lvzang.html\" class=\"keylink\" target=\"_blank\">律藏</a>】律即法也谓梵网等经唯制大乘菩萨所持之戒是名大乘律藏。</p><p>　　【三大乘论藏】论即论议谓起信等论唯决择诠辩大乘菩萨修证之法是名大乘论藏。</p><p>　　小乘三藏(出天台四教仪集注)</p><p>　　【一小乘经藏】谓阿含等经唯谈真空寂灭之理诠示声闻缘觉修行证果之法是名小乘经藏(梵语阿含华言无比法)。</p><p>　　【二小乘律藏】谓四分等律唯制小乘之人即声闻缘觉所持之戒是名小乘律藏(四分者一<a href=\"/remen/biqiu.html\" class=\"keylink\" target=\"_blank\">比丘</a>法二<a href=\"/remen/biqiuni.html\" class=\"keylink\" target=\"_blank\">比丘尼</a>法三<a href=\"/remen/shoujie.html\" class=\"keylink\" target=\"_blank\">受戒</a>法四灭诤法也)。</p><p>　　【三小乘论藏】谓俱舍等论唯决择诠辩小乘声闻缘觉修证之法是名小乘论藏(梵语俱舍华言藏谓有包含摄持之义也)。</p><p>　　三如来藏(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>略?)</p><p>　　如来者即理性如来也因中说果故名如来藏者含藏之义谓含藏一切善恶法也的指其体即第<a href=\"/remen/bashi.html\" class=\"keylink\" target=\"_blank\">八识</a>名如来藏也(第八识者藏识也)。</p><p>　　【一隐覆藏】谓诸众生本有真<a href=\"/remen/rufa.html\" class=\"keylink\" target=\"_blank\">如法</a>身之理在第八识中为无明烦恼之所隐覆而不能见故名隐覆藏。</p><p>　　【二含摄藏】谓第八识为染净之所依止以能含藏一切善恶种子故名含摄藏。</p><p>　　【三出生藏】谓第八识为染净之本遇缘熏习则能出生世间出世间有情无情等法故名出生藏。</p><p>　　三藏诠三学(出四教义)</p><p>　　三藏经律论也三学<a href=\"/remen/jiedinghui.html\" class=\"keylink\" target=\"_blank\">戒定慧</a>也三藏诠三学者诠具也谓三藏具说三学之事理也。</p><p>　　【一经诠定学】谓阿含等经所明皆是安心之法依此摄心即不散乱又佛凡说经必先入定故云经诠定学(梵语阿含华言无比法)。</p><p>　　【二律诠戒学】谓毗尼律藏因事制戒专用防止身口恶法又戒是所诠之行律是能诠之教故云律诠戒学(梵语毗尼华言善治又言灭)。</p><p>　　【三论诠慧学】谓阿毗昙等论决择辩论一切法义皆以智慧分别故云论诠慧学(梵语阿毗昙华言无比法)。</p><p>　　三经通别(出法华玄义)</p><p>　　如来一代所说诸经之内无不具此教行理三无不以别而契于通以通而应于别通则通于诸经别则别有所以故教有通别依教明行行有通别从行显理理有通别也。</p><p>　　【一教经通别】教即<a href=\"/remen/shengren.html\" class=\"keylink\" target=\"_blank\">圣人</a>对机所说一切言教也夫教本应机机宜不同部部别异故名教别诸部虽异通是佛说故名教通所谓从缘故教别从说故教通也(部部者经教部类也)。</p><p>　　【二行经通别】行即依教修行亦进趣之义也泥洹真法宝众生以种种门入教既为门不同行则所入亦异所入之门虽异所契之理则同所谓从能契故行别从所契故行通也(梵语泥洹亦云涅盘华言灭度)。</p><p>　　【三理经通别】理即一切言教所诠之义理也理则不二名字非一故智论云般若是一法佛说种种名如或言实相或言法界等名异故别理一故通所谓理从名故别名从理故通也。</p><p>　　法华三周(出法华经玄义)</p><p>　　法华三周者谓佛说法华经因声闻之人根有利钝悟有前后故有三周不同焉周者周足之义也。</p><p>　　【一法说周】法说周者佛为上根之人作三乘一乘说开三乘之权显一乘之实即方便品中所谈是也(三乘者声闻乘缘觉乘菩萨乘也)。</p><p>　　【二譬喻周】譬喻周者佛为中根之人于上法说周中不悟更作三车一车说初许三车是施权后等赐大车是显实即譬喻品中所谈是也(三车者羊车鹿车牛车也)。</p><p>　　【三宿世因缘周】宿世因缘周者佛为下根之人于上法譬二周之中不能解了遂说宿世曾于大通智胜佛时同下一乘之种令其得悟即化城喻品中所谈是也。</p><p>　　莲华三喻(出法华玄义)</p><p>　　莲华三喻者良以妙法难解假喻易彰莲华则华果同时妙法则权实一体故取莲华以喻权实之法也。</p><p>　　【一为莲故花】为莲故花有二喻一喻为实施权谓莲以喻实花以喻权盖譬如来为一乘之实而施三乘之权故经云虽示种种道其实为佛乘是也二喻从本垂迹谓莲以喻本花以喻迹盖譬如来从久成佛之本而施今日设化之迹故经云我实成佛以来久远若斯但教化众生作如是说我少<a href=\"/remen/chujia.html\" class=\"keylink\" target=\"_blank\">出家</a>得三菩提是也(三乘者菩萨乘缘觉乘声闻乘也梵语三菩提华言正道)。</p><p>　　【二花开莲现】花开莲现亦有二喻一喻开权显实谓华开喻开权莲现喻显实盖譬如来开三乘之权而显一乘之实故经云开方便门示真实相是也二喻开迹显本谓花开喻开迹莲现喻显本盖譬如来开今日近成之迹而显久远成佛之本故经云一切世间皆谓我今始得道我实成佛以来无量无边那由他劫是也(梵语那由他华言万亿)。</p><p>　　【三花落莲成】花落莲成亦有二喻一喻废权立实谓华落喻废权莲成喻立实盖譬如来废弃三乘之权而建立一乘之实故经云正直舍方便但说无上道是也二喻废迹立本谓华落喻废迹莲成喻立本盖譬如来废今日近成之迹而立久远成佛之本故经云诸佛如来法皆如是为度众生皆实不虚是也。</p><p>　　三分科经(出法华经文句)</p><p>　　三分者分即分限谓诸经中皆有序分正宗分流通分也始自晋道安法师判节诸经皆具三分尔后亲光论自西天传至此土果有三分之说是故诸经皆以三分而科节也(亲光论者谓亲光菩萨所造之论也)。</p><p>　　【一序分】序即序述亦次序也有通序别序通序者谓如是我闻一时佛在某处与某大众俱此是通序以一切经初同有此序故名通也别序者盖佛说经必有由致如<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>由阿难遭摩登伽幻术之缘佛因提奖阿难及摩登伽归来佛所故说是经是名别序而言别者以诸经所说各有缘起不同故名别也虽分通别总名序分。</p><p>　　【二正宗分】宗即主也亦要也盖佛说经必以正说为主又正明一经要义故也如楞严经第一卷从阿难见佛<a href=\"/remen/dl.html\" class=\"keylink\" target=\"_blank\">顶礼</a>悲泣下徴心辨见分别真妄会万法归如来藏乃至说咒立坛远离魔事令阿难大众除惑证道至第十卷重研<a href=\"/remen/wuyin.html\" class=\"keylink\" target=\"_blank\">五阴</a>知有涅盘不恋<a href=\"/remen/sanjie.html\" class=\"keylink\" target=\"_blank\">三界</a>等此是一经正说故名正宗分(五阴者色阴受阴想阴行阴识阴也三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【三流通分】流则不滞通则不壅谓正说既陈务传后世利益众生用使正法之源流通而不壅也如楞严经自阿难若复有人遍满十方所有虚空盈满七宝持以奉上微尘诸佛至作礼而去此乃较量持经福胜劝赞读诵流传无尽故名流通分(七宝者金银琉璃玻璃砗磲码瑙赤真珠也)。</p><p>　　亲光三分科经(出佛地论)</p><p>　　谓亲光菩萨造论释佛地经科分三分也。</p><p>　　【一教起因缘分】谓如来说教必有发起因缘此佛地经佛告妙生菩萨有五种法摄大觉地而说是经即教起因缘分(五种法者一清净法界智二大圆镜智三平等性智四妙观察智五成所作智也)。</p><p>　　【二圣教所说分】谓因缘分后正显圣教所说法门此佛地经从妙生当知下至令入圣教成熟解脱即圣教所说分。</p><p>　　【三依教奉行分】谓闻圣教所说时众信受奉行此佛地经从薄伽梵说是经已至经尽文即依教奉行分。</p><p>　　三善(出法华文句)</p><p>　　法华经云初中后善盖言圆顿教中序正流通三分理致圆备故皆称善(三分者一序分谓序述一经之由二正宗分谓正说一经之旨三流通分谓流传此经使后世通行也)。</p><p>　　【一初善】初善者序分居初故名初善如经序品为序分是也。</p><p>　　【二中善】中善者正说分居中故名中善如经方便品至分别功德品十九行偈为正说分是也。</p><p>　　【三后善】后善者流通分居后故名后善如经分别功德品十九行偈后至经尽为流通分是也。</p><p>　　三轨弘经(出法华经并法华文句)</p><p>　　三轨弘经者弘传经教必湏具此三轨轨即轨范亦轨则也盖言弘经者当以慈悲忍辱法空三法为之范则故法华文句云利物以慈悲为首涉有以忍辱为基说法以亡我为本能行三法庶可自利而利他也。</p><p>　　【一慈悲室】谓弘经之人当湏具大慈悲覆护一切众生以大慈故则能与众生之乐以大悲故则能?众生之苦慈悲覆物喻之如室故经云大慈悲为室也。</p><p>　　【二忍辱衣】谓弘经之人当行忍辱之行遮蔽一切众生恶障及烦恼等丑喻之如衣故经云柔和忍辱衣也。</p><p>　　【三法空座】谓弘经之人当了一切法空亦<a href=\"/remen/wuwo.html\" class=\"keylink\" target=\"_blank\">无我</a>为能说若安心于空方能安他安他安已喻之如座故经云诸法空为座也。</p><p>　　三涅盘(出金光明经玄义)</p><p>　　梵语涅盘华言灭度又云不生不灭。</p><p>　　【一性净涅盘】谓诸法实相之理不可染不可净不染即不生不净即不灭不生不灭名性净涅盘(诸法实相者十界因果之法本来离虚妄相相相皆实故名实相不可染不可净者谓实相之理惑不能染智不能净不染即不生者既无惑染岂有法生不净即不灭者既非智净岂有法灭是故名为不生不灭)。</p><p>　　【二圆净涅盘】智极故名圆惑尽故名净?性而言虽无染净约修而说惑智宛然智若契理惑毕竟不生智毕竟不灭不生不灭名圆净涅盘(惑智宛然者惑即所断之烦恼智即能断烦恼之智慧也)。</p><p>　　【三方便净涅盘】方便犹善巧也谓智能契理即照群机照必垂应机感即生此生非生机缘既尽应身即灭此灭非灭不生不灭名方便净涅盘(此生非生者谓机感即生心常寂灭也此灭非灭者谓缘尽即灭应用常兴也)。</p><p>　　三般若(出金光明经玄义)</p><p>　　梵语般若华言智慧此三般若体是圆常大觉也即此一觉有三种德故名三般若。</p><p>　　【一实相般若】谓本觉之体非寂非照离虚妄相名为实相即一切种智也(非寂非照者寂谓寂静照谓照明寂照皆言非者用遮二边以显中道实相之德也一切种智者谓知一切诸佛之道知一切众生之因种也)。</p><p>　　【二观照般若】谓观照之德非照而照了法<a href=\"/remen/wuxiang.html\" class=\"keylink\" target=\"_blank\">无相</a>名为观照即一切智也(非照而照者照谓照明谓理本非照因观而照以显观照之德也一切智者谓能知一切内法内名一切外法外名也)。</p><p>　　【三方便般若】方便犹善巧也谓方便之德非寂而寂善巧分别诸法名为方便即道种智也(非寂而寂者寂谓寂静以寂静故了一切法皆从因缘而生性本空寂以显方便之德也道种智者谓能用诸佛一切道法发起一切众生善种故也)。</p><p>　　三大乘(出金光明经玄义)</p><p>　　【一理乘】谓理性虚通自然荷运诸法故名理乘(荷负也运动也无法不具故名荷能至极果故名运)。</p><p>　　【二随乘】谓智随理境如盖随函随理荷运故名随乘。</p><p>　　【三得乘】得者得果得机也谓得果故自解脱得机故令他解脱故名得乘(得果者得妙觉极果得机者得所化之机众也)。</p><p>　　二菩提(出金光明经玄义)</p><p>　　梵语菩提华言道。</p><p>　　【一真性菩提】真名不伪性名不改不伪不改名为真性以此真性为道故名真性菩提。</p><p>　　【二实智菩提】谓能照真性之智称理不虚名为实智以此实智为道故名实智菩提。</p><p>　　【三方便菩提】谓善巧随机化用自在名为方便以此方便为道故名方便菩提。</p><p>　　三菩提(出出生菩提经)</p><p>　　梵语菩提华言道经云<a href=\"/remen/poluomen.html\" class=\"keylink\" target=\"_blank\">婆罗门</a>白佛言若已发菩提心有退失否佛言发菩提心已则无退失当知有三种菩提(梵语婆罗门华言净行)。</p><p>　　【一声闻菩提】谓声闻之人发菩提心也经云若人在于声闻行中虽已自发菩提之心而不劝化众生发菩提心亦不习学大乘经义以是行故独得解脱是名声闻菩提。</p><p>　　【二缘觉菩提】谓缘觉之人发菩提心也经云若人在于缘觉行中虽已自发菩提之心而不劝化众生发菩提心亦不习学大乘经义以是行故独得解脱是名缘觉菩提。</p><p>　　【三诸佛菩提】谓诸佛于因中发菩提心也经云若人自发菩提心已复能劝诸众生发菩提心习学大乘法义自既解脱亦令众生解脱是名诸佛菩提。</p><p>　　三转法轮(出法华文句)</p><p>　　三转法轮者以苦集灭道四谛之法三番而说名为三转世间车轮则有摧碾之用佛之说法则能摧碾众生一切惑业故名转法轮也。</p><p>　　【一示转】示即指示如云此是苦此是集此是灭此是道是名示转(苦者生死逼迫之苦也集者积集烦恼惑业也道者戒定慧之道也灭者涅盘寂灭之乐也)。</p><p>　　【二劝转】劝即劝勉也如云此是苦汝应知此是集汝应断此是灭汝应证此是道汝应修是名劝转。</p><p>　　【三证转】证验也谓引己所证以验之也如云此是苦我己知不复更知此是集我已断不复更断此是灭我已证不复更证此是道我已修不复更修是名证转。</p><p>　　三法印(出法华玄义)</p><p>　　释论云诸小乘经若有无常无我涅盘三印印定其说即是佛说若无此三法印印之即是魔说如世公文得印可信故名三法印(梵语涅盘华言灭度)。</p><p>　　【一无常印】谓世间生死及一切法皆是无常众生不了于无常法中执为常想是故佛说无常破其执常之倒是名无常印。</p><p>　　【二无我印】谓世间生死及一切法皆是因缘和合而有虚假不实本无有我众生不了于一切法强立主宰执之为我是故佛说无我破其着我之倒是名无我印。</p><p>　　【三涅盘印】梵语涅盘华言灭度谓一切众生不知生死是苦而更起惑造业<a href=\"/remen/liuzhuan.html\" class=\"keylink\" target=\"_blank\">流转</a>三界是故佛说涅盘之法令其出离生死之苦而得寂灭之乐是名涅盘印(三界者欲界色界无色界也)。</p><p>　　三陀罗尼(出大智度论)</p><p>　　梵语陀罗尼华言能持谓于一切善法能持令不散不失也又翻总持谓持善不失持恶不生也。</p><p>　　【一闻持陀罗尼】谓得此陀罗尼者于一切语言诸法耳之所闻皆不忘失是名闻持陀罗尼。</p><p>　　【二分别陀罗尼】谓得此陀罗尼者于一切众生一切诸法分别不错是名分别陀罗尼。</p><p>　　【三入音声陀罗尼】谓得此陀罗尼者闻一切众生恶言骂詈心不憎恨闻一切众生善言赞叹心不摇动是名入音声陀罗尼。</p><p>　　三无碍(出大宝积经)</p><p>　　【一总持无碍】谓菩萨获大总持于种种善法持令不失种种恶法持令不生故一切言语诸法分别悉知皆不忘失无所挂碍是为总持无碍。</p><p>　　【二辩才无碍】谓菩萨获大辩才于大小乘种种诸法随众生机纵辩宣扬悉使通达皆无疑碍是为辩才无碍。</p><p>　　【三道法无碍】谓菩萨获大智慧于大小乘一切道法及世间种种语言文字悉能通达照了无碍是为道法无碍。</p><p>　　三德(出华严经?)</p><p>　　【一恩德】谓如来乘大愿力救护众生犹如赤子是为恩德。</p><p>　　【二断德】断德亦名解脱谓如来断除一切烦恼惑业净尽无余是为断德。</p><p>　　【三智德】智即智慧谓如来以平等智慧照了一切诸法<a href=\"/remen/yuanrong.html\" class=\"keylink\" target=\"_blank\">圆融</a>无碍是为智德。</p><p>　　三德(出金光明经玄义)</p><p>　　法身般若解脱是为三常乐我净是为德(常即不迁不变乐即安隐寂灭我即自在无碍净即离垢无染佛以此四者为德也)。</p><p>　　【一法身德】法即轨法谓诸佛由轨法而得成佛故名法身此之法身在诸佛不增在众生不减众生迷之而成颠倒诸佛悟之而得自在迷悟虽殊体性恒一具足常乐我净是名法身德。</p><p>　　【二般若德】梵语般若华言智慧谓佛究竟始觉之智而能觉了诸法不生不灭清净无相平等无二不增不减具足常乐我净是名般若德。</p><p>　　【三解脱德】不系名解自在名脱谓佛永离一切业累之缚得大自在具足常乐我净是名解脱德。</p><p>　　翻三染成三德(出华严经随?演义钞)</p><p>　　翻即翻转之义三染者谓苦惑业也以其皆能染污本性不得清净故也三德者谓法身般若解脱皆具常乐我净之德名为三德(梵语般若华言智慧常乐我净者不迁不变常也离生死苦乐也自在谓之我也惑尽谓之净也)。</p><p>　　【一翻苦身成法身德】谓于生灭无常之身若能观察<a href=\"/remen/wuyun.html\" class=\"keylink\" target=\"_blank\">五蕴</a>本空不生不灭即成法身故名翻苦身成法身德(五蕴者色蕴受蕴想蕴行蕴识蕴也)。</p><p>　　【二翻烦恼成般若德】梵语般若华言智慧谓于意根所起诸惑若能观察惑体本空自性不实于一切法无不了达即成智慧故名翻烦恼成般若德。</p><p>　　【三翻结业成解脱德】解脱即自在之义谓于身口所作诸业若能观察其性本空则无系缚之相于一切法无不自在即成解脱故名翻结业成解脱德。</p><p>　　三解脱门(出法界次第)</p><p>　　解脱即自在之义也门即能通之义谓由此三解脱门则能通至涅盘故名三解脱门(梵语涅盘华言灭度)。</p><p>　　【一空解脱门】谓观一切法皆从因缘和合而生自性本空无我我所若能如是通达则于诸法而得自在故名空解脱门(我者众生于五阴身中强立主宰名之为我我所者众生妄执五阴之身及男女资生等物皆名我所五阴者色阴受阴想阴行阴识阴也)。</p><p>　　【二无相解脱门】谓既知一切法空故观男女一异等相实不可得若能如是通达诸法无相即得自在故名无相解脱门。</p><p>　　【三无作解脱门】无作又云无愿谓若知一切法无相则于三界无所愿求若无愿求则不造作生死之业若无生死之业即无果报之苦而得自在故名无作解脱门(三界者欲界色界无色界也)。</p><p>　　三无为(出<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>)</p><p>　　无为者谓真空寂灭之理本无造作故名无为。</p><p>　　【一虚空无为】虚空即无碍之义谓真空之理不为惑染之所障碍故名虚空无为。</p><p>　　【二择灭无为】择即拣择灭即寂灭谓声闻之人用智拣择远离见思系缚即证寂灭真空之理是名择灭无为。</p><p>　　【三非择灭无为】谓声闻之人证果之后诸惑不复续起自然契悟寂灭真空之理不假拣择故名非择灭无为。</p><p>　　律有三名(出大藏一览并华严经?)</p><p>　　【一毗尼】梵语毗尼华言善治谓能治贪瞋痴等恶也又言调伏谓能调练三业制伏过非也(三业者身业口业意业也)。</p><p>　　【二尸罗】梵语尸罗华言止得谓能止恶得善也又名戒戒以防止为义以能防止身口意诸不善业故也。</p><p>　　【三波罗提木义】梵语波罗提木义华言解脱谓能远离惑业系缚而得自在也。</p><p>　　三论(各出本论)</p><p>　　【一百论】僧肇法师云佛入灭后八百余年外道纷然异端竞起邪辩逼真殆乱正道有提婆菩萨乃作斯论所以防正闲邪大明于宗极者矣论有百偈故名百论(梵语提婆华言天龙??弟子也)。</p><p>　　【二中论】中论即观论也僧睿法师云论有五百偈龙??菩萨之所造也以中为名者照其实也以论为称者尽其言也实非名不悟故寄中以宣之言非释不尽故假论以明之也盖因修行之人内心滞惑或生于倒见或执于偏悟故作此论折之以中道之理令二边之相即真俗之不二故名中论(二边者即空有二边也真俗者即<a href=\"/remen/zhendi.html\" class=\"keylink\" target=\"_blank\">真谛</a>俗谛也)。</p><p>　　【三十二门论】十二门论亦龙??菩萨所造也而言十二者总众枝之大数也门者开通无滞之称也论者欲以穷其源尽其理也故始自观因缘门终至观门总有十二其中所明则有无兼畅事无不尽理无不备故名十二门论(十二门因缘门有无果门缘门相门有无相门异门有无门性门因果门作门三时门生门也)。</p><p>　　三学(出翻译名义)</p><p>　　如来立教其法有三一曰<a href=\"/remen/jielv.html\" class=\"keylink\" target=\"_blank\">戒律</a>二曰<a href=\"/remen/chanding.html\" class=\"keylink\" target=\"_blank\">禅定</a>三曰智慧然非戒无以生定非定无以生慧三<a href=\"/remen/faxiang.html\" class=\"keylink\" target=\"_blank\">法相</a>资一不可缺而皆称为学者学犹饰也器不饰则无以成羙观人不学则无以成圣德故依此而修者必证圣果也。</p><p>　　【一戒学】戒者禁戒也谓能防止身口意所作之恶业故名戒学。</p><p>　　【二定学】定者禅定也谓能摄散澄神见性悟道故名定学。</p><p>　　【三慧学】慧者智慧也谓能断除烦恼显发本性故名慧学。</p><p>　　三归依(出法界次第)</p><p>　　谓如来初成正觉因为提谓长者开受三归之戒翻邪归正以为入道根本是故三乘行者修因证果皆以此为道也华严经?云三宝吉祥最胜良缘有归依者能办大事生诸善根离生死苦得涅盘乐是名三归依(三乘者菩萨乘缘觉乘声闻乘也)。</p><p>　　【一归依佛】梵语佛陀华言觉自觉觉他故名佛也归者反还之义谓反邪师还事正师也依者凭也凭佛大觉得出三途及三界生死故经云归依于佛终不更归依其余外道天神也(三途者刀途血途火途也三界者欲界色界无色界也)。</p><p>　　【二归依法】法即轨则之义谓佛所说若教若理可为众生修行轨则故言法也归者反邪法还修正法也依者凭佛所说教法得出三涂及三界生死故经云归依于法者永离于杀??也。</p><p>　　【三归依僧】梵语僧伽华言和合众谓出家三乘之人其心与佛所说事理之法和合故名僧也归者反外道邪行之侣归心出家三乘正行之伴也依者凭信出家正行之伴得出三涂及三界生死故经云归依于僧者永不复更归依其余外道也。</p><p>　　三三昧(出法界次第)</p><p>　　梵语三昧华言正定亦云正心行处谓众生之心从无始已来常不正直得是三昧心行正直故名三昧。</p><p>　　【一有觉有观三昧】谓初心在禅曰觉细心分别禅味曰观以空无相无作相应心入于初禅则一切觉观皆悉正直故名有觉有观三昧(空无相无作即三解脱门也)。</p><p>　　【二无觉有观三昧】谓以空无相无作相应心将入二禅之时觉知之心已亡分别禅味之念犹在一切定观皆悉正直故名无觉有观三昧。</p><p>　　【三无觉无观三昧】谓以空无相无作相应心入于二禅乃至灭受想定时觉知之心分别禅味之念俱亡故名无觉无观三昧。</p><p>　　三三昧(出成实论)</p><p>　　【一分修三昧】谓定慧二分随修一分也或<a href=\"/foxue/changshi/153408.html\" class=\"keylink\" target=\"_blank\">修定</a>不<a href=\"/remen/xiuhui.html\" class=\"keylink\" target=\"_blank\">修慧</a>或修慧不修定是名分修三昧(梵语三昧华言调直定亦名正定正受)。</p><p>　　【二共修三昧】谓修定亦兼修慧修慧亦兼修定是名共修三昧。</p><p>　　【三圣正三昧】自初果湏陀洹已去圣位所修名为圣正谓以定修心因慧能破烦恼以慧修心因定能破烦恼定慧一时具足故名圣正三昧(梵语湏陀洹华言预流)。</p><p>　　三止(出<a href=\"/remen/zhiguan.html\" class=\"keylink\" target=\"_blank\">止观</a>)</p><p>　　【一体真止】谓体达无明颠倒之妄即是实相之真是名体真止。</p><p>　　【二方便<a href=\"/remen/suiyuan.html\" class=\"keylink\" target=\"_blank\">随缘</a>止】方便犹善巧也谓随缘历境安心不动是名方便随缘止。</p><p>　　【三离二边分别止】谓不分别生死涅盘有无等二边之相是名离二边分别止(梵语涅盘华言灭度)。</p><p>　　为三事故修奢摩他(出涅盘经)</p><p>　　梵语奢摩他华言止即禅定也。</p><p>　　【一不放逸】谓修禅定而能止诸散乱调伏诸根恶不善法故心不放逸也。</p><p>　　【二庄严大智】谓修禅定既得离诸散乱则本性寂静之慧自然照朗内外洞澈于诸佛法无不通达此之智慧非定不发是为庄严大智也。</p><p>　　【三得自在】谓修禅定能灭一切烦恼散乱即得身心寂静安隐快乐而无挂碍是为得自在也。</p><p>　　觉观三种发相(出释禅波罗蜜次第法门)</p><p>　　初心在缘曰觉细心分别曰观。</p><p>　　【一明利心中觉观发相】谓修禅之人宿无善根现修定时善法不起但觉观攀缘念念不住三毒之中或缘贪或缘瞋或缘痴如是经年累月而不得定此为明利心中觉观发相。</p><p>　　【二半明半昏觉观发相】谓修禅之人于摄念时虽了觉观烦恼念念不住但随所缘或明或昏明则觉观攀缘起诸思想昏则无记瞪瞢无所觉知是为半明半昏觉观发相。</p><p>　　【三一向沉昏觉观发相】谓修禅之人于修禅定时心虽一向昏闇犹如睡眠然于昏昏之中切切攀缘觉观不住是名沉昏觉观发相。</p></div>"
},{
    "title": "大明三藏法数卷第六",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第六　　　　　　昆八</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　贪欲三种发相(出释禅波罗蜜次第法门)</p><p>　　【一外贪欲相】谓行人当<a href=\"/foxue/changshi/153408.html\" class=\"keylink\" target=\"_blank\">修定</a>时于男于女取其容貌贪欲心生念念不住障诸<a href=\"/remen/chanding.html\" class=\"keylink\" target=\"_blank\">禅定</a>是名外贪欲相。</p><p>　　【二内外贪欲相】谓行人当修定时欲心忽生或缘他身相或自缘己身念念染着而起贪爱障诸禅定是名内外贪欲相。</p><p>　　【三遍一切处贪欲相】谓行人贪着如前内外之境复于一切五尘境界资生物等皆起贪爱之心障诸禅定是名遍一切处贪欲相(五尘者色尘声尘香尘味尘触尘也)。</p><p>　　瞋恚三种发相(出释禅波罗蜜次第法门)</p><p>　　【一非理瞋相】谓行人修禅定时瞋觉歘然而起无问是理非理他犯不犯无故而发瞋恚障诸禅定是为非理瞋相。</p><p>　　【二顺理瞋相】谓行人修禅定时外人实来恼我以此为缘生于瞋觉相续不息亦如持戒之人见非法者而生瞋恚瞋虽顺理亦障禅定是为顺理瞋相。</p><p>　　【三诤论瞋相】谓行人修禅定时着己所解之法为是谓他所行所说悉以为非外人所说不顺己情即恼觉心生而起瞋恨障诸禅定是为诤论瞋相。</p><p>　　愚痴三种发相(出释禅波罗蜜次第法门)</p><p>　　【一计断常痴相】谓行人于修定时忽然发邪思惟分别我及诸法为过去灭而有现在我耶为过去不灭而有现在我耶因是思惟见心即??推寻三世若谓是灭即堕断见若谓不灭即堕常见如是痴觉念念不住以此智辩诤竞戏论作诸恶行障于正定出世之法是为计断常痴相也。</p><p>　　【二计有无痴相】谓行人修定时忽尔思惟分别谓今我及阴等诸法为定有耶为定无耶如是推寻见心即发随见生执障于正定是为计有无痴相也(阴者<a href=\"/remen/wuyin.html\" class=\"keylink\" target=\"_blank\">五阴</a>也)。</p><p>　　【三计世性痴相】谓行人于修定时忽作是念因有五阴便有四大与夫假名<a href=\"/remen/zhongsheng.html\" class=\"keylink\" target=\"_blank\">众生</a>及诸世界如是思惟念念不住即发智辩能问能说是非诤竞离真实道但执计<a href=\"/remen/shijian.html\" class=\"keylink\" target=\"_blank\">世间</a>之性而不能发诸禅定是名计世性痴相也(五阴者色阴受阴想阴行阴识阴也四大者地大水大火大风大也)。</p><p>　　三种病相(出释禅波罗蜜次第法门)</p><p>　　修禅定者湏善识病源设或不知则难于治疗疾苦相仍行道有妨能明四大五脏五根病发之相善加调治则身心安隐不废修业矣。</p><p>　　【一四大增动病相】四大地水火风也一大不调诸患并起地大增故肿结沉重身体枯瘠等诸患生水大增故痰癊胀满饮食不消等诸患生火大增故煎寒壮热支节皆疼等诸患生风大增故虚悬战掉呕吐气急等诸患生是为四大增动病相。</p><p>　　【二五脏生患之相】五脏心肺肝脾肾也若患从心生者身必寒热口中常燥心主口故患从肺生者身体胀满四支烦疼兼之鼻塞肺主鼻故患从肝生者愁忧瞋恚头痛眼疼肝主眼故患从脾生者通身游风??痒闷饮食失味脾主舌故患从肾生者咽喉噎塞腹胀耳满肾主耳故是为五脏生患之相(?私习切)。</p><p>　　【三五根中患相】五根眼耳鼻舌身也身患者四体卒痛百节酸疼舌患者或疮或硬饮食失味鼻患者鼻常齆塞及流浓涕耳患者或痛或聋或嘈嘈然作声眼患者或赤或疼昏花翳闇是为五根中患相(齆鸟贡切)。</p><p>　　修定三障(出释禅波罗蜜次第法门)</p><p>　　【一沉昏闇蔽障】谓行人修定之时沉昏瞪瞢无所别知由是障诸禅定不得开发名为沉昏闇蔽障。</p><p>　　【二恶念思惟障】谓行人修定之时虽不沉昏而恶念忽起欲毁禁戒作诸不善等事因是障诸禅定不得开发是为恶念思惟障。</p><p>　　【三境界逼迫障】谓行人修定之时虽无如上沉昏恶念等事而身或卒痛魔恼竞起或自见身?入于地火来烧身高崖坠落猛虎奔逐乃至罗刹诸恶相现逼恼行人令生惊怖障诸禅定是名境界逼迫障。</p><p>　　三慧(出成实论)</p><p>　　【一闻慧】闻慧者由于听闻而生<a href=\"/remen/zhihui.html\" class=\"keylink\" target=\"_blank\">智慧</a>也谓从经论中闻或从善知识处闻以因闻故能生无漏圣慧也。</p><p>　　【二思慧】思慧者由于思惟而生智慧也谓若能思惟经论中及善知识处所闻法义皆能生于无漏圣慧也。</p><p>　　【三<a href=\"/remen/xiuhui.html\" class=\"keylink\" target=\"_blank\">修慧</a>】修慧者由于修习而生智慧也谓既已闻法思惟义趣即当随顺修习因此修习能生无漏圣慧也。</p><p>　　三智(出观音玄义)</p><p>　　【一一切智】谓于一切内法内名能知能解一切外法外名亦能知能解是名一切智即声闻缘觉之智也(内法内名者谓理内所诠<a href=\"/remen/faxiang.html\" class=\"keylink\" target=\"_blank\">法相</a>及能诠名字盖<a href=\"/\" class=\"keylink\" target=\"_blank\">佛教</a>依理而说故名理内也外法外名者即理外所诠法相及能诠名字盖外道等违理横计故名理外也)。</p><p>　　【二道种智】谓能用诸佛一切道法发起众生一切善种是名道种智即菩萨之智也。</p><p>　　【三一切种智】谓能以一种智知一切道知一切种是名一切种智即佛之智也(一切道者一切诸佛之道法也一切种者一切众生之因种也)。</p><p>　　三智(出<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>)</p><p>　　【一世间智】谓凡夫外道之智也凡夫外道等于一切法种种分别执着有无而不能出离世间是名世间智。</p><p>　　【二出世间智】谓声闻缘觉之智也声闻缘觉以一切智修<a href=\"/remen/sidi.html\" class=\"keylink\" target=\"_blank\">四谛</a>行而能出离世间是名出世间智(一切智者谓一切诸法皆能了达也四谛者苦谛集谛灭谛道谛也)。</p><p>　　【三出世间上上智】谓佛菩萨之智也由佛菩萨观察一切诸法寂静之相不生不灭得如来地超出声闻缘觉之智是名出世间上上智。</p><p>　　三觉(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>?并起信论)</p><p>　　【一本觉】谓一切众生<a href=\"/remen/zixing.html\" class=\"keylink\" target=\"_blank\">自性</a>清净心体本来觉了离诸<a href=\"/remen/wangnian.html\" class=\"keylink\" target=\"_blank\">妄念</a>故名本觉。</p><p>　　【二始觉】谓本觉之体忽起妄念而成不觉今始觉了一切诸法即是真如平等不二故名始觉。</p><p>　　【三究竟觉】究竟即决定终穷之义也谓能觉了染心之源究竟终穷同于本觉故名究竟觉。</p><p>　　三性(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　【一善性】谓<a href=\"/remen/diliushi.html\" class=\"keylink\" target=\"_blank\">第六识</a>所起一切善法之性也善有世间出世间不同世间善者即五常<a href=\"/remen/shijie.html\" class=\"keylink\" target=\"_blank\">十戒</a>等是也出世间善者即四弘<a href=\"/remen/liudu.html\" class=\"keylink\" target=\"_blank\">六度</a>等是也此众善法皆由意根所缘生成法则故名善性(五常者仁义礼智信也十戒即十善谓不杀不盗不邪[淫-壬+(工/山)]不<a href=\"/remen/wangyu.html\" class=\"keylink\" target=\"_blank\">妄语</a>不两舌不恶口不绮语不贪欲不瞋恚不邪见也四弘者即四弘誓愿也谓众生无边誓愿度<a href=\"/remen/fannao.html\" class=\"keylink\" target=\"_blank\">烦恼</a>无数誓愿断法门无量誓愿<a href=\"/remen/xuefo.html\" class=\"keylink\" target=\"_blank\">学佛</a>道无上誓愿成六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四<a href=\"/remen/jingjin.html\" class=\"keylink\" target=\"_blank\">精进</a>五禅定六智慧也)。</p><p>　　【二恶性】谓第六识所起一切恶法之性也五逆十恶等法皆由意根所缘生成法则故名恶性(五逆者弑父弑母弑阿罗汉破和合僧出<a href=\"/remen/foshen.html\" class=\"keylink\" target=\"_blank\">佛身</a>血也十恶者<a href=\"/remen/shasheng.html\" class=\"keylink\" target=\"_blank\">杀生</a>偷盗邪[淫-壬+(工/山)]妄语两舌恶口绮语贪欲瞋恚邪见也)。</p><p>　　【三无记性】谓第六识所具一切不善不恶之性也亦不属善亦不属恶初无记忆皆由意根所缘生成法则故名无记性。</p><p>　　三<a href=\"/remen/foxing.html\" class=\"keylink\" target=\"_blank\">佛性</a>(出华严孔目)</p><p>　　谓真性平等犹如<a href=\"/remen/xukong.html\" class=\"keylink\" target=\"_blank\">虚空</a>于诸凡圣无所限碍故名佛性。</p><p>　　【一自住佛性】谓真如之理自性<a href=\"/remen/changzhu.html\" class=\"keylink\" target=\"_blank\">常住</a>无有变改即是一切众生本有佛性是名自性住佛性。</p><p>　　【二引出佛性】谓一切众生佛性虽具必假修习智慧禅定之力方能引发本有之性是名引出佛性。</p><p>　　【三至得果佛性】谓修因满足则本有佛性于<a href=\"/remen/zhengde.html\" class=\"keylink\" target=\"_blank\">证得</a>果位之时了了显发是名至得果佛性。</p><p>　　三因佛性(出金光明经玄义)</p><p>　　梵语<a href=\"/remen/fotuo.html\" class=\"keylink\" target=\"_blank\">佛陀</a>华言觉觉即三智圆明遍一切处无不照了名大圆觉性即不改之义以大觉性不增不减非变非迁一切众生无不具此三因佛性此因若显即成<a href=\"/remen/sande.html\" class=\"keylink\" target=\"_blank\">三德</a>妙果也(三智者一切智道种智一切种智也三德者法身德<a href=\"/remen/banruo.html\" class=\"keylink\" target=\"_blank\">般若</a>德<a href=\"/remen/jietuo.html\" class=\"keylink\" target=\"_blank\">解脱</a>德也)。</p><p>　　【一正因佛性】正谓中正谓中必双照三谛具足名正因佛性(中正者离于边邪也双照者照空照假也空谓荡一切相即是<a href=\"/remen/zhendi.html\" class=\"keylink\" target=\"_blank\">真谛</a>假谓立一切法即是俗谛非空非假即是中谛故云三谛具足)。</p><p>　　【二了因佛性】了谓照了谓由前正因发此照了之智智与理相应故名了因佛性。</p><p>　　【三缘因佛性】缘即缘助谓一切<a href=\"/remen/gongde.html\" class=\"keylink\" target=\"_blank\">功德</a>善根资助了因开发正因之性故名缘因佛性。</p><p>　　三自性(出显扬圣教论)</p><p>　　【一遍计自性】谓众生迷惑不了诸法本空妄于我身及一切法周遍计度一一执为实有故名遍计自性。</p><p>　　【二依他自性】谓所有诸法皆依众缘相应而起都无自性唯是虚妄故名依他自性。</p><p>　　【三圆成自性】谓真如自性不迁不变<a href=\"/remen/yuanman.html\" class=\"keylink\" target=\"_blank\">圆满</a>成就故名圆成自性。</p><p>　　三无性(出<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>)</p><p>　　【一相无性】谓一切众生于世间之相处处计着执为实有佛为除此妄执说一切法皆无自性故名相无性。</p><p>　　【二生无性】谓一切诸法皆托<a href=\"/remen/yinyuan1.html\" class=\"keylink\" target=\"_blank\">因缘</a>和合而生本无自性故名生无性。</p><p>　　【三胜义无性】谓前相无性生无性因破众生妄执之情假说无性非性全无是故佛说胜义无性者谓真如胜义之性远离遍计妄执之性故名胜义无性。</p><p>　　三心(出宗镜录)</p><p>　　【一根本心】谓第<a href=\"/remen/bashi.html\" class=\"keylink\" target=\"_blank\">八识</a>心王能含藏<a href=\"/remen/shane.html\" class=\"keylink\" target=\"_blank\">善恶</a>种子出生染净诸法故名根本心(第八识即藏识也)。</p><p>　　【二依本心】谓第七识依根本而生能与第八识传送染净等事故名依本心(第七识即末那识也)。</p><p>　　【三起事心】谓眼耳鼻舌身意之六识对六尘之境能起分别染净等事故名起事心(六尘者色尘声尘香尘味尘触尘法尘也)。</p><p>　　转三心得三身(出宗镜录)</p><p>　　【一转根本心得法身】根本心者即第八识谓善恶诸法依此出生故名根本心此识转时一切烦恼断灭已尽即得法身。</p><p>　　【二转依本心得报身】依本心者即第七识谓依于根本而生故名依本心此识转时一切智慧无不具足即得报身。</p><p>　　【三转起事心得<a href=\"/remen/huashen.html\" class=\"keylink\" target=\"_blank\">化身</a>】起事心者即第六识谓对六尘之境能起分别等事故名起事心此识转时则能怜愍一切众生随类设化即得化身(六尘者色尘声尘香尘味尘触尘法尘也)。</p><p>　　三种缘慈(出佛地论)</p><p>　　缘即缘系慈即爱念盖言菩萨常以大慈之心缘念一切众生令其皆得安隐快乐故名缘慈也。</p><p>　　【一有情缘慈】有情缘慈亦名众生缘慈谓菩萨以平等智观一切众生犹如赤子运大慈心而弘济之令其皆得安乐是名有情缘慈。</p><p>　　【二法缘慈】谓菩萨以平等智观一切法皆从因缘和合而生了无自性虽无自性而能运大慈心以弘济之令其皆得安乐是名法缘慈。</p><p>　　【三<a href=\"/remen/wuyuan.html\" class=\"keylink\" target=\"_blank\">无缘</a>慈】谓菩萨以平等智<a href=\"/remen/wuxin.html\" class=\"keylink\" target=\"_blank\">无心</a>攀缘一切众生而于一切众生自然获益故辅行云运此慈悲遍覆法界故能任运?苦自然与乐是名无缘慈。</p><p>　　三种意生身(出楞伽经)</p><p>　　谓通教登地菩萨得如幻<a href=\"/remen/sanmei.html\" class=\"keylink\" target=\"_blank\">三昧</a>能见无量<a href=\"/remen/zizai.html\" class=\"keylink\" target=\"_blank\">自在</a><a href=\"/remen/shentong.html\" class=\"keylink\" target=\"_blank\">神通</a>普入一切佛刹随意无碍意欲至彼身亦随至故名意生身。</p><p>　　【一三昧乐正受意生身】梵语三昧华言调直定又云正受盖三昧以定性为乐异乎苦乐等受故名正受而言三昧乐正受者华梵双举耳通教第三第四第五地菩萨修三昧时得真空寂灭之乐普入一切佛刹随意无碍故名三昧乐正受意生身。</p><p>　　【二觉法自性性意生身】谓通教第八地菩萨觉了一切诸法自性之性如幻如化悉无所有以无量神力普入一切佛刹迅疾如意自在无碍是名觉法自性性意生身。</p><p>　　【三种类俱生无行作意生身】谓通教第九第十地菩萨觉知一切法皆是<a href=\"/remen/fofa.html\" class=\"keylink\" target=\"_blank\">佛法</a>得一身无量身一时普现如镜中像随诸种类而得俱生虽现众像而无作为是名种类俱生无行作意生身。</p><p>　　如意通有三种(出大智度论)</p><p>　　谓菩萨智慧具足神变莫测凡所作为举念即成无有障碍故名如意通。</p><p>　　【一能到如意】谓具此通者虽长江大海重关复岭千万里之远俱无间隔意欲到处身即随到故名能到如意。</p><p>　　【二转变如意】谓具此通者能令世间所有诸物大者作小小者作大一变为多多变为一故名转变如意。</p><p>　　【三圣如意】谓具此通者化现无方应变不测虽无生灭而有机则生无机则灭虽无去来有感则现无感则寂如意自在不可思议故名圣如意。</p><p>　　三通力(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　【一报得通力】谓<a href=\"/remen/sanjie.html\" class=\"keylink\" target=\"_blank\">三界</a>诸天皆有五种神通乃至鬼神亦有小通虽则胜劣不同俱能变现无碍此之神通乃由<a href=\"/remen/guobao.html\" class=\"keylink\" target=\"_blank\">果报</a>自然感得是名报得通力(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也五通者天眼通天耳通他心通<a href=\"/remen/suming.html\" class=\"keylink\" target=\"_blank\">宿命</a>通如意通也)。</p><p>　　【二修得通力】谓声闻缘觉菩萨等由修<a href=\"/remen/jiedinghui.html\" class=\"keylink\" target=\"_blank\">戒定慧</a>功行成就之时发得六种神通变现自在隐显莫测此之神通由修而得是名修得通力(六通者于前五通加漏尽一通也)。</p><p>　　【三变化通力】谓佛菩萨以神通力则能种种变现乃至现诸身相或胜或劣现诸国土或净或秽等是名变化通力。</p><p>　　三明(出杂阿含经)</p><p>　　【一宿命明】谓但知过去宿世受生之事名宿命通复知宿世从一生至百千万生如是姓如是名如是受苦受乐等事皆悉能知是名宿命明。</p><p>　　【二天眼明】谓但见死此生彼名天眼通复见我及众<a href=\"/remen/shengsi.html\" class=\"keylink\" target=\"_blank\">生死</a>时生时及身口意所作善恶之行或生善道恶道皆悉能见是名天眼明。</p><p>　　【三漏尽明】谓众生因三界见思之惑堕落生死故名为漏惟罗汉断三界见思惑尽而得神通名漏尽通复知漏尽已后更不受于生死是名漏尽明(三界者欲界色界无色界也)。</p><p>　　三识(出楞伽经)</p><p>　　识即<a href=\"/remen/xinshi.html%09\" class=\"keylink\" target=\"_blank\">心识</a>也以心有真有妄故有三识之不同焉。</p><p>　　【一真识】真识者谓自性清净心也盖第八阿赖耶识通真通妄妄即是染真即是净今言净分故名真识也(梵语阿赖耶华言藏识谓能含藏一切善恶种子故也)。</p><p>　　【二现识】现谓变现即能生诸法之本也此言第八识含藏一切善恶种子变现根身世界故名现识也(根身者眼等诸根也)。</p><p>　　【三分别识】分别识者谓于六尘等种种诸境而起分别也此言由第七末那识传送第六<a href=\"/remen/yishi.html\" class=\"keylink\" target=\"_blank\">意识</a>能起分别故名分别识也(六尘者色尘声尘香尘味尘触尘法尘也梵语末那华言意谓能分别思量也)。</p><p>　　三识(出翻译名义)</p><p>　　【一末那识】梵语末那华言染污意染污者谓我痴我见我慢我爱四惑常俱意者谓常思虑第八识度量为我即第七识也。</p><p>　　【二阿赖耶识】梵语阿赖耶华言藏识谓此识能含藏善恶诸法种子即第八识也。</p><p>　　【三庵摩罗识】梵语庵摩罗华言清净识翻译名义云第八阿赖耶若至我见永不起位即舍赖耶之名别受清净之称即第九识也(我见永不起者谓诸惑净尽也)。</p><p>　　三识缘境广狭(出宗镜录并<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一第八识缘境最广】谓此根本识染净同依能变能现种子根身及器世间三种境故是名缘境最广(种子者一切善恶种子也根身者眼等诸根也器世间者谓世界如器也)。</p><p>　　【二第七识缘境最狭】谓此识无别体相但依第八识为因而起复缘第八识见分而为相分是名缘境最狭(见分者谓能见之识也相分者谓分别相状也)。</p><p>　　【三第六识缘境广】谓此识能缘一切善不善无记三性之境及能分别色心等一切法尘是名缘境广也(无记者谓不善不恶无所记录也)。</p><p>　　三种熏习(出华严孔目)</p><p>　　熏即熏发也习即数习惯习之义也盖言第八识为无明染缘之所熏习即从真而起妄也。</p><p>　　【一名言熏习】名即名字言即言说此分别名字言说之识即是第六意识由第七识传送熏习第八种子之识而能成就染分之相故云名言熏习。</p><p>　　【二色识熏习】色即眼根所对诸色因此诸色引生眼识名为色识于此分别即是第六意识亦由第七识传送熏习第八种子之识而能成就染分之相故云色识熏习。</p><p>　　【三烦恼熏习】烦恼即贪瞋邪见等烦恼也此之烦恼乃是第六意识所起亦由第七识传送熏习第八种子之识而能成就染分之相故云烦恼熏习。</p><p>　　三种相(出成实论)</p><p>　　【一发相】发即?发谓心昏沉时应用精进之行而?起之故名发相。</p><p>　　【二制相】制即禁制谓心掉动时应用寂静之法而禁制之故名制相(掉者举也)。</p><p>　　【三舍相】舍即舍置谓心不沉不散调适之时即舍前发制二相故名舍相。</p><p>　　三细相(出起信论)</p><p>　　三细者即根本无明之惑也因对六粗故名三细(六粗者智相相续相执取相计名字相起业相业系苦相也)。</p><p>　　【一业相】业相者即从真起妄初动之相也然本觉心源离念寂静因无明故觉成不觉遂成业相故起信论云以依不觉故心动说名为业是也。</p><p>　　【二见相】见相者见初动之相也亦名转相谓依初动业识转成能见之相也。</p><p>　　【三境界相】境界相者即转相分别初动之境界也亦名现相由前转相则境界妄现也。</p><p>　　三大(出起信论?)</p><p>　　【一体大】谓真如之理体性平等无不容摄故名体大(体性平等者谓凡圣染净之法皆依真如之体其性无有高下也)。</p><p>　　【二相大】相即德相谓真如体上具足无量恒沙胜妙功德一一功德称体显露故名相大。</p><p>　　【三用大】谓真如之体能生一切世间出世间善因善果故名用大(世间人天也出世间声闻缘觉菩萨佛也)。</p><p>　　三种身(出大乘<a href=\"/remen/wuyun.html\" class=\"keylink\" target=\"_blank\">五蕴</a>论)</p><p>　　身即聚集之义瑜伽师地论云佛菩萨是能说者语是能说相名句文身是所说相声名句文和合即为此方能诠之教体也。</p><p>　　【一名身】名即名字楞伽经云名身者谓依事立名盖一名非身众名连合方名为身又<a href=\"/remen/weishi.html\" class=\"keylink\" target=\"_blank\">唯识</a>论云名诠自性是为名身(名诠自性者谓诸法自性由名而诠显也)。</p><p>　　【二句身】句即句逗逗止也住也大智度论云天竺语法众语和合成句如菩为一字提为一字是二不合则不成语若二和合名为<a href=\"/remen/puti.html\" class=\"keylink\" target=\"_blank\">菩提</a>又唯识论云句诠差别是为句身(句诠差别者谓诸法差别之相由句而诠显也)。</p><p>　　【三文身】文即文字为名句二法所依故唯识论云文即是字为二所依又楞伽经名为字身谓声相有长短音韵有高下是为文身。</p><p>　　三不可尽(出宝积经)</p><p>　　【一经法不可尽】谓如来所说经法随其众生机乐不同或广或略虽一音宣演而十方普被故云经法不可尽。</p><p>　　【三文字之义不可尽】谓如来所说经教妙义横亘十方竖彻三际大无不周细无所遗是以小根浅智之人不能窥其奥妙故云文字之义不可尽(三际者过去现在未来也)。</p><p>　　【三所宣训诲不可尽】谓如来所宣言教训诲众生或说大乘或说小乘随类现形种种设化利益无量故云所宣训诲不可尽。</p><p>　　天台<a href=\"/remen/sanguan.html\" class=\"keylink\" target=\"_blank\">三观</a>(出金光明经玄义)</p><p>　　谓天台智者大师所立也观即照了之义观达一念之心即具三谛之法也若观心空则一切法皆空即是真谛若观心假则一切法皆假即是俗谛若观心中则一切法皆中即是中谛此之三观全由性发实匪修成故于一心宛有三用所谓一心三观也。</p><p>　　【一空观】空者离性离相之谓也谓观一念之心不在内不在外不在中间名之为空由观一念空故一空一切空无假无中而不空以三观皆能荡相故也盖空荡见思之相假荡尘沙之相中荡无明之相三相皆荡即毕竟空是名空观(见思尘沙无明即三惑也)。</p><p>　　【二假观】假者无法不备之谓也谓观一念之心具足一切诸法名之为假由观一念假故一假一切假无空无中而不假以三观皆能立法故也盖空立真谛之法假立俗谛之法中立中谛之法三法皆立即为妙假是名假观。</p><p>　　【三<a href=\"/remen/zhongguan.html\" class=\"keylink\" target=\"_blank\">中观</a>】中即中正绝二边待对之谓也谓观一念之心非空非假即空即假名之为中由观一念中故一中一切中无空无假而不中以三观当处皆能绝待故也盖言空则空外无法言假则假外无法言中则中外无法三皆绝待即为圆中是名中观。</p><p>　　三种三观(出宗镜录)</p><p>　　三种三观者谓以观观心不出次第<a href=\"/remen/yuanrong.html\" class=\"keylink\" target=\"_blank\">圆融</a>之义故有三种不同也。</p><p>　　【一别相三观】别相三观者即历别观于三谛也谓若从假入空但得观真尚不得观俗岂得观中道若从空入假但得观俗未得观中道若入中道正观方得双照二谛是名别相三观(从假入空者谓观生死之假入<a href=\"/remen/niepan.html\" class=\"keylink\" target=\"_blank\">涅盘</a>真空也观真观俗观中道者真即真空之理真谛也俗即诸法宛然俗谛也中道即中谛也)。</p><p>　　【二通相三观】通相三观者即于一观中圆解三谛也谓若从假入空非但知俗假是空真谛中道亦通是空若从空入假非但知俗假是假真谛中道亦通是假若入中道正观非但知中道是中俗假真空亦通是中但以一观当名解心皆通是名通相三观。</p><p>　　【三一心三观】一心三观者即于一念心而能圆观三谛也谓观一念心为从何处来去至何所毕竟无有净若虚空名空观能观之观所观之境历历分明名假观虽历历分明而性常自空空不定空假不定假名中观即三而一即一而三是名一心三观。</p><p>　　法界三观(出华严法界观)</p><p>　　法界三观者乃帝心尊者依华严经而立也法界即所观之境三观即能观之观此三种观虽自下升上渐次深广然修之者但一道竖穷展转圆妙非初观外别有二三良以举一即三全三是一故也。</p><p>　　【一真空观】谓非虚妄念虑曰真非形碍色相曰空故简情妄以显真性使见色非实色举体全是真空令见空非断空举体全是真性如是则能廓情尘而空色无碍泯智解而心境俱融故名真空观。</p><p>　　【二理事无碍观】谓性净明体曰理形相分限曰事故观广大之理咸归一尘即了一尘之色通遍法界是则融万象之虚相全一真之明性理事交彻无碍圆融故名理事无碍观。</p><p>　　【三周遍含容观】谓无所不在曰周遍无法不摄曰含容故观全事之理随事而一一可见全理之事随理而一一可融是则一多无碍大小相含互摄互容重重无尽隐显自在神用不测真可谓入华严无尽法界之境故名周遍含融观。</p><p>　　圆觉三观(出圆觉经略?)</p><p>　　【一奢摩他】梵语奢摩他华言止止即止寂之义谓欲求圆觉者以净觉心取静为行而于染净等境心不妄缘即是体真止义当空观故经云由寂静故十方世界诸如来心于中显现如镜中像此方便者名奢摩他(体真止者谓体达无明颠倒之妄即是实相之真也)。</p><p>　　【二三摩钵提】梵语三摩钵提华言等持昏沉掉举皆离曰等令心专注一境曰持谓欲求圆觉者以净觉心知觉心性及与根尘皆因幻化而有遂起幻修以除诸幻即是方便<a href=\"/remen/suiyuan.html\" class=\"keylink\" target=\"_blank\">随缘</a>止义当假观故经云所圆妙行如土长苖此方便者名三摩钵提(方便随缘止者谓随缘历境安心不动也)。</p><p>　　【三禅那】梵语禅那华言静虑静即定虑即慧也谓欲求圆觉者以净觉心不取幻化及诸静相便能随顺寂灭境界即是息二边止义当中观故经云自他身心所不能及众生<a href=\"/remen/shouming.html\" class=\"keylink\" target=\"_blank\">寿命</a>皆为浮想此方便者名为禅那(息二边止者谓不分别生死涅盘止息有无等二边之相也)。</p><p>　　南山三观(出<a href=\"/remen/zhiguan.html\" class=\"keylink\" target=\"_blank\">止观</a>辅行)</p><p>　　南山三观者即终南山宣律师之所立也。</p><p>　　【一性空观】性即性分也谓声闻缘觉小乘之人观因缘所生一切诸法其性本空皆无有我常以此理照察自心故名性空观(因缘者六根为因六尘为缘也所生一切诸法者即根尘相对所起诸心法也)。</p><p>　　【二相空观】相即相状也谓藏通二教菩萨观因缘一切所生诸法其相本空但众生情执妄见种种差别之相常以此理照察自心故名相空观。</p><p>　　【三唯识观】识即心识也谓别圆二教大乘菩萨皆了世间一切外尘诸法自性清净本来无实此理深妙唯意缘知故名唯识观。</p><p>　　三种观法(出止观义例)</p><p>　　三种观法者谓<a href=\"/remen/xiuxing.html\" class=\"keylink\" target=\"_blank\">修行</a>用观之法也前托事附法二种乃是天台智者大师讲<a href=\"/fojing/miaofalianhuajing/\" class=\"keylink\" target=\"_blank\">法华经</a>时为座下听众有修观<a href=\"/remen/xingzhe.html\" class=\"keylink\" target=\"_blank\">行者</a>随历一事皆以观法表对令其修习名托事观或遇一切法相处亦附彼法相立其观法令其修习名附法观后之一种专约行门复说摩诃止观兼明诸经所有行法名约行观故有三种之不同也。</p><p>　　【一托事观法】谓托王舍耆阇崛山等事而为观也名从事立借事为观以导执情故名托事观(王舍等事表对观法者王表心王舍表五阴舍即是令观五阴也梵语耆阇崛华言灵鹫若表对者灵表心王鹫表受想行山表色阴亦是令观五阴也)。</p><p>　　【二附法观法】谓附四谛等法入一念心以为观法故名附法观(四谛者苦谛集谛灭谛道谛也)。</p><p>　　【三约行观法】谓专约行门而修观也故止观义例云唯于万境观一心万境虽殊妙观理一故名约行观。</p><p>　　毗婆舍那三行(出深密解脱经)</p><p>　　梵语毗婆舍那华言观谓以寂静之慧观察根尘内外诸法令三昧成就进趣菩提故行有三焉(根者即眼耳鼻舌身意之六根也尘者即色声香味触法之六尘也梵语三昧华言正定梵语菩提华言道)。</p><p>　　【一相】相即观境也谓修观之时于此心观之中分别了知三昧境界之相如净明镜照彻一切影像了了分明也。</p><p>　　【二修行】修行者谓既了知观法之相则善能修习一切妙行无有过失也。</p><p>　　【三观】观者观察也谓修观之时于一一观法中善能观察一一法相而不证彼小乘寂灭解脱直趣无上菩提也(梵语菩提华言道)。</p><p>　　为三事故修毗婆舍那(出涅盘经)</p><p>　　梵语毗婆舍那华言观即智慧也。</p><p>　　【一观生死恶果报】谓修禅观即能破诸昏暗观察分别因缘生灭之相故于善恶果报悉皆明了不起惑业也。</p><p>　　【二增长善根】谓修禅观能灭贪瞋痴等恶业暗障本性之智自然明发故一切善根悉皆增长也。</p><p>　　【三破诸烦恼】谓修禅观了知生死过患不为根尘所染故一切烦恼悉能破灭也(根者即眼耳鼻舌身意之六根也尘者即色声香味触法之六尘也)。</p><p>　　三谛(出法华玄义)</p><p>　　谛者谛审也谓谛审一切法即空即假即中即空是真谛即假是俗谛即中是中谛此三隔历即是次第三谛三一无碍即是圆融三谛(隔历者三谛不互融也次第者前真次俗后中即别教三谛也圆融者举一即三全三是一即圆教三谛也)。</p><p>　　【一真谛】真即真空泯一切法之谓也盖诸法本空众生不了执之为实而生妄见若以空观荡之则谓实之情自忘情忘即能离于诸相诸相若离则真空之理自然谛了故名真谛。</p><p>　　【二俗谛】俗即世俗立一切法之谓也诸法虽即本空皆不可得若以假观照之则能谛了性具诸法历历宛然故名俗谛。</p><p>　　【三中谛】中即中正统一切法之谓也诸法本来不离二边不即二边若以中观观之则能谛了诸法非真非俗即真即俗清净洞彻圆融无碍即一而三即三而一不可思议故名中谛。</p><p>　　二谛(出仁王护国般若经?)</p><p>　　谛即审实之义谓观世间出世间一切诸法不出空与色<a href=\"/fojing/xinjing/yuanwen.html\" class=\"keylink\" target=\"_blank\">心经</a>云我以三谛摄一切法是也。</p><p>　　【一空谛】空即虚幻之义谓谛审一切众生及与世界等法性相本空虚假不实是名空谛。</p><p>　　【二色谛】色即质碍之义谓谛审世间众生色身及山河大地种种形相乃至意识所缘一切境界皆是色法是名色谛。</p><p>　　【三心谛】心谛即第八<a href=\"/remen/shixin.html\" class=\"keylink\" target=\"_blank\">识心</a>王也谓众生根身虚空世界乃至善恶一切诸法皆由此心出生是名心谛。</p><p>　　三假(出止观辅行)</p><p>　　【一因成假】谓一切诸法必有所因和合方成如诸众生因于父母生成此身是名因成了达此身虚幻不实是名为假一切诸法亦复如是故名因成假。</p><p>　　【二相续假】谓众生心识念念相续前念既灭后念复生是名相续了此相续本无实体是名为假一切诸法相续不断亦复如是故名相续假。</p><p>　　【三相待假】待即对也谓一切诸法各有待对如对长说短对短说长对无说有对有说无是名相待了此一切对待之法本无实体皆是假名是名为假又如众生身中以生对死以少对老亦复如是故名相待假。</p><p>　　三空(出<a href=\"/fojing/jingangjing/39210.html\" class=\"keylink\" target=\"_blank\">金刚经</a>刊定记)</p><p>　　【一我空】谓于五蕴之法强立主宰名为<a href=\"/remen/wozhi.html\" class=\"keylink\" target=\"_blank\">我执</a>若推求色受想行识之五法皆无自性不见我体是名我空(五蕴者色蕴受蕴想蕴行蕴识蕴也)。</p><p>　　【二法空】谓于五蕴之法计为实有名为法执若推求五蕴之法如幻如化皆从缘生无有自性是名法空。</p><p>　　【三俱空】谓我法二执既遣能空之空亦除空执两亡方契本性是名俱空。</p><p>　　三忏(出天台四教仪集注)</p><p>　　忏梵语具云忏摩华言悔过谓改悔往昔之过非也作法取相二忏属事无生一忏属理理忏为正事忏为助若能正助合行事理兼运则无罪不灭无福不生也。</p><p>　　【一作法忏】谓身<a href=\"/remen/libai.html\" class=\"keylink\" target=\"_blank\">礼拜</a>口称唱意思惟三业所作一依法度披陈过罪求哀<a href=\"/remen/chanhui.html\" class=\"keylink\" target=\"_blank\">忏悔</a>是名作法忏。</p><p>　　【二取相忏】谓定心运想取其现相为期于道场中或见佛来摩顶或见光现或见华飞或梦中见诸瑞相或闻空中声于此诸相随获一种罪即消灭是名取相忏。</p><p>　　【三无生忏】谓一切罪业皆从一念不了心生若了心性本空罪福<a href=\"/remen/wuxiang.html\" class=\"keylink\" target=\"_blank\">无相</a>则一切法皆悉空寂罪从何生是名无生忏。</p><p>　　三悔法(出天台四教仪集注)</p><p>　　【一忏悔】梵语忏摩华言悔过华梵兼举故称忏悔忏名修来悔名改往谓修将来之善果改已往之恶因是名忏悔。</p><p>　　【二劝请】劝请有二一谓十方世界有佛将入涅盘者劝请住世利济众生二谓十方世界有佛初成正觉者劝请转于法轮度诸众生虽不面见诸佛而??心劝请以达归敬之诚是名劝请。</p><p>　　【三<a href=\"/remen/huixiang.html\" class=\"keylink\" target=\"_blank\">回向</a>】谓三业所修一切诸善乃至忏悔劝请种种功德回施法界一切众生同证菩提是名回向(三业者身业口业意业也梵语菩提华言道)。</p><p>　　三方便(出净名经?)</p><p>　　?云方是智所诣之偏法便是善权巧用之能巧用诸法随机利物故云方便(偏法者即小乘偏权之法也)。</p><p>　　【一自行方便】谓佛及四十一位心内所证不思议二谛之理是名自行方便(四十一位者十住十行十回向十地菩萨及等觉菩萨也等觉者望后妙觉犹有一等故也二谛者一真谛泯一切法也二俗谛立一切法也)。</p><p>　　【二化他方便】谓藏通别三教及圆教有门所明诸菩萨等不断烦恼照界内界外种种法门等是名化他方便(藏通别圆四教者藏即三藏教也通谓通前藏教通后别圆故名通教别谓别前藏通二教别后圆教故名别教圆谓圆妙圆满故名圆教界内界外者谓三界之内外也)。</p><p>　　【三自他方便】谓前自行化他二种方便相对合论是名自他方便。</p><p>　　胜三修(出涅盘经)</p><p>　　谓菩萨依佛胜教而修破于声闻劣修故名胜三修。</p><p>　　【一常修】常即不迁不变之谓也盖菩萨了知法身之体本来常住无灭无生以破声闻之人不应于诸法中执为<a href=\"/remen/wuchang.html\" class=\"keylink\" target=\"_blank\">无常</a>是名常修。</p><p>　　【二乐修】乐即安隐寂灭之谓也盖菩萨了知诸法之中而有涅盘寂灭之乐以破声闻之人不应于诸法中执之为苦是名乐修(梵语涅盘华言灭度)。</p><p>　　【三我修】我即自在无碍之谓也盖菩萨了知<a href=\"/remen/wuwo.html\" class=\"keylink\" target=\"_blank\">无我</a>法中而有真我得大自在无有障碍以破声闻之人不应于诸法中执为无我无我所是名我修(我所者谓五阴之身及资生等物也)。</p><p>　　劣三修(出涅盘经)</p><p>　　谓声闻所修比于菩萨所修则劣故名劣三修。</p><p>　　【一无常修】谓声闻之人不知法身常住之理而观三界一切有为之法皆悉生灭无常是名无常修(三界者欲界色界无色界也)。</p><p>　　【二非乐修】非乐即苦也谓声闻之人不知诸法之中本有涅盘寂灭之乐而观一切诸法悉皆是苦是名非乐修。</p><p>　　【三无我修】谓声闻之人不知自在无碍之真我而观五阴等法皆空无我无我所是名无我修(五阴者色阴受阴想阴行阴识阴也)。</p><p>　　三渐次(出首楞严经)</p><p>　　三渐次者乃楞严经中佛欲说修行地位而先说此三等渐次以为根本以由一切地位虽有浅深不同而皆以此三种而为进行之本故经云如是渐修随所发行安立圣位是也。</p><p>　　【一除助因】除助因者谓除众生助恶之因也助恶之因即五种辛也五辛者即葱薤韭蒜兴渠也谓此五辛食则能发[淫-壬+(工/山)]恚邪魅所着<a href=\"/remen/tianren.html\" class=\"keylink\" target=\"_blank\">天人</a>远离是故修行之人欲得菩提必先断除此五种辛菜也故经云是诸众生求三摩地当断世间五种辛菜是也(兴渠叶如蔓菁根如萝卜出土辛臭梵语菩提华言道梵语三摩地华言等持)。</p><p>　　【二刳正性】刳剖也破也正性即众生[淫-壬+(工/山)]杀之性也以一切盗妄等恶皆由[淫-壬+(工/山)]杀而起故指此为正性也若欲修菩提者当用剖破[淫-壬+(工/山)]杀之性勿令毁犯故经云是修行人若不断[淫-壬+(工/山)]及与杀生出三界者无有是处是也(三界者欲界色界无色界也)。</p><p>　　【三违现业】违者背也远也现业即现行六尘境界所起之业也谓修菩提之人既能断除五辛不犯[淫-壬+(工/山)]杀则于现前六尘之境违远而不相涉故经云如是清净持禁戒人心无贪[淫-壬+(工/山)]于外六尘不多流逸是也(六尘者色尘声尘香尘味尘触尘法尘也)。</p><p>　　三科(出婆沙论并阿毗达磨品类足论)</p><p>　　论云若迷心不迷色则合色开心数为五蕴若迷色不迷心则合心开色数为十二入若心色俱迷则心色各开数为十八界如此开合说者为令众生于所迷处委细而观故有三科不同焉。</p><p>　　【一五蕴】(亦名五阴)蕴积聚也谓积聚色受想行识五法以成身也如来为迷心偏重者合眼耳鼻舌身五根但名为色开意之一根为受想行识令其细观于心是为合色开心故说五蕴也。</p><p>　　【二十二入】入涉入也谓六根六尘互相涉入也如来为迷色偏重者开色为眼耳鼻舌身及以色声香味触合受想行识四种心法但名为意意之所对唯一法尘令其细观于色是为开色合心故说为十二入也(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【三十八界】界即界限亦隔别之义谓此十八界各有别体义无混滥也如来为色心俱迷者开为六根六尘六识令其一一细观是为心色俱开故说为十八界也(六识者眼识耳识鼻识舌识身识意识也)。</p><p>　　三种至教(出显扬圣教论)</p><p>　　【一圣言所摄】谓修行之人于如来及诸<a href=\"/remen/dizi.html\" class=\"keylink\" target=\"_blank\">弟子</a>所说<a href=\"/remen/zhengfa.html\" class=\"keylink\" target=\"_blank\">正法</a>当依凭正义信解修习遵崇圣制不敢违越是名圣言所摄。</p><p>　　【二对治杂染】谓修行之人修善去恶必有对治之法如心散乱则以禅定之法治之如心贪染则以不净观法治之乃能息妄归真得入正道是名对治杂染。</p><p>　　【三不违法相】谓修行之人于如来所说正教当遵其法相如理思修精进一心不敢违背是名不违法相。</p><p>　　三宗(出宗镜录)</p><p>　　宗犹??也圭峰密禅师云大乘经教统唯三宗。</p><p>　　【一法相宗】谓此宗说一切有漏妄法及无漏净法无始时来各有种子在阿赖耶识中遇缘熏习即各从自性而起都不关涉真如故于色心诸法而建立种种名相是名法相宗(梵语阿赖耶华言藏识即第八识也)。</p><p>　　【二破相宗】谓此宗一向说凡圣染净之法一切皆空本无所有设见一法过涅盘者亦如梦如幻彼且本不立真何况于妄真妄名相一切俱无故名破相宗(梵语涅盘华言灭度)。</p><p>　　【三法性宗】谓此宗说依真起妄盖真如不变不碍随缘如云法身<a href=\"/remen/liuzhuan.html\" class=\"keylink\" target=\"_blank\">流转</a>五道如来藏受苦乐等若悟妄即真如云知妄本自真见佛即清净等是名法性宗(五道者天道人道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a><a href=\"/remen/diyu.html\" class=\"keylink\" target=\"_blank\">地狱</a>道也)。</p><p>　　南中三教(出华严经?)</p><p>　　南中三教者谓自齐朝已后江南诸师立此三教判如来一代所说之法也。</p><p>　　【一渐教】谓佛<a href=\"/remen/shuofa.html\" class=\"keylink\" target=\"_blank\">说法</a>始自鹿苑终至双??从小至大是名渐教。</p><p>　　【二顿教】谓佛最初为诸菩萨说华严经如日初出先照高山是名顿教。</p><p>　　【三不定教】谓别有经虽非顿渐所摄而明佛性常住即胜鬘经及金光明经等是名不定教。</p><p>　　岌法师三教(出华严经?)</p><p>　　岌武丘人也谓其以此三教判如来一代所说之法也。</p><p>　　【一有相教】谓佛设教于十二年说阿含经已前见有得道是名有相教(见有得道者谓二乘见一切法是有不离色心因而得道也)。</p><p>　　【二无相教】谓佛设教于十二年说阿含经已后齐至法华见空得道是名无相教(齐即齐限见空得道者谓菩萨见一切法皆空因而得道也)。</p><p>　　【三常住教】谓佛设教最后有无双照说一切众生皆有佛性一切阐提皆得作佛是名常住教(梵语阐提华言信不具)。</p><p>　　三等流(出宗镜录)</p><p>　　等流者等即平等流即流类也。</p><p>　　【一真等流】谓善性恶性无记性为因所引善恶无记同类之果果与因性真实是同故名真等流。</p><p>　　【二假等流】谓前世杀生令他命短故感今世自亦短命有相似义假名等流故名假等流。</p><p>　　【三分位等流】谓眼等诸识各随自类转变如眼识乃至身识皆从第八种子识而生对于色等诸尘名等流果若第六识从种子识而生起诸分别亦名等流果而识与尘分位各同故名分位等流(种子识即藏识也等流果者谓眼识与色尘乃至身识与触尘各为等流而识与尘皆名果也第六识即意识也)。</p><p>　　三忍(出华严经?)</p><p>　　忍耐也又忍可也谓于一切逆顺善恶之境而能忍受安心不动故名为忍。</p><p>　　【一耐怨??忍】谓人以怨憎毒??而加于我即能安心忍耐而无返报之心是名耐怨??忍。</p><p>　　【二安受苦忍】谓疾病水火刀杖等众苦所逼即能安心忍受恬然不动是名安受苦忍。</p><p>　　【三谛察法忍】谓审察诸法体性虚幻本无生灭信解真实心无妄动安然忍可是名谛察法忍。</p><p>　　三受(出杂阿含经)</p><p>　　受者领纳也谓六根之识领受六尘之境也(六根之识者眼识耳识鼻识舌识身识意识也六尘者色尘声尘香尘味尘触尘法尘也)。</p><p>　　【一苦受】谓于六尘违情之境而有逼迫之苦是名苦受。</p><p>　　【二乐受】谓于六尘顺情之境而有适悦之乐是名乐受。</p><p>　　【三不苦不乐受】谓于六尘不违不顺之境所受非苦非乐是名不苦不乐受。</p><p>　　三种无常(出顺中论)</p><p>　　【一念念坏灭无常】谓根尘相对所起心念前念既灭后念复生生已还灭念念不住皆悉无常是名念念坏灭无常(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【二和合离散无常】谓一切法皆由因缘和合而成本无实体若因缘别离即便散坏且如众生由四大和合而成其身若四大别离即便散灭是名和合离散无常(四大者地大水大火大风大也)。</p><p>　　【三毕竟无常】毕竟犹决定也谓决定了知一切诸法皆假因缘和合而生虚幻不实终归坏灭是名毕竟无常。</p><p>　　三支比量(出阿毗达磨杂集论)</p><p>　　比量者谓以有为法与<a href=\"/remen/wuweifa.html\" class=\"keylink\" target=\"_blank\">无为法</a>比类而量度也。</p><p>　　【一立宗】宗犹主也要也谓如五蕴等法皆假因缘而生实无自性于中求我决不可得故对执我论者先说诸法无我也(五蕴者色蕴受蕴想蕴行蕴识蕴也)。</p><p>　　【二立因】立因者谓破执有我者而立因也若于五蕴等法施设实有我者此之五蕴既从众缘而生皆是生灭之法蕴既生灭我不成就若离五蕴而于余处施设有我者我无所因我亦无用是则皆无有我也。</p><p>　　【三立喻】立喻者谓以别法喻所立法也如于现在世施设实有过去相者此现在相已生未灭不应于已生未灭法中施设过去已灭之相若离现在而于余处施设过去相者然过去世相既灭坏不应施设有相此过去相不可得以喻诸法皆不可得也。</p></div>"
},{
    "title": "大明三藏法数卷第七",
    "author": "一如",
    "html": "<div class=\"B1_text\"><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　三种<a href=\"/remen/yuanman.html\" class=\"keylink\" target=\"_blank\">圆满</a>安乐(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一成就加行圆满】谓修菩萨<a href=\"/remen/xingzhe.html\" class=\"keylink\" target=\"_blank\">行者</a>于净戒中不敢毁犯于身语意清净无染若有过失即能<a href=\"/remen/chanhui.html\" class=\"keylink\" target=\"_blank\">忏悔</a>令其戒体圆满无亏是名成就加行圆满。</p><p>　　【二成就意乐圆满】谓修菩萨行者为法<a href=\"/remen/chujia.html\" class=\"keylink\" target=\"_blank\">出家</a>不为活命但为求无上<a href=\"/remen/puti.html\" class=\"keylink\" target=\"_blank\">菩提</a>及求大<a href=\"/remen/niepan.html\" class=\"keylink\" target=\"_blank\">涅盘</a>乐勇猛<a href=\"/remen/jingjin.html\" class=\"keylink\" target=\"_blank\">精进</a>不生<a href=\"/remen/xiedai.html\" class=\"keylink\" target=\"_blank\">懈怠</a>之心不杂众恶之法不受当来生老病死之苦是名成就意乐圆满(梵语菩提华言道梵语涅盘华言灭度)。</p><p>　　【三成就宿因圆满】谓修菩萨行者于宿世中曾修福善故于今生种种资身之具悉无匮乏复能为他广行惠施心不悭吝是名成就宿因圆满。</p><p>　　三义<a href=\"/remen/huanxi.html\" class=\"keylink\" target=\"_blank\">欢喜</a>(出观经妙宗钞)</p><p>　　观无量寿<a href=\"/fojing/\" class=\"keylink\" target=\"_blank\">佛经</a>?因释阿难及天龙等闻法欢喜作礼而去故以三义释之(梵语阿难华言庆喜)。</p><p>　　【一遇人欢喜】人即佛也谓佛具足四无碍智说观彼佛之法离于错谬今遇此人宁不欢喜是名遇人欢喜(四无碍智者法无碍智义无碍智词无碍智乐说无碍智也彼佛即梵语阿弥陀华言无量寿)。</p><p>　　【二闻法欢喜】谓所说观佛之法一十六门曲尽其妙能令凡心入深<a href=\"/remen/sanmei.html\" class=\"keylink\" target=\"_blank\">三昧</a>闻如是法岂不欢喜是名闻法欢喜(一十六观门者日观水观地观宝??观八<a href=\"/remen/gongde.html\" class=\"keylink\" target=\"_blank\">功德</a>水观总观华座观像观佛真身观观世音观大势至观普想观杂想观上辈生观中辈生观下辈生观)。</p><p>　　【三得果欢喜】果即修观克获之果也谓韦提希等闻说观佛之法依此修之得分真果侍女诸天得相以果得如是果岂不欢喜是名得果欢喜(梵语韦提布华言思惟分真者即证一分中道也相似者近于分真也)。</p><p>　　三因(出<a href=\"/remen/foxing.html\" class=\"keylink\" target=\"_blank\">佛性</a>论)</p><p>　　【一应得因】谓依真如空理而修因行应得菩提之果故名应得因(梵语菩提华言道)。</p><p>　　【二加行因】谓依<a href=\"/remen/putixin.html\" class=\"keylink\" target=\"_blank\">菩提心</a>加功用行以此为因即能<a href=\"/remen/zhengde.html\" class=\"keylink\" target=\"_blank\">证得</a>法身之果故名加行因。</p><p>　　【三圆满因】谓由加行故因行圆满故名圆满因。</p><p>　　三断(出宗镜录)</p><p>　　【一<a href=\"/remen/zixing.html\" class=\"keylink\" target=\"_blank\">自性</a>断】谓<a href=\"/remen/zhihui.html\" class=\"keylink\" target=\"_blank\">智慧</a>起时<a href=\"/remen/fannao.html\" class=\"keylink\" target=\"_blank\">烦恼</a>暗障自性应断故名自性断。</p><p>　　【二不生断】谓得法空之时能令三涂恶道苦果永更不生故名不生断(三涂者火涂刀涂血涂也)。</p><p>　　【三缘缚断】谓但断心中之惑则于外尘境不起贪瞋于境虽缘不生染着故名缘缚断。</p><p>　　三断(出阿毗达磨品类足论)</p><p>　　【一见所断】谓声闻初果之人断惑见理名为见道因断<a href=\"/remen/sanjie.html\" class=\"keylink\" target=\"_blank\">三界</a>八十八使见惑故名见所断(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也八十八使者一身见二边见三见取四戒取五邪见六贪七瞋八痴九慢十疑此十使历三界<a href=\"/remen/sidi.html\" class=\"keylink\" target=\"_blank\">四谛</a>下增减不同成八十八谓欲界苦谛十使具足集灭二谛各七使除身见边见戒取道谛下八使除身见边见四谛合为三十二上色界无色界每四谛下咨除瞋使余皆如欲界故上二界合为五十六并前欲界三十二共成八十八使也)。</p><p>　　【二修所断】谓声闻第二果第三果修真断惑名为<a href=\"/remen/xiudao.html\" class=\"keylink\" target=\"_blank\">修道</a>因断三界十随眠惑故名修所断(十随眠者即是思惑谓长时随逐潜伏覆蔽真性故名随眠欲界有四谓贪瞋痴慢色界无色界各三谓贪痴慢共为十也)。</p><p>　　【三非所断】谓声闻第四果三界烦恼皆已断竟得无漏果无惑可断故名非所断。</p><p>　　龙华三会(出法住记)</p><p>　　<a href=\"/remen/mile.html\" class=\"keylink\" target=\"_blank\">弥勒</a>下生经云弥勒菩萨即于出家之日便得<a href=\"/remen/chengfo.html\" class=\"keylink\" target=\"_blank\">成佛</a>坐于龙华??下花林园中三会<a href=\"/remen/shuofa.html\" class=\"keylink\" target=\"_blank\">说法</a>故云龙华三会(梵语弥勒华言慈氏)。</p><p>　　【第一会度九十六俱胝声闻众】梵语俱胝华言百亿记云若诸国王大臣长者<a href=\"/wenda/jushi/\" class=\"keylink\" target=\"_blank\">居士</a>男女一切施主于今释迦牟尼佛<a href=\"/remen/zhengfa.html\" class=\"keylink\" target=\"_blank\">正法</a>中能作佛事自种善根或教他种以七宝金银鍮石铜铁木石泥土或以缯缕或以彩画作佛形像及窣堵波若大若小乃至最小如指节大或以香花诸妙供具而为<a href=\"/remen/gongyang.html\" class=\"keylink\" target=\"_blank\">供养</a>由如是善根力故至弥勒如来成正觉时善得人身于第一会中剃发出家乘宿愿力便得涅盘(梵语窣堵波华言高显即塔也梵语涅盘华言灭度)。</p><p>　　【第二会度九十四俱胝声闻众】记云若国王等及以臣庶于今释迦牟尼佛正法中能为<a href=\"/remen/fashi.html\" class=\"keylink\" target=\"_blank\">法事</a>谓于诸大乘经典或律或论若读若诵或恭敬供养或于经卷以诸杂彩而严饰之由是善根力故至弥勒如来成正觉时善得人身于第二会中剃发出家乘宿愿力便得涅盘。</p><p>　　【第三会度九十二俱胝声闻众】记云若诸国王及臣庶等于今释迦牟尼佛正法中能为僧事自种善根或教他种于每月初一日或初八日十五日设斋供养<a href=\"/remen/biqiu.html\" class=\"keylink\" target=\"_blank\">比丘</a><a href=\"/remen/biqiuni.html\" class=\"keylink\" target=\"_blank\">比丘尼</a>或供养修<a href=\"/remen/chanding.html\" class=\"keylink\" target=\"_blank\">禅定</a>者或供养诸说法者或施坐卧等具供养僧众由是善根力故至弥勒如来成正觉时于第三会中剃发出家乘宿愿力便得涅盘。</p><p>　　菩萨三修学(出菩萨璎珞本业经)</p><p>　　【一百劫顶寂定中修诸三昧】劫梵语具云劫波华言分别时节梵语三昧华言正定顶寂定者在众定之上故名顶也谓等觉菩萨住顶寂定以大愿力住寿百劫修一切三昧已入金刚三昧与一切法性相应相冥而得一合相也(等觉者去佛之位一等也金刚三昧着金刚最坚至利谓入此三昧则一切诸惑无不断也)。</p><p>　　【二千劫金刚定中学诸威仪】谓等觉菩萨复住寿千劫<a href=\"/remen/xuefo.html\" class=\"keylink\" target=\"_blank\">学佛</a>一切威仪象主观视师子游步修佛无量不可思议<a href=\"/remen/shentong.html\" class=\"keylink\" target=\"_blank\">神通</a>化导之法皆现在前入佛行处坐佛道场也。</p><p>　　【三万劫大寂定中学佛化行】谓等觉菩萨复住寿万劫学佛<a href=\"/remen/jiaohua.html\" class=\"keylink\" target=\"_blank\">教化</a>之行现诸色相教化<a href=\"/remen/zhongsheng.html\" class=\"keylink\" target=\"_blank\">众生</a>复现同诸佛常行中道大乐无为也。</p><p>　　菩萨生兜率天三事胜(出涅盘经)</p><p>　　菩萨当补佛处故生兜率梵语兜率华言知足谓于五欲境界知止足故(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【一命胜】菩萨已离三界<a href=\"/remen/shengsi.html\" class=\"keylink\" target=\"_blank\">生死</a>虽不修命业而于彼天托生天系<a href=\"/remen/shouming.html\" class=\"keylink\" target=\"_blank\">寿命</a>四千岁天寿毕已降生中国以补佛处是名命胜也(三界者欲界色界无色界也)。</p><p>　　【二色胜】菩萨虽不修色业既生兜率而妙色身光明照耀自然<a href=\"/remen/zhuangyan.html\" class=\"keylink\" target=\"_blank\">庄严</a>异诸天众是名色胜也。</p><p>　　【三名胜】佛本行集经云菩萨既生兜率其诸天众即唤菩萨名为护明展转称唤其声上彻净居乃至色界天顶是名名胜也(护明释迦佛也从<a href=\"/remen/jiaye.html\" class=\"keylink\" target=\"_blank\">迦叶</a>佛时护持禁戒梵行清净命终生天不失本心不忘宿行故曰护明)。</p><p>　　三贤(出仁王护国经?)</p><p>　　十住十行十<a href=\"/remen/huixiang.html\" class=\"keylink\" target=\"_blank\">回向</a>诸位菩萨皆称贤者此就别教而论盖诸位菩萨但断见思惑尽尚有无明惑在未入圣位故名贤也。</p><p>　　【一十住】会理之心安住不动名之为住一<a href=\"/remen/faxin.html\" class=\"keylink\" target=\"_blank\">发心</a>住二治地住三<a href=\"/remen/xiuxing.html\" class=\"keylink\" target=\"_blank\">修行</a>住四生贵住五具足方便住六正心住七不退住八童真住九法王子住十灌顶住。</p><p>　　【二十行】行即进趣之义谓行此行则能进向于果名之为行一欢喜行二<a href=\"/remen/154932.html\" class=\"keylink\" target=\"_blank\">饶益</a>行三无违逆行四无屈挠行五无痴乱行六善现行七无着行八难得行九善法行十真实行。</p><p>　　【三十回向】回因向果名为回向一救诸众生离众生相回向二不坏回向三等一切诸佛回向四至一切处回向五无尽功德藏回向六入一切平等善根回向七等随顺一切众生回向八真如相回向九无缚无着<a href=\"/remen/jietuo.html\" class=\"keylink\" target=\"_blank\">解脱</a>回向十入法界无量回向。</p><p>　　三种发心(出起信论)</p><p>　　【一信成就发心】谓十信行满<a href=\"/remen/xinxing1.html\" class=\"keylink\" target=\"_blank\">信心</a>成就入十住位中初发心住故名信成就发心(十信者信心念心精进心慧心定心不退心<a href=\"/remen/hufa.html\" class=\"keylink\" target=\"_blank\">护法</a>心回向心戒心愿心也十住者发心住治地住修行住生贵住方便具足住正心住不退住童真住法王子住灌顶住也)。</p><p>　　【二解行发心】解即解了行即修行谓十行位中能解法性本空顺修<a href=\"/remen/liudu.html\" class=\"keylink\" target=\"_blank\">六度</a>之行发回向心入十回向故名解行发心(十行者欢喜行饶益行无瞋恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四精进五禅定六智慧也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无碍解脱回向法界无量回向也)。</p><p>　　【三证发心】证即证入谓入初地乃至第十地而此证者无有境界惟真如智名为法身法身显发故名证发心。</p><p>　　三不退(出观经妙字钞)</p><p>　　【一位不退】谓别教菩萨从初住位中断见惑二住至七住位中断思惑则永不退失超凡之位故名位不退(初住即十住发心住治地住修行住生贵住方便具足住正心住不退住童真住法王子住灌顶住也)。</p><p>　　【二行不退】谓别教菩萨从八住已去至十行位中伏断尘沙之惑则永不退失菩萨之行故名行不退(十行者欢喜行饶益行无瞋恨行无尽行离痴乱行善现行无着行尊重行善法行真实行也)。</p><p>　　【三念不退】谓别教菩萨从初地已去破无明惑则永不退失中道<a href=\"/remen/zhengnian.html\" class=\"keylink\" target=\"_blank\">正念</a>故名念不退。</p><p>　　三处入法界(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　法界即一切众生本有之心诸佛所证平等之理也而云三处入者由菩萨根有利钝行有浅深故所证入先后不定遂分三处也。</p><p>　　【一十住初心入法界】谓利根菩萨即于初住位中破无明惑证入法界平等之理得不退转是名十住初心入法界也(十住者发心住治地住修行住生贵住方便具足住正心住不退住童真住法王子住灌顶住也)。</p><p>　　【二回向终心入法界】谓菩萨于十回向后心众行纯熟证入法界是名回向终心入法界也(十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无碍解脱回向法界无量回向也)。</p><p>　　【三初地入法界】谓菩萨于前行向中功德具足至于初地即得证入法界乃了<a href=\"/remen/sande.html\" class=\"keylink\" target=\"_blank\">三德</a><a href=\"/remen/yuanrong.html\" class=\"keylink\" target=\"_blank\">圆融</a>三身<a href=\"/remen/zizai.html\" class=\"keylink\" target=\"_blank\">自在</a>是名初地入法界也(三德者法身德<a href=\"/remen/banruo.html\" class=\"keylink\" target=\"_blank\">般若</a>德解脱德也三身者法身报身应身也)。</p><p>　　文殊三名(出翻译名义)</p><p>　　【一文殊师利】梵语文殊师利华言妙德谓具不可思议种种微妙功德故名妙德。</p><p>　　【二满殊尸利】梵语满殊尸利华言妙首谓具不可思议微妙功德在诸菩萨之上故名妙首。</p><p>　　【三曼殊室利】梵语曼殊室利华言妙吉祥谓具不可思议微妙功德最胜吉祥故名妙吉祥。</p><p>　　三人观<a href=\"/remen/shieryinyuan.html\" class=\"keylink\" target=\"_blank\">十二因缘</a>(出涅盘经)</p><p>　　三人者谓通教声闻缘觉菩萨虽同观十二<a href=\"/remen/yinyuan1.html\" class=\"keylink\" target=\"_blank\">因缘</a>然随智浅深法成高下故有三种之异也。</p><p>　　【一下智观故得声闻菩提】梵语菩提华言道谓声闻之人用体空之智初观十二因缘生次观十二因缘灭观此生灭即悟非生非灭破见思之惑证真空之理是名下智观故得声闻菩提(体空者体达诸法性本空也十二因缘者一无明二行三识四名色五六入六触七受八爱九取十有十一生十二老死也因缘生者即无明缘行行缘识等是也因缘灭者即无明灭乃至老死灭是也)。</p><p>　　【二中智观故得缘觉菩提】谓缘觉之人亦用体空之智初观十二因缘生次观十二因缘灭观此生灭即悟非生非灭破见思之惑更能侵除习气以由能观之智比于声闻稍胜故所证真空之理亦深是名中智观故得缘觉菩提(侵除者犹渐除也习气者见思余习之气分也)。</p><p>　　【三上智观故得菩萨菩提】谓菩萨之人虽亦用体空之智观十二因缘生灭了悟非生非灭而能顿断见思习气以由能观之智比于缘觉复胜故所证真空之理最深是名上智观故得菩萨菩提(菩萨梵语具云菩提萨埵华言觉有情)。</p><p>　　阿罗汉三义(出翻译名义)</p><p>　　梵语阿罗汉华言无生亦云无学谓三界生死已尽是为无生无法可学是为无学或言不翻者名含三义故也(三界者欲界色界无色界也)。</p><p>　　【一杀贼】贼即见思惑也以其劫人功德之财夺人智慧之命故名为贼阿罗汉能断三界见思之惑故名杀贼。</p><p>　　【二不生】不生即无生也谓阿罗汉既断见思惑尽更不受三界生故名不生。</p><p>　　【三应供】谓阿罗汉智断功德既已具足应受人天供养故名应供(智谓得漏尽智断谓断三界见思惑尽也)。</p><p>　　三迦叶(出<a href=\"/fojing/miaofalianhuajing/\" class=\"keylink\" target=\"_blank\">法华经</a>文句)</p><p>　　梵语迦叶华言光波谓身光炎涌映余光故也毗婆尸佛时三人共立刹柱以是因缘感报遂为兄弟(梵语毗婆尸华言胜观)。</p><p>　　【一优楼频螺迦叶】梵语优楼频螺华言木??林谓其居处近于此林故以名之将护<a href=\"/remen/sizhong.html\" class=\"keylink\" target=\"_blank\">四众</a>供给四事令无所乏最为第一(四众者一比丘二比丘尼三优婆塞四优婆夷也四事者一饮食二衣服三卧具四医药也)。</p><p>　　【二伽耶迦叶】梵语伽耶华言城谓其居家在王舍城南七由旬故以名之观了诸法都无所着教化众生最为第一(梵语由旬华言限量一由旬四十里也)。</p><p>　　【三那提迦叶】梵语那提华言河谓其居止近于此河故以名之心意寂然降伏结业精进修行最为第一。</p><p>　　阿难三名(出翻译名义)</p><p>　　阿难是斛饭王之子佛成道日生以其能持法藏有三种不同随德受称故有三名也。</p><p>　　【一名阿难】梵语阿难华言庆喜生时合国欣庆欢喜故也以其亲承佛旨传以化人即传持声闻藏也。</p><p>　　【二名阿难?陀】梵语阿难?陀华言喜贤以其住于有学之地得空<a href=\"/remen/wuxiang.html\" class=\"keylink\" target=\"_blank\">无相</a>无愿三解脱门即传持缘觉藏也(空者谓了达自性本空<a href=\"/remen/wuwo.html\" class=\"keylink\" target=\"_blank\">无我</a>我所也无相者谓一切法空无男女相也无愿者谓了达诸法无相无所愿求也以能空此三者即得自在无碍故云解脱门也)。</p><p>　　【三名阿难迦罗】梵语阿难迦罗华言喜海以其解了如来说法无说而说说即无说所谓<a href=\"/remen/fofa.html\" class=\"keylink\" target=\"_blank\">佛法</a>大海水流入阿难心即传持菩萨藏也。</p><p>　　声闻三道(出天台四教仪集注)</p><p>　　【一见道】谓声闻因断三界见惑见<a href=\"/remen/zhendi.html\" class=\"keylink\" target=\"_blank\">真谛</a>理故名见道即初果湏陀洹也(三界者欲界色界无色界也见惑者意根对法尘起诸分别曰见惑梵语湏陀洹华言预流谓预入圣道法流也)。</p><p>　　【二修道】谓声闻得初果已复缘真谛之理断欲界九品思惑名为修道即二果斯陀含三果阿那含也(思惑者五根对五尘起贪染心曰思九品者于上中下三品每一品中又分三品名为九品梵语斯陀含华言一来谓来欲界一番受生也梵语阿那含华言不来谓不来欲界受生也)。</p><p>　　【三无学道】谓声闻断三界见思惑尽真谛之理究竟无法可学故名无学即第四果阿罗汉也(梵语阿罗汉华言无学)。</p><p>　　结集三人(出付法藏因缘经)</p><p>　　【一阿难】梵语阿难华言庆喜斛饭王之子佛成道日生生时举国欣庆故云庆喜随佛出家得阿罗汉果多闻第一能持法藏如来灭后与文殊师利集诸大众于铁围山等处结集修多罗藏(梵语修多罗华言契经)。</p><p>　　【二优波离】梵语优波离华言化生或翻上首以其持律第一为众纪纲故也如来灭后与五百<a href=\"/remen/shengren.html\" class=\"keylink\" target=\"_blank\">圣人</a>于毕钵罗窟内结集毗奈耶藏(毕钵罗西域记云即菩提??也梵语毗奈耶华言善治即律也)。</p><p>　　【三迦叶】梵语迦叶波华言饮光谓其身光炎涌能映余物故也如来灭后集诸大众于毕钵罗窟等处结集阿毗昙藏(梵语阿毗昙华言无比法即论也)。</p><p>　　初果三结(出四教仪集注)</p><p>　　结即见惑众生由此见惑结缚不能出离生死声闻之人断此惑尽即证初湏陀洹果故名初果三结(梵语湏陀洹华言预流谓预入圣道法流也)。</p><p>　　【一身见结】谓众生于<a href=\"/remen/wuyin.html\" class=\"keylink\" target=\"_blank\">五阴</a>等法中妄计为身强立主宰恒起我见是名身见结(五阴者色阴受阴想阴行阴识阴也)。</p><p>　　【二戒取结】谓外道之人于非戒中谬以为戒取以进行如鸡狗戒等是名戒取结(鸡狗戒者谓外道计自身前世从鸡中来即便独立等或计从狗中来即便啖粪秽等是也)。</p><p>　　【三疑结】谓迷心背理而于正法犹豫不决不能深信是名疑结。</p><p>　　三余(出华严经随?演义钞)</p><p>　　【一烦恼余】烦恼余亦名障余谓二乘之人虽断三界内见思惑尽尚有界外无明惑在故名烦恼余(二乘者声闻乘缘觉乘也三界者欲界色界无色界也)。</p><p>　　【二业余】业余亦名道余谓二乘之人虽断三界内业缚尚余界外变易生死之业故名业余。</p><p>　　【三苦余】苦余亦名果余谓二乘之人已出三界分假生死尚有变易生死之苦故名苦余。</p><p>　　三<a href=\"/remen/fozi.html\" class=\"keylink\" target=\"_blank\">佛子</a>(出华严经?)</p><p>　　【一外子】谓诸凡夫未曾入道未能绍继佛种是名外子。</p><p>　　【二庶子】谓声闻缘觉但禀小乘之教生于法身不从如来大法生故是名庶子。</p><p>　　【三真子】谓大乘菩萨禀受如来大法生于法身是名真子。</p><p>　　三车(出法华经)</p><p>　　三车者车即运载之义喻三乘之人各以所乘之法运出三界而至涅盘也(三乘者菩萨乘缘觉乘声闻乘也三界者欲界色界无色界也梵语涅盘华言灭度)。</p><p>　　【一羊车】羊车者以羊挽车故名羊车喻声闻之人修四谛行求出三界但欲自度不顾他人如羊之奔逸竟不回顾后群故以羊车喻之经云如彼诸子为求羊车出于火宅是也(四谛者苦谛集谛灭谛道谛也)。</p><p>　　【二鹿车】鹿车者以鹿挽车故名鹿车喻缘觉之人修十二因缘行求出三界而略有为他之心如鹿之驰走即能回顾后群故以鹿车喻之经云如彼诸子为求鹿车出于火宅是也(十二因缘者一无明二行三识四名色五六入六触七受八爱九取十有十一生十二老死也)。</p><p>　　【三牛车】牛车者以牛挽车故名牛车喻<a href=\"/remen/sanzang.html\" class=\"keylink\" target=\"_blank\">三藏</a>教菩萨之人修六度行但欲度人出于三界而不求自出如牛之荷负安耐一切普运故以牛车喻之经云如彼诸子为求牛车出于火宅是也(三藏者<a href=\"/remen/jingzang.html\" class=\"keylink\" target=\"_blank\">经藏</a><a href=\"/remen/lvzang.html\" class=\"keylink\" target=\"_blank\">律藏</a>论藏也六度者一布施二持戒三忍辱四精进五禅定六智慧也)。</p><p>　　三乘(出法华经)</p><p>　　乘即运载之义谓声闻缘觉菩萨各以其法为乘运出三界生死同到真空涅盘故名三乘(三界者欲界色界无色界也梵语涅盘华言灭度)。</p><p>　　【一声闻乘】闻佛声教而得悟道故曰声闻谓其知苦断集慕灭修道故以此四谛为乘也(四谛者苦谛集谛灭谛道谛也)。</p><p>　　【二缘觉乘】因观十二因缘觉真谛理故名缘觉谓始观无明缘乃至老死此是观十二因缘生次观无明灭乃至老死灭此是观十二因缘灭观此因缘生灭即悟非生非灭故以此十二因缘为乘也(十二因缘者一无明二行三识四名色五六入六触七受八爱九取十有十一生十二老死也)。</p><p>　　【三菩萨乘】菩萨梵语具云菩提萨埵华言觉有情谓<a href=\"/remen/juewu.html\" class=\"keylink\" target=\"_blank\">觉悟</a>一切有情众生也菩萨行六度行广化众生出离生死故以此六度为乘也(六度者一布施二持戒三忍辱四精进五禅定六智慧也)。</p><p>　　三乘观门(出天台四教仪集注)</p><p>　　【一声闻观苦谛为初门】苦即三界生死之苦也谛即审实之义谓声闻之人知果苦而断集因慕寂灭而修道品谛观五阴生死之身即是众苦之本故观苦谛为初门也(三界者欲界色界无色界也五阴者色阴受阴想阴行阴识阴也)。</p><p>　　【二缘觉观集谛为初门】集即招集之义谓烦恼之因则能招集生死之苦果也缘觉之人于十二因缘中初从无明观起无明即属集谛了知苦果实由集因而生故观集谛为初门也(十二因缘者一无明二行三识四名色五六入六触七受八爱九取十有十一生十二老死也)。</p><p>　　【三菩萨观道谛为初门】道即六度也谓菩萨为利他故广行六度化诸众生故观道谛为初门也(六度者一布施二持戒三忍辱四精进五禅定六智慧也)。</p><p>　　三田喻三种人(出涅盘经)</p><p>　　【第一田】此田渠流便利无诸沙卤瓦石??刺种一得百以喻菩萨根性猛利智慧明了利益众生无有穷尽是为第一田也(卤音鲁)。</p><p>　　【第二田】此田虽无沙卤瓦石??刺渠流险难[(冰-水+〡)*ㄆ]实减半以喻声闻根性稍钝虽得无漏但能自利不能度生是为第二田也(无漏者谓声闻惑业已断无复漏落三界生死也)。</p><p>　　【第三田】此田渠流险难多诸沙卤瓦石??刺种一得一为藁草故以喻阐提之人而于佛法无有信心今为说法以种后世善种是为第三田也(阐提梵语一阐提华言信不具外道名)。</p><p>　　三草(出法华经文句)</p><p>　　草即药草也药草既蒙云雨之润即得生长而能遍治众病变体成仙以譬五乘之人既闻法华之教无漏智慧即得增长能破无明之惑开佛知见故以三草喻之(五乘者菩萨乘缘觉乘声闻乘天乘人乘也)。</p><p>　　【一小草】小草喻人天也谓法雨既沾无不蒙润而人天之机根力微弱未获大益故名小草。</p><p>　　【二中草】中草喻声闻缘觉也谓此二乘之人蒙佛法雨而于大乘根渐增长故名中草。</p><p>　　【三上草】上草喻三藏教菩萨也谓此菩萨蒙佛法雨敷荣郁茂自他饶益故名上草(三藏者经藏律藏论藏也)。</p><p>　　三兽渡河(出天台四教仪并法华玄义)</p><p>　　三兽喻三乘河喻空理也谓通教声闻缘觉菩萨同出三界取证空理而<a href=\"/remen/genqi.html\" class=\"keylink\" target=\"_blank\">根器</a>有大小行位有浅深如象马兔同共渡河而有浅深之异故以此为喻也(三界者欲界色界无色界也)。</p><p>　　【一象渡河】象渡河者喻菩萨之人也谓菩萨修六度万行利益众生断见思惑及断习气尽而证菩提如象之渡河得其底也(六度者一布施二持戒三忍辱四精进五禅定六智慧也见思惑者意根对法尘而起分别曰见惑眼耳鼻舌身贪爱色声香味触五尘曰思惑习气者即见思余习之气分也)。</p><p>　　【二马渡河】马渡河者喻缘觉之人也谓缘觉修十二因缘断见思惑虽兼断习气未能净尽而证真空之理如马之渡河虽不至底而渐深也(十二因缘者一无明二行三识四名色五六入六触七受八爱九取十有十一生十二老死也)。</p><p>　　【三兔渡河】兔渡河者喻声闻之人也谓声闻修四谛法断见思惑未能除断习气而但证真空之理如兔之渡河但浮水而过不能深也(四谛者苦谛集谛灭谛道谛也)。</p><p>　　比丘三义(出大智度论)</p><p>　　梵语比丘华言除馑谓众生薄福在因无法自资得报多所馑乏出家之人戒行是良<a href=\"/remen/futian.html\" class=\"keylink\" target=\"_blank\">福田</a>能除<a href=\"/remen/yinguo.html\" class=\"keylink\" target=\"_blank\">因果</a>之馑乏故名除馑或言不翻者名含三义故也。</p><p>　　【一破恶】谓比丘修<a href=\"/remen/jiedinghui.html\" class=\"keylink\" target=\"_blank\">戒定慧</a>之道能破见思之恶故名破恶。</p><p>　　【二怖魔】魔梵语具云魔罗华言杀者谓能杀人智慧之命也比丘既能修道魔即念言此人非但出我界域亦能转化于他空我眷属魔即惊怖故名怖魔。</p><p>　　【三乞士】乞是乞求之名士是清雅之称谓比丘常当乞食清净自活上乞法以资慧命下乞食以资色身故名乞士。</p><p>　　三种僧(出涅盘经)</p><p>　　【一犯戒杂僧】谓其虽持禁戒为利养故与<a href=\"/remen/pojie.html\" class=\"keylink\" target=\"_blank\">破戒</a>者常共亲附同其事业杂处熏习因而破戒是名犯戒杂僧也。</p><p>　　【二愚痴僧】谓其虽在阿兰若处诸根不利闇钝愚鲁经律论藏不能解了于诸<a href=\"/remen/dizi.html\" class=\"keylink\" target=\"_blank\">弟子</a>或犯禁戒亦不能教令清净忏悔是名愚痴僧也(梵语阿兰若华言闲静处)。</p><p>　　【三清净僧】谓其本性清净严持<a href=\"/remen/jielv.html\" class=\"keylink\" target=\"_blank\">戒律</a>通达经论不为诸魔之所沮坏又能调伏利益一切众生为说诸戒轻重之相堪称护法无上大师是名清净僧也。</p><p>　　律师三法(出善见毗婆沙律)</p><p>　　【一本毗尼藏】梵语毗尼华言律谓为律师者必本于毗尼讽诵通利句义辩习文字不忘然后可以教授于人所以称之为律师也。</p><p>　　【二坚持不杂】谓为律师者当怀惭愧坚持法律于毗尼藏所有文句义?悉皆通达若有问者次第而答不相杂乱所以称之为律师也。</p><p>　　【三<a href=\"/remen/shouchi.html\" class=\"keylink\" target=\"_blank\">受持</a>不忘】谓为律师者于毗尼藏所传之师湏知次第授受之由若佛授优波离如是次第师师相承乃至于今于其名字或能尽知或知一二而不忘失所以称之为律师也。</p><p>　　三圆满(出瑜伽师地论)</p><p>　　【一行圆满】谓听闻正法依法修行复能为他<a href=\"/remen/rufa.html\" class=\"keylink\" target=\"_blank\">如法</a>演说自利利他之行既周是名行圆满。</p><p>　　【二果圆满】谓由修行即能证涅盘之果圆成满足是名果圆满(梵语涅盘华言灭度)。</p><p>　　【三师圆满】师即受道之师谓能以佛所说之法教诫于我复能引发一切梵行令得满足是名师圆满。</p><p>　　<a href=\"/remen/shani.html\" class=\"keylink\" target=\"_blank\">沙弥</a>三名(出翻译名义)</p><p>　　梵语沙弥华言息慈谓息恶行慈也。</p><p>　　【一驱乌沙弥】谓能驱遣乌鸟即七岁至十二三岁者皆名驱乌沙弥也。</p><p>　　【二应法沙弥】谓能与出家之<a href=\"/remen/faxiang.html\" class=\"keylink\" target=\"_blank\">法相</a>应即十四岁至十九岁者皆名应法沙弥也。</p><p>　　【三名字沙弥】谓能止息诸恶勤行众慈可以沙弥名字称之即二十岁已上皆号名字沙弥也。</p><p>　　三种天(出涅盘经)</p><p>　　天者天然自然乐胜身胜故名天也。</p><p>　　【一<a href=\"/remen/shijian.html\" class=\"keylink\" target=\"_blank\">世间</a>天】谓十方世界一切刹土中诸大国王虽处人中享受天福是名世间天。</p><p>　　【二生天】即一切众生修行十善之因受其<a href=\"/remen/guobao.html\" class=\"keylink\" target=\"_blank\">果报</a>或生欲界天或生色界天或生无色界天是名生天(十善者不<a href=\"/remen/shasheng.html\" class=\"keylink\" target=\"_blank\">杀生</a>不偷盗不邪[淫-壬+(工/山)]不<a href=\"/remen/wangyu.html\" class=\"keylink\" target=\"_blank\">妄语</a>不两舌不恶口不绮语不贪欲不瞋恚不邪见也)。</p><p>　　【三净天】谓声闻缘觉断诸烦恼获大神通变化自在清净无染是名净天。</p><p>　　三界(出华严孔目)</p><p>　　界限也别也谓三界分限各别不同故名界也。</p><p>　　【一欲界】欲有四种一者情欲二者色欲三者食欲四者[淫-壬+(工/山)]欲下极阿鼻<a href=\"/remen/diyu.html\" class=\"keylink\" target=\"_blank\">地狱</a>上至第六他化天男女相参多诸染欲故名欲界(梵语阿鼻华言无间第六他化天者李他所化而自娱乐也)。</p><p>　　【二色界】色即色质谓虽离欲界秽恶之色而有清净之色始从初禅梵天终至阿迦腻吒天九有一十八天并无女形亦无欲染皆是化生尚有色质故名色界(梵语阿迦腻吒华言质碍究竟一十八天者梵众天梵辅天大梵天少光天无量光天光音天少净天无量净天遍净天无云天福生天广果天无想天无烦天无热天善见天善现天色究竟天也)。</p><p>　　【三无色界】谓但有<a href=\"/remen/xinshi.html%09\" class=\"keylink\" target=\"_blank\">心识</a>而无色质也始从空处终至非非想处九有四天但有受想行识四心而无形质故名无色界(四天者空无边处天识无边处天无所有处天非非想处天也)。</p><p>　　三事人胜诸天(出大毗婆沙论)</p><p>　　【一能勇猛】诸天耽嗜欲乐不复进修是人虽不见当来之果而能修诸苦行精进不怠是能勇猛胜诸天也。</p><p>　　【二能忆念】诸天耽嗜欲乐慧性常惛是人能忆记曩久所作所说之事了了分明悉无忘失是能忆念胜诸天也。</p><p>　　【三能梵行】梵者净也诸天耽嗜欲乐不复增修善业是人初发心时能种殊胜善根爱持戒律行业清净是能梵行胜诸天也。</p><p>　　阎浮提人三事胜余三洲(出长阿含经)</p><p>　　梵语阎浮提华言胜金洲即南洲也三洲者东弗于逮西瞿耶尼北郁单越也。</p><p>　　【一勇猛强记】谓南洲之人于诸教法勇猛读诵记闻广博心不忘失其余三洲则不能然所以胜之也。</p><p>　　【二勤修梵行】谓南洲之人于诸清净梵行则能精勤修习期证<a href=\"/remen/daoguo.html\" class=\"keylink\" target=\"_blank\">道果</a>其余三洲则不能然所以胜之也。</p><p>　　【三佛出其土】谓南洲乃是中华文物之国一切圣贤皆出其中其人易化所以佛之降生必在斯土其余三洲则不示现所以胜之也。</p><p>　　三种人难报(出大毗婆沙论)</p><p>　　佛告比丘我见有三种人于诸有情多获利益其恩难报假使尽其形寿以诸上妙衣服饮食卧具医药及余资缘而供养之亦不能报也。</p><p>　　【一令出家者】谓若有人为其说法劝令出家剃发染衣以正信心受持净戒乃至成就菩提其恩难报也(梵语菩提华言道)。</p><p>　　【二令知集法者】集积集也谓众生积集烦恼惑业而能招集生死之苦若有人为其说法令知烦恼过患而灭除之其恩难报也。</p><p>　　【三令得漏尽者】漏尽者谓众生生死惑俱尽不漏落三界也若有人为其说法令如法而修破除烦恼出离生死之苦而证真空涅盘之乐其恩难报也(三界者欲界色界无色界也梵语涅盘华言灭度)。</p><p>　　太子三妃(出瑞应经并翻译名义)</p><p>　　经云太子十七岁纳妃三人以示同人法也。</p><p>　　【一瞿夷】梵语瞿夷华言明女其父名水光长者女生之时日将没余光照其室内皆明因名瞿夷是太子第一妃也。</p><p>　　【二耶输】梵语耶输陀罗华言华色是太子第二妃即罗?罗之母也其父名移施长者。</p><p>　　【三鹿野】鹿野是太子第三妃也其父名释长者。</p><p>　　三善知识(出<a href=\"/remen/zhiguan.html\" class=\"keylink\" target=\"_blank\">止观</a>)</p><p>　　知识者闻名钦德曰知睹形敬奉曰识谓修行之人欲得道果必由教授知识以训诲同行知识以?励外护知识以资养三者俱备方能成就其功故名善知识也。</p><p>　　【一教授善知识】宣传圣言曰教训诲于我曰授即教授之师也谓其人内外方便通塞障碍皆能决了是名教授善知识。</p><p>　　【二同行善知识】谓修观行之人互相?发切磋琢磨并心齐志如乘一船故名同行善知识。</p><p>　　【三外护善知识】护犹助也谓管理所湏以助修行之人或有外侮而能扞御故名外护善知识。</p><p>　　三想(出大智度论)</p><p>　　般若经云菩萨欲成无上道者应起平等心于一切众生无有偏党皆生亲爱之想莫生怨心莫生中人心故名三想。</p><p>　　【一怨想】怨想者谓有人加害于我及害我父母兄弟者亦生亲爱之想也。</p><p>　　【二亲想】亲想者谓于父母兄弟及亲戚朋友等皆生亲爱之想也。</p><p>　　【三中人想】中人想者谓于非怨非亲之人亦生亲爱之想也。</p><p>　　三思(出华严经?钞)</p><p>　　【一审虑思】谓在意地筹量之时未有所作故名审虑思。</p><p>　　【二决定思】谓意既决定乃有所作是名决定思。</p><p>　　【三动发思】<a href=\"/remen/weishi.html\" class=\"keylink\" target=\"_blank\">唯识</a>论云动身之思名为身业发语之思名为语业是名动发思。</p><p>　　三恶觉(出涅盘经并宗镜录)</p><p>　　觉即知觉宗镜录云若唯修事定但习世禅虽曰修行犹生恶觉以不制意地未断其原故也经云一切凡夫虽善护身心犹故生于三种恶觉是也。</p><p>　　【一欲觉】欲即贪欲谓一切凡夫之人不了五尘过患而于顺情之境种种贪求而生恶觉故名恶觉(五尘者色尘声尘香尘味尘触尘也)。</p><p>　　【二恚觉】恚即瞋恚谓一切凡夫之人不了五尘过患而于违情之境种种忿怒而生恶觉故名恚觉。</p><p>　　【三害觉】谓一切凡夫之人常为觉观怨贼之所侵害故名害觉(觉观者初心在缘曰觉细心分别曰观)。</p><p>　　三报(出慈悲水忏)</p><p>　　【一现报】谓现世作恶现身即受恶报现世作善现身即受善报是名现报。</p><p>　　【二生报】谓此生作善作恶来生方受<a href=\"/remen/shane.html\" class=\"keylink\" target=\"_blank\">善恶</a>之报是名生报。</p><p>　　【三后报】谓或过去无量生中作善作恶于此生中受善恶报或在未来无量生中受善恶报是名后报。</p><p>　　三业(出析玄记)</p><p>　　【一身业】身业即身所作之业也有善有恶若杀生偷盗邪[淫-壬+(工/山)]即身恶业也若不杀不盗不[淫-壬+(工/山)]即身善业也。</p><p>　　【二语业】语业即口所说之业也有善有恶若妄言绮语恶口两舌即口恶业也若不妄言不绮语不恶口不两舌即口善业也。</p><p>　　【三意业】意业即意所起之业也有善有恶若贪欲瞋恚邪见即意恶业也若不贪欲不瞋恚不邪见即意善业也。</p><p>　　三福田(出优婆塞灭经)</p><p>　　【一报恩福田】谓父母有养育之恩师长有教诲之恩若能供养恭敬非惟报答其恩抑且自然获福是名报恩福田。</p><p>　　【二功德福田】谓若能恭敬供养佛法僧<a href=\"/remen/sanbao.html\" class=\"keylink\" target=\"_blank\">三宝</a>非但成就无量功德亦能获其<a href=\"/remen/fubao.html\" class=\"keylink\" target=\"_blank\">福报</a>是名功德福田(佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉僧梵语具云僧伽华言和合众)。</p><p>　　【三贫穷福田】谓若见贫穷困苦之人当起慈愍之心以己所有资生等物而给施之唯不求报则亦自然获福是名贫穷福田。</p><p>　　三福业(出增一阿含经)</p><p>　　【一施福业】谓修行之人若遇贫穷之人来乞之时须食与食须衣与衣乃至卧具医药随其所欲皆悉施与因施获福是名施福业也。</p><p>　　【二平等福业】谓修行之人能持戒律不兴恶想梵行端严语言和雅以平等慈悲爱护之心普覆一切有情令得安隐以平等心而能致福是为平等福业也。</p><p>　　【三思惟福业】谓修行之人以智慧观察了知出要之法远离世间尘缘杂想以此思惟为出世善福之业是为思惟福业也。</p><p>　　三供养(出普贤<a href=\"/remen/xingyuan.html\" class=\"keylink\" target=\"_blank\">行愿</a>?)</p><p>　　【一财供养】谓以世间财宝及以种种上妙诸供养具供养诸佛菩萨是名财供养(菩萨梵语具云菩提萨埵华言觉有情)。</p><p>　　【二法供养】谓依佛所说教法修于众行乃至不舍菩萨业不离菩提心即是以法供养诸佛菩萨是名法供养(梵语菩提华言道)。</p><p>　　【<a href=\"/remen/sanguan.html\" class=\"keylink\" target=\"_blank\">三观</a>行供养】谓依中道妙观观于一念之心具足三谛之法无有缺减众生诸佛平等不二烦恼生死即是菩提涅盘念念观之即是供养诸佛菩萨是名观行供养(三谛者真谛俗谛中谛也梵语涅盘华言灭度)。</p><p>　　三应供养(出增一阿含经)</p><p>　　【一如来所应供养】谓如来出现世间咸欲利乐一切众生于<a href=\"/remen/tianren.html\" class=\"keylink\" target=\"_blank\">天人</a>中最尊最上不降伏者而降伏之无救护者而救护之未度脱者而度脱之以是因缘一切天人所应供养。</p><p>　　【二阿罗汉所应供养】梵语阿罗汉华言无学谓阿罗汉生死已尽梵行已立而能利益有情为世福田以是因缘一切天人所应供养。</p><p>　　【三转轮圣王所应供养】谓转轮圣王恒以正法治化天下使其人民不杀不盗无诸过恶咸被恩泽各得其所以是因缘一切人民所应供养。</p><p>　　三种示导(出般若经)</p><p>　　示开示导引导谓菩萨见诸有情在地狱中受极苦报即起拯济之心故有三种示导也。</p><p>　　【一神变示导】谓菩萨悯彼地狱之苦故现神通之力灭除汤火刀剑种种苦具令诸众生藉此神变从地狱出生天人中受诸快乐是为神变示导。</p><p>　　【二记说示导】谓菩萨悯彼地狱之苦而于众生念念记忆不忘而为说法令诸众生藉此法力从地狱出生天人中受诸快乐是为记说示导。</p><p>　　【三教诫示导】谓菩萨悯彼地狱之苦即发慈悲喜舍之心说法教诫令诸众生藉此教诫从地狱出生天人中受诸快乐是为教诫示导。</p><p>　　三善道(出四教仪集注)</p><p>　　三善道者谓天人阿修罗同修十善虽有上中下品不同皆名善道(十善者不杀生不偷盗不邪[淫-壬+(工/山)]不妄语不两舌不恶口不绮语不贪欲不瞋恚不邪见也)。</p><p>　　【一天道】天即欲界色界无色界诸天也谓因修上品十善复修世间禅定得生其中是名天道。</p><p>　　【二人道】人即四天下之人也谓因行五常<a href=\"/remen/wujie.html\" class=\"keylink\" target=\"_blank\">五戒</a>复行中品十善得生其中是名人道(四天下即四洲东弗于逮西瞿耶尼南阎浮提北郁单越也五常者仁义礼智信也五戒者不杀不盗不邪[淫-壬+(工/山)]不妄语不饮酒也)。</p><p>　　【三修罗道】梵语阿修罗华言无酒谓虽行五常欲胜他故行下品十善得生其中是名修罗道亦名仙道者以修罗一道摄属不定故也(无酒者修罗于四天下采花酝于大海鱼龙业力其味不变逐瞋妒誓断酒故名无酒)。</p><p>　　三种<a href=\"/remen/lifo.html\" class=\"keylink\" target=\"_blank\">礼佛</a>(出华严孔目)</p><p>　　【一成过礼】谓礼佛时身仪不正而与轻慢相应如碓上下佛制有过是名成过礼。</p><p>　　【二相似礼】谓礼佛时身仪虽似端正而与杂觉相应是名相似礼(杂觉者谓觉知之念纷杂也)。</p><p>　　【三顺实礼】谓礼佛时身仪端正而与正智相应随顺实理是名顺实礼。</p><p>　　三发心(出翻译名义)</p><p>　　【一发大智心】谓欲以智慧广求一切佛法普令众生皆得法喜之乐是名发大智心。</p><p>　　【二发大悲心】谓慈愍一切众生<a href=\"/remen/lunhui.html\" class=\"keylink\" target=\"_blank\">轮回</a>生死受种种苦誓愿救?是名发大悲心。</p><p>　　【三发大愿心】谓依四弘誓愿发无上菩提之心上求佛道下化众生是名发大愿心(四弘誓愿者众生无边誓愿度烦恼无数誓愿断法门无量誓愿学佛道无上誓愿成也)。</p><p>　　三发心(出释氏要览)</p><p>　　【一厌离有为发心】谓人厌恶世间皆是有为之法能招三界生死之苦欲求出离此苦即发心修行是名厌离有为发心(三界者欲界色界无色界也)。</p><p>　　【二所求菩提发心】梵语菩提华言道谓人宿有善本具正知见欲求出世妙道即发心修行是名所求菩提发心。</p><p>　　【三饶益有情发心】有情即众生也谓人起慈悲心愍念世间一切众生受生死苦即发心修行愿?其苦而与其乐是名饶益有情发心。</p><p>　　三种发心(出观经妙宗钞)</p><p>　　观无量寿佛经云若有众生愿生彼国者发三种心当得<a href=\"/remen/wangsheng.html\" class=\"keylink\" target=\"_blank\">往生</a>(彼国者西方安养<a href=\"/remen/jingtu.html\" class=\"keylink\" target=\"_blank\">净土</a>也)。</p><p>　　【一至诚心】至专也诚实也谓此土众生欲生彼国当发专至诚实之心正念真如求愿往生故名至诚心。</p><p>　　【二深心】谓求无上<a href=\"/remen/foguo.html\" class=\"keylink\" target=\"_blank\">佛果</a>必须心契深理欲契深理必须厚种善根涅盘经云深根难?故名深心。</p><p>　　【三发愿心】谓以真如实心趣果<a href=\"/remen/shanxin.html\" class=\"keylink\" target=\"_blank\">善心</a>二心功德善巧回向发愿求生净土速证法忍广?一切众生苦恼故名发愿心(法忍者谓于无生之法忍可忍证也)。</p><p>　　三种发菩提心(出起信论)</p><p>　　【一直心】直心者谓心常质直离诸謟曲能行正法即是菩提之心也。</p><p>　　【二深心】深心者谓于正法心生深信而复乐修一切善行即是菩提之心也。</p><p>　　【三大悲心】大悲心者悲即悲愍谓悲愍一切受苦众生常思救护令其安乐即是菩提之心也。</p><p>　　三行(亦名三种业出大智度论并王法念处经)</p><p>　　【一福行】谓因修十善等福报生欲界天上人间及阿修罗享福受乐故名福行(十善者不杀生不偷盗不邪[淫-壬+(工/山)]不妄语不两舌不恶口不绮语不贪欲不瞋恚不邪见也梵语阿修罗华言无酒)。</p><p>　　【二罪行】谓因作五逆十恶等罪报生畜生饿鬼地狱责罪受苦故名罪行(五逆者一杀父母二破和合僧三出<a href=\"/remen/foshen.html\" class=\"keylink\" target=\"_blank\">佛身</a>血四杀阿罗汉五破羯磨僧也十恶者杀生偷盗邪[淫-壬+(工/山)]妄语两舌恶口绮语贪欲瞋恚邪见也)。</p><p>　　【三无动行】(亦名不动行)谓修世间禅定报生色界无色界天心定不动故名无动行。</p><p>　　三种清净(出大智度论)</p><p>　　【一心清净】谓修学般若菩萨不生染心不生瞋心不生憍慢心不生悭贪心不生邪见心是名心清净(梵语般若华言智慧)。</p><p>　　【二身清净】谓修学般若菩萨心既清净再后受身常得化生是名身清净。</p><p>　　【三相清净】谓修学般若菩萨身心既皆清净则能具足相好庄严其身故名相清净。</p><p>　　清净三业(出璎珞经)</p><p>　　经云须菩提问佛色身佛即以三业答之(梵语须菩提华言空生又云善现)。</p><p>　　【一身行清净】谓身之所行能防塞一切诸不善法是名身业清净。</p><p>　　【二口言真诚】谓凡所言说真实诚信永离邪妄之语是名口业清净。</p><p>　　【三意专向道】谓[(冰-水+〡)*ㄆ]摄身心常居寂定无他异念是名意业清净。</p><p>　　三业供养(出法华文句)</p><p>　　【一身业供养】谓身至诚敬礼诸佛菩萨是名身业供养。</p><p>　　【二口业供养】谓口发言称美诸佛菩萨功德是名口业供养。</p><p>　　【三意业供养】谓端心正意想念诸佛菩萨相好是名意业供养。</p><p>　　三种净业(出观无量寿佛经)</p><p>　　经云韦提希白佛言<a href=\"/remen/shizun.html\" class=\"keylink\" target=\"_blank\">世尊</a>我今乐生<a href=\"/remen/jileshijie.html\" class=\"keylink\" target=\"_blank\">极乐世界</a>阿弥陀佛所唯愿世尊教我思惟教我正受于是世尊以三种净业答思惟十六妙观酬正受故知三种净业乃往生净土之因也(梵语韦提希华言思惟梵语阿弥陀华言无量寿十六妙观者日观水观地观宝??观八功德水观总观华座观像观佛真身观观世音观大势至观普想观杂想观上辈生观中辈生观下辈生观也)。</p><p>　　【一<a href=\"/remen/xiaoyang.html\" class=\"keylink\" target=\"_blank\">孝养</a>父母等业】谓若能孝养父母奉事师长则必慈心不杀修行十善是为净业(十善者不杀生不偷盗不邪[淫-壬+(工/山)]不妄语不两舌不恶口不绮语不贪欲不瞋恚不邪见也)。</p><p>　　【二受持三归等业】谓归依佛法僧宝具足众戒不犯威仪是为净业。</p><p>　　【三发菩提心等业】梵语菩提华言道谓发无上道心深信因果诵大乘经劝进行者是为净业。</p><p>　　三施(出大智度论)</p><p>　　【一财施】谓自能持戒不侵他人财物又能以己之财施与他人是名财施。</p><p>　　【二法施】谓既能财施又能为人说法令其开悟是名法施。</p><p>　　【三<a href=\"/remen/wuwei.html\" class=\"keylink\" target=\"_blank\">无畏</a>施】谓一切众生皆畏于死持戒之人无杀害心令其无畏是名无畏施。</p><p>　　三施(出华严经?钞)</p><p>　　【一饮食施】饮食施者谓见饥饿之人即以饮食济其困馁是名下品施。</p><p>　　【二珍宝施】珍宝施者谓见贫穷之人即以财物珍宝周其窘乏是名中品施。</p><p>　　【三身命施】身命施者谓但割身肉济于饥饿众生名身施若全身施与命亦随尽名命施此施极难极重是名上品施。</p><p>　　三轮体空(出能断<a href=\"/fojing/jingangjing/39210.html\" class=\"keylink\" target=\"_blank\">金刚经</a>论)</p><p>　　谓布施时体达施者受者及所施物皆悉本空则能摧碾执着之相是名三轮体空。</p><p>　　【一施空】谓能施之人体达我身本空岂有我为能施既知无我则无希望福报之心是名施空。</p><p>　　【二受空】谓既体达本无我为能施之人亦无他人为受施之者是名受空。</p><p>　　【三施物空】物即资财珍宝等物谓能体达一切皆空岂有此物而为所施是名施物空。</p><p>　　三种不坚易三坚法(出本事经)</p><p>　　【一不坚财贸易坚财】谓一切世间财物体非坚固聚散<a href=\"/remen/wuchang.html\" class=\"keylink\" target=\"_blank\">无常</a>不可久保若能持用布施清净梵行之人远求无上安乐涅盘或求当来天人乐果即为坚固之财永久不坏矣是为不坚之财贸易坚财也(梵语涅盘华言灭度)。</p><p>　　【二不坚身贸易坚身】谓父母所生之身乃四大假合而成危脆不实体非坚固生灭无常不可久存若能持守五戒清净无染修习菩提无上之道以证金刚不坏之身是为以不坚身贸易坚身也(四大者地大水大火大风大也五戒者不杀不盗不邪[淫-壬+(工/山)]不妄语不饮酒也)。</p><p>　　【三不坚命贸易坚命】谓人所受之命虽寿夭不齐皆同梦幻体非坚固倏忽无常不可久保若能了知四谛修习正法超越生死以续<a href=\"/remen/changzhu.html\" class=\"keylink\" target=\"_blank\">常住</a>不朽慧命是为以不坚命贸易坚命也(四谛者苦谛集谛灭谛道谛也)。</p><p>　　三聚戒(出<a href=\"/remen/pusajie.html\" class=\"keylink\" target=\"_blank\">菩萨戒</a>义?并法苑珠林)</p><p>　　聚集也戒禁戒也此三种戒能摄一切大乘诸戒故名三聚戒法苑珠林云大圣度人功唯在戒庄严论云初<a href=\"/remen/lvyi.html\" class=\"keylink\" target=\"_blank\">律仪</a>戒以禁防为体后摄善摄生二戒以勤勇为体。</p><p>　　【一摄律仪戒】摄律仪戒者谓一切律仪无不聚摄也律即法律是禁止之义仪即仪式是轨范之义法苑珠林云摄律仪者要唯有四一者不得为利养故自赞毁他二者不得故悭不施前人(即外人也)三者不得瞋心打骂众生四者不得谤大乘经典持此四法无恶不离故名摄律仪戒。</p><p>　　【二摄善法戒】摄善法戒者所行之行能摄一切善法也谓身口意所作善法及<a href=\"/remen/wensixiu.html\" class=\"keylink\" target=\"_blank\">闻思修</a>三慧布施等六度之法无不聚摄故名摄善法戒(三慧者一闻慧谓闻法而生智慧也二思慧谓思惟而生智慧也三<a href=\"/remen/xiuhui.html\" class=\"keylink\" target=\"_blank\">修慧</a>谓修习而生智慧也六度者一布施二持戒三忍辱四精进五禅定六智慧也)。</p><p>　　【三摄众生戒】摄众生戒者谓能摄受一切众生也能摄之行即是慈悲喜舍慈名爱念能与众生乐故悲名怜愍能?众生苦故喜名喜庆庆一切众生离苦得乐故舍名无憎无爱常念众生同得无憎无爱故以此等法摄诸众生也。</p><p>　　三事戒(出大宝积经)</p><p>　　【一身净戒】谓身受诸戒无有阙漏无有毁犯是名身净戒。</p><p>　　【二言净戒】谓一切所说语言无有?謟虚诳不实是名言净戒。</p><p>　　【三意净戒】谓蠲除恶觉离诸贪欲是名意净戒。</p><p>　　灭有三义(出华严经随?演义钞)</p><p>　　华严?云梵语毗尼或翻为灭灭有三义。</p><p>　　【一灭业非】谓戒能灭杀盗等罪业之过非故名灭业非。</p><p>　　【二灭烦恼】谓戒能灭贪瞋痴等烦恼故名灭烦恼。</p><p>　　【三得灭果】谓因戒故既灭业与烦恼即得无为寂灭之果故名得灭果。</p><p>　　三种忍行(出诸经要集)</p><p>　　【一身忍行】谓菩萨修行时舍身命财无有吝惜虽被割截身体而能忍受是名身忍行。</p><p>　　【二口忍行】谓菩萨修行时虽被人轻嫌打骂闻已能忍不起斗诤是名口忍行。</p><p>　　【三意忍行】谓菩萨修行时虽被人毁訾骂辱瞋恚呵责闻已能忍不起忿恨之心是名意忍行。</p><p>　　三种精进(出菩萨善戒经)</p><p>　　【一庄严精进】庄即端庄严即严饰谓菩萨发心时精勤修习一切梵行庄严道果复为化诸众生于三界中示现受生乃至为慈悲故入地狱中代其受苦心不休息是名庄严精进(三界者欲界色界无色界也)。</p><p>　　【二摄善法精进】谓菩萨既修六度梵行不为烦恼恶业邪见之所倾动摄持世间出世间一切善法心不放逸是名摄善法精进(六度者一布施二持戒三忍辱四精进五禅定六智慧也)。</p><p>　　【三利益众生精进】谓菩萨于一切时修习圣道利益一切众生以种种法而化导之咸使断灭恶因成就善果虽历尘劫心不疲倦是名利益众生精进。</p><p>　　三种胜勇猛(出大乘庄严经论)</p><p>　　【一愿胜勇猛】愿即誓愿谓初修行之时湏发四弘誓愿发大勇猛成佛菩提广化有情知胜功德是名愿胜勇猛(四弘誓者众生无边誓愿度烦恼无数誓愿断法门无量誓愿学佛道无上誓愿成也梵语菩提华言道)。</p><p>　　【二行胜勇猛】行即所修之行谓至心学道能行妙行发大勇猛决趣菩提是名行胜勇猛。</p><p>　　【三果胜勇猛】果即修因所感之果谓一心精进修诸妙行发大勇猛决求成佛于彼之时与一切佛平等无二是名果胜勇猛。</p><p>　　三种定业轮(出地藏十轮经)</p><p>　　定即禅定业即行业轮有运转摧辗之义谓如来以禅定诵习之法轮摧辗一切烦恼惑业而成无上菩提亦令众生如说修行而证道果故说此三种定业轮也(梵语菩提华言道)。</p><p>　　【一建立<a href=\"/foxue/changshi/153408.html\" class=\"keylink\" target=\"_blank\">修定</a>业轮】谓令众生修行正观观察无明烦恼起灭之相及观察世间如幻如化以安那般那数息之法修习静虑则能摧破一切惑业心住正定是为建立修定业轮(梵语安那般那华言出息入息即<a href=\"/remen/shuxiguan.html\" class=\"keylink\" target=\"_blank\">数息观</a>也)。</p><p>　　【二建立习诵业轮】谓令众生习诵大乘经教初中后夜精勤无怠心不散乱则能摧破一切惑业是为建立习诵业轮。</p><p>　　【三建立营福业轮】谓令众生修行布施持戒造像建塔供佛法僧又营种种福报之事则能摧破一切惑业是为建立营福业轮。</p><p>　　三胜学(出瑜伽师地论)</p><p>　　【一增上戒学】谓具足受持大小乘戒制伏过非成就威仪于诸戒法而能增胜是名增上戒学。</p><p>　　【二增上心学】谓能舍欲界诸不善法得入初禅乃至入第四禅于诸定心而能增胜是名增上心学(初禅四禅即色界天也)。</p><p>　　【三增上慧学】谓于<a href=\"/remen/sishengdi.html\" class=\"keylink\" target=\"_blank\">四圣谛</a>等法如实能知是名增上慧学(四圣谛者苦圣谛集圣谛灭圣谛道圣谛也)。</p><p>　　三事无尽(出众德三昧经)</p><p>　　【一布施无尽】谓菩萨好喜布施不吝财物乃至躯命悉能施与心不疲厌是名布施无尽。</p><p>　　【二持戒无尽】谓菩萨护持禁戒未曾违舍见犯戒者怜愍悲哀见奉戒者尊重爱敬复以戒法传化他人心不疲厌是名持戒无尽。</p><p>　　【三博闻无尽】谓菩萨闻如是法即当奉行思欲化他必湏博学一切经典与夫世间艺术无不谙练求闻禀听心不疲厌是名博闻无尽。</p></div>"
},{
    "title": "大明三藏法数卷第八",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第八　　　　　　昆十</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　三种证相不同(出法华忏仪)</p><p>　　谓修习法华<a href=\"/remen/sanmei.html\" class=\"keylink\" target=\"_blank\">三昧</a>于三七日中一心<a href=\"/remen/jingjin.html\" class=\"keylink\" target=\"_blank\">精进</a>有三种证相之不同者盖由所修之人根性之有异也(梵语三昧华言正定)。</p><p>　　【一下根证相】谓行人于三七日中获得戒根清净就中所证之相亦有三品不同若于三七日中或得灵异好梦或觉诸根明净四大轻利道心勇发是下品戒根渐净之相若于三七日内行道<a href=\"/remen/zuochan.html\" class=\"keylink\" target=\"_blank\">坐禅</a>之中忽见光华净色闻妙香气及微妙音声称赞身心庆悦得法喜乐即是中品戒根净相若于三七日中身心寂净或自见其身着净法服威仪齐整身相端严<a href=\"/remen/xinxing1.html\" class=\"keylink\" target=\"_blank\">信心</a>开发得法喜乐无所怖畏即是上品戒根净相如是三品总为下根<a href=\"/remen/xingzhe.html\" class=\"keylink\" target=\"_blank\">行者</a>所证之相。</p><p>　　【二中根证相】谓行人于<a href=\"/remen/chanding.html\" class=\"keylink\" target=\"_blank\">禅定</a>中所得定根清净就中所证之相亦有三品不同若于坐禅之时忽觉身心澄静发诸禅定觉观分明喜乐一心即是下品定根净相若于坐禅之时身心安定觉出入息长短细微遍身毛孔出入无阂或见自身诸不净相因发禅定身心快乐寂然正受即是中品定根净相若于坐禅之时身心安静缘自<a href=\"/remen/wuyin.html\" class=\"keylink\" target=\"_blank\">五阴</a>之身即觉<a href=\"/remen/wuchang.html\" class=\"keylink\" target=\"_blank\">无常</a>苦空梦幻不实乃至一切诸法不生不灭犹如<a href=\"/remen/xukong.html\" class=\"keylink\" target=\"_blank\">虚空</a>寂静无为厌离<a href=\"/remen/shijian.html\" class=\"keylink\" target=\"_blank\">世间</a>悯念一切即是上品定根净相此之三品总为中根行者所证之相(五阴者色阴受阴想阴行阴识阴也)。</p><p>　　【三上根证相】谓行人于禅定中所得慧根清净就中所证之相亦有三品不同若于行坐念诵之中忽觉身心如云如影梦幻不实因此觉心则发<a href=\"/remen/zhihui.html\" class=\"keylink\" target=\"_blank\">智慧</a>了达诸法无有障碍于诸经论随义解释难问无滞即是下品慧根<a href=\"/remen/faxiang.html\" class=\"keylink\" target=\"_blank\">法相</a>若于行坐诵念之中身心寂然犹如虚空于正慧中面见普贤菩萨与无量菩萨而自围绕悉现其前于是得大智慧于诸佛所说之法通达妙义说无穷尽即是中品慧根证相若于行坐念诵之中身心豁然清净入深禅定觉慧分明得无碍总持获六根清净开佛知见入菩萨位即是上品慧根证相此之三品总为上根行者所证之相(六根者眼根耳根鼻根舌根身根意根也)。</p><p>　　三善根(出阿毗达磨集异门足论)</p><p>　　【一无贪善根】谓于五欲之境不贪不着不爱不乐此无贪法是善种性能为无量善法根本故名无贪善根(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【二无瞋善根】谓于一切<a href=\"/remen/zhongsheng.html\" class=\"keylink\" target=\"_blank\">众生</a>不生愤恚不欲损恼此无瞋法是善种性能为无量善法根本故名无瞋善根。</p><p>　　【三无痴善根】谓于一切诸法皆悉明了通达知是善法知是不善法知有罪法知无罪法知应修法知不应修法此无痴法是善种性能为无量善法根本故名无痴善根。</p><p>　　三乐(出大宝积经)</p><p>　　【一天乐】天然自然乐胜身胜故名为天修十善者生于天上而受种种殊胜妙乐故名天乐(十善者不<a href=\"/remen/shasheng.html\" class=\"keylink\" target=\"_blank\">杀生</a>不偷盗不邪[淫-壬+(工/山)]不<a href=\"/remen/wangyu.html\" class=\"keylink\" target=\"_blank\">妄语</a>不两舌不恶口不绮语不贪欲不瞋恚不邪见也)。</p><p>　　【二禅乐】谓<a href=\"/remen/xiuxing.html\" class=\"keylink\" target=\"_blank\">修行</a>之人入诸禅定一心清净万虑俱寂自然得其禅悦之趣故名禅乐。</p><p>　　【三<a href=\"/remen/niepan.html\" class=\"keylink\" target=\"_blank\">涅盘</a>乐】梵语涅盘华言灭度谓修行之人既离<a href=\"/remen/shengsi.html\" class=\"keylink\" target=\"_blank\">生死</a>之苦得证涅盘之乐经云生灭灭已寂灭为乐故名涅盘乐。</p><p>　　三因三果(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一异熟因异熟果】异世成熟名为异熟谓今世所作<a href=\"/remen/shane.html\" class=\"keylink\" target=\"_blank\">善恶</a>之因即感未来世善恶之果是名异熟因异熟果。</p><p>　　【二福因福果】谓<a href=\"/remen/bushi.html\" class=\"keylink\" target=\"_blank\">布施</a>持戒忍辱为因即感现在及未来世所作种种事业皆得<a href=\"/remen/zizai.html\" class=\"keylink\" target=\"_blank\">自在</a>之果是名福因福果。</p><p>　　【三智因智果】谓修习一切智慧为因能证三乘及以<a href=\"/remen/foguo.html\" class=\"keylink\" target=\"_blank\">佛果</a>是名智因智果(三乘者声闻乘缘觉乘菩萨乘也)。</p><p>　　龙有三患(出诸经要集)</p><p>　　龙鳞虫之长能幽能明能大能小然有此三患也。</p><p>　　【一热风热沙患】谓一切龙若遇热风热沙着身之时烧皮烧肉及以骨髓即受<a href=\"/remen/tongku.html\" class=\"keylink\" target=\"_blank\">痛苦</a>故名为患。</p><p>　　【二恶风暴起患】谓一切龙若遇恶风卒暴起时其饰身宝衣自然而失龙身乃现即受苦恼故名为患。</p><p>　　【三畏金翅鸟患】谓一切龙正娱乐时被金翅鸟入于龙宫搏取始生龙子食之即生怖畏故名为患。</p><p>　　三种鬼神魔(出释禅波罗蜜次第法门)</p><p>　　魔能现诸形相恼乱行人障蔽禅定若不预善分别以祛除之则使魔得其便身心恐怖有妨精进而道业难成矣。</p><p>　　【一精媚鬼】谓精神变化厌媚于人也以十二时中子鼠丑牛等兽为种种相或作少男少女老宿之形及可畏等相恼乱行人各当其时而来善湏别识若多卯时来者必是狐兔之类说其名字精媚即散余时之来者类此可知呼其名字即皆消灭也。</p><p>　　【二[怡-台+阜]惕鬼】([怡-台+阜]音堆惕音剔)[怡-台+阜]惕即恶夜叉摩诃<a href=\"/remen/zhiguan.html\" class=\"keylink\" target=\"_blank\">止观</a>云拘那含佛末法之时有一<a href=\"/remen/biqiu.html\" class=\"keylink\" target=\"_blank\">比丘</a>好恼乱众僧为众??出遂发恶誓常恼坐禅之人此鬼亦作种种形貌或如虫类缘人头面钻刺之状或抱持于人或复言说音声喧闹及作诸兽之形来恼行人应即觉知一心闭目阴而骂之作是言我今识汝汝是阎浮提中食火嗅香等辈喜<a href=\"/remen/pojie.html\" class=\"keylink\" target=\"_blank\">破戒</a>种我今持戒终不畏汝兼诵<a href=\"/remen/jielv.html\" class=\"keylink\" target=\"_blank\">戒律</a>以除却之彼鬼即便退去无能恼乱也(梵语夜叉华言勇健梵语摩诃华言大拘那含梵语具云拘那含牟尼华言金寂梵语比丘华言乞士梵语阎浮提华言胜金洲)。</p><p>　　【三魔罗鬼】梵语魔罗华言能夺命以能夺行人智慧之命故也此鬼多作三种形相恼乱行人一违情之事即丑色恶声等可畏五尘及虎狼师子罗刹等类二顺情之事即羙色娇声可爱五尘及父母等形相之类三非违非顺之事即寻常所见五尘等类以上三事或令怖畏或令爱着皆能动乱行人之心而使禅定不得发也(五尘者色尘声尘香尘味尘触尘也)。</p><p>　　饿鬼三障(出瑜伽师地论)</p><p>　　【一外障】谓此饿鬼常受饥渴皮肉血脉皆悉枯槁头??髼乱其面黯黑唇口干焦常以其舌自舐口面慞惶驰走处处求食所到泉池便见其水变成脓血自不欲饮如是等鬼由外障碍饮食是名外障。</p><p>　　【二内障】谓此饿鬼咽或如针口或如炬其腹宽大由此<a href=\"/remen/yinyuan1.html\" class=\"keylink\" target=\"_blank\">因缘</a>纵得饮食不能啖饮如是等鬼由内障碍饮食是名内障。</p><p>　　【三无障】谓有饿鬼名猛焰鬘虽于饮食无有障碍然随所饮啖之物皆被烧然变成火炭由此因缘饥渴大苦是名无障。</p><p>　　三恶道(出天台四教仪集注)</p><p>　　道即能通之义谓一切众生造作恶业而生其处故名恶道也。</p><p>　　【一<a href=\"/remen/diyu.html\" class=\"keylink\" target=\"_blank\">地狱</a>道】谓此处在地之下铁围山间有八寒八热等狱即造作极重恶业众生堕于此道故名地狱道(八寒者頞浮陀狱泥赖浮陀狱阿吒吒狱阿波波狱咽喉狱郁波罗狱波头摩狱芬陀利狱也八热者想狱黑绳狱堆压狱叫唤狱大叫唤狱烧炙狱火烧炙狱无间狱也)。</p><p>　　【二饿鬼道】饿鬼道有三种一谓罪业极重者积劫不闻浆水之名其次者但伺求人间荡涤脓血粪秽又其次者时或一饱即造作恶业众生由悭贪故生于此道故名饿鬼道。</p><p>　　【三<a href=\"/remen/chushengdao.html\" class=\"keylink\" target=\"_blank\">畜生道</a>】谓披毛戴角鳞甲羽毛四足多足有足无足水陆空行等即造作恶业众生由愚痴故生于此道故名畜生道。</p><p>　　三途对三毒(出慈悲水忏)</p><p>　　【一火途对瞋忿】火途即地狱道也谓其处受苦众生常为镬汤炉炭等热苦所逼故四<a href=\"/remen/jietuo.html\" class=\"keylink\" target=\"_blank\">解脱</a>经称为火途盖由众生无慈悲心常怀瞋忿致感斯报故云火途对瞋忿。</p><p>　　【二刀途对悭贪】刀途即饿鬼道也谓其处受苦众生常受刀杖驱逼等苦故四解脱经称为刀途盖由众生无惠施心常怀悭贪致感斯报故云刀途对悭贪。</p><p>　　【三血途对愚痴】血途即畜生道也谓其处受苦众生强者伏弱互相吞啖饮血食肉故四解脱经称为血途盖因众生无智慧心愚痴不了致感斯报故云血途对愚痴。</p><p>　　三种恶(出成实论)</p><p>　　【一恶】恶即背理之谓若杀盗等皆违理造作是名为恶。</p><p>　　【二大恶】谓<a href=\"/remen/zisha.html\" class=\"keylink\" target=\"_blank\">自杀</a>亦教人杀自悭亦教人悭等是名大恶。</p><p>　　【三恶中恶】谓自吝法亦教人吝法由一人吝法则令多人堕于恶道亦是断灭<a href=\"/remen/fofa.html\" class=\"keylink\" target=\"_blank\">佛法</a>是名恶中恶。</p><p>　　三无明(出佛说决定义经)</p><p>　　【一痴无明】谓人愚痴暗钝无所明了而于<a href=\"/remen/zhengfa.html\" class=\"keylink\" target=\"_blank\">正法</a>不能生信唯逐邪师邪教妄执倒见是名痴无明。</p><p>　　【二迷无明】谓人昏迷不了惑于五尘等境不能观察其患及起贪染之心是名迷无明(五尘者色尘声尘香尘味尘触尘也)。</p><p>　　【三颠无明】谓人无所明了而于正法起邪倒见如常计无常乐计非乐等是名颠无明。</p><p>　　三随<a href=\"/remen/fannao.html\" class=\"keylink\" target=\"_blank\">烦恼</a>(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　谓昏烦恼乱之法长时随逐不舍故名随烦恼。</p><p>　　【一小随烦恼】谓忿恨覆恼嫉悭诳謟憍害十种各别而起行位局故是名小随烦恼。</p><p>　　【二中随烦恼】谓无惭无愧二种俱生非各别起行通前之忿恨覆恼等唯遍在不善法中是名中随烦恼。</p><p>　　【三大随烦恼】谓掉举昏沉不信<a href=\"/remen/xiedai.html\" class=\"keylink\" target=\"_blank\">懈怠</a>放逸散乱不正失念八种得俱生故不可名小染皆遍故不得名中二义既殊故名大随烦恼。</p><p>　　三颠倒(出宗镜录)</p><p>　　【一心颠倒】心即根尘相对所起一念之心谓心为群妄之原起惑之始因迷<a href=\"/remen/zixing.html\" class=\"keylink\" target=\"_blank\">自性</a>清净之心种种分别起诸颠倒是名心颠倒(根者眼耳鼻舌身意六根也尘者色声香味触法六尘也)。</p><p>　　【二见颠倒】谓眼是诸见之本由不了外尘之境皆悉虚幻是以妄生执取起诸颠倒是名见颠倒。</p><p>　　【三想颠倒】谓想取六尘之想也由不了六尘过患伤失善根是以妄生缘想起诸颠倒是名想颠倒(六尘者色尘声尘香尘味尘触尘法尘也)。</p><p>　　三毒(出法界次第)</p><p>　　毒者毒害也谓贪瞋痴皆能破坏出世<a href=\"/remen/shanxin.html\" class=\"keylink\" target=\"_blank\">善心</a>故名毒也。</p><p>　　【一贪毒】引取之心名之为贪若以迷心对一切顺情之境引取无厌是名贪毒。</p><p>　　【二瞋毒】忿怒之心名之为瞋若以迷心对一切违情之境便起忿怒是名瞋毒。</p><p>　　【三痴毒】迷惑之心名之为痴若于一切事理之法无所明了颠倒妄取起诸邪行是名痴毒。</p><p>　　三缚(出华严孔目)</p><p>　　【一贪缚】引取之心名为贪谓众生于五尘可意之境贪染生着起诸惑业因被缠系不得解脱故名贪缚(五尘者色尘声尘香尘味尘触尘也)。</p><p>　　【二瞋缚】忿怒之心名为瞋谓众生于五尘违意之境忿怒生瞋起诸惑业因被缠缚不得解脱故名瞋缚。</p><p>　　【三痴缚】迷惑之心名为痴谓众生于一切事理之法无所明了妄生邪见起诸邪行缠绵不息故名痴缚。</p><p>　　三病用三药(出涅盘经)</p><p>　　【一贪病】谓贪爱之心对一切顺情之境着欲无厌是为贪病其病当以不净之观为药而对治之令其观于自他之身一一不净何所可贪此观若成比病即去而心寂静矣。</p><p>　　【二瞋病】谓瞋恚之心对一切违情之境热恼于怀是为瞋病其病当以慈心之观为药而对治之令其观于一切众生皆吾眷属应与其乐何所可瞋此观若成此病即去而心清凉矣。</p><p>　　【三痴病】谓迷惑之心于一切事理无所明了颠倒<a href=\"/remen/wangxiang.html\" class=\"keylink\" target=\"_blank\">妄想</a>是为痴病其病当以因缘之观为药而对治之令其知生死轮转<a href=\"/remen/yinguo.html\" class=\"keylink\" target=\"_blank\">因果</a>相续循环无际何得而离此观若成此病即去而心明了矣(因缘观即观<a href=\"/remen/shieryinyuan.html\" class=\"keylink\" target=\"_blank\">十二因缘</a>也十二因缘者一无明二行三识四名色五六十六触七受八爱九取十有十一生十二老死也)。</p><p>　　三病难治(出涅盘经)</p><p>　　【一谤大乘】大乘即佛菩萨所乘之法也谓人宿无善种不能信受如来之法而于大乘经典妄生谤毁既无修种之因当受地狱之报如世重病实难治也。</p><p>　　【二五逆罪】逆者违悖天理也谓人于父母当竭力<a href=\"/remen/xiaoyang.html\" class=\"keylink\" target=\"_blank\">孝养</a>以报其恩而反害之僧之和合得成道业利益于人反离间而破散之诸佛如来出现世间度脱一切众生所当恭敬<a href=\"/remen/gongyang.html\" class=\"keylink\" target=\"_blank\">供养</a>反伤支体以出其血罗汉出离<a href=\"/remen/sanjie.html\" class=\"keylink\" target=\"_blank\">三界</a>为世<a href=\"/remen/futian.html\" class=\"keylink\" target=\"_blank\">福田</a>利益有情所当礼敬反加杀害僧之羯磨为人<a href=\"/remen/shoujie.html\" class=\"keylink\" target=\"_blank\">受戒</a>不一心奉事禀受戒法反以恶言破毁其行如是等人永堕地狱无有出期如世极重之病尤难治也(罗汉梵语具云阿罗汉华言无学三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也梵语羯磨华言作法)。</p><p>　　【三一阐提】梵语一阐提华言信不具谓此人拨无因果颠倒邪见不信现在未来业报不亲善友知识不听诸佛所说教诫当堕地狱无有出期如世重病终难治也。</p><p>　　三惑(出天台四教仪集注)</p><p>　　惑者昏迷不了之义也。</p><p>　　【一见思惑】见即分别也谓意根对法尘起诸邪见故名见惑思即思惟又贪染也谓眼耳鼻舌身五根贪爱色声香味触五尘而起想着故名思惑此见思惑亦名通惑者通声闻缘觉菩萨三乘共断故也。</p><p>　　【二尘沙惑】尘沙惑者谓众生见思数多如尘若沙乃他人分上之惑菩萨之行专为化他若令众生能断见思之惑于菩萨即是断尘沙惑而亦名别惑者别在菩萨所断故也。</p><p>　　【三无明惑】无明惑者谓于一切法无所明了故曰无明此惑乃业识之种子烦恼之根本声闻缘觉不知其名别在大乘菩萨定慧双修万行具足方断此惑故亦名别惑也。</p><p>　　三障(出涅盘经)</p><p>　　障蔽也谓诸众生被惑<a href=\"/remen/yezhang.html\" class=\"keylink\" target=\"_blank\">业障</a>蔽不见正道善心不能生起故名障也。</p><p>　　【一烦恼障】昏烦之法恼乱心神故名烦恼谓贪欲瞋恚愚痴等惑障蔽正道是名烦恼障。</p><p>　　【二业障】业即业行谓由贪瞋痴起身口意造作五无间重恶之业障蔽正道是名业障(五无间业者一杀父二杀母三杀阿罗汉四出<a href=\"/remen/foshen.html\" class=\"keylink\" target=\"_blank\">佛身</a>血五破和合僧也)。</p><p>　　【三报障】报即<a href=\"/remen/guobao.html\" class=\"keylink\" target=\"_blank\">果报</a>谓由烦恼惑业生在地狱畜生饿鬼诸趣因此障蔽正道是名报障。</p><p>　　三障(出华严孔目)</p><p>　　【一皮烦恼障】即三界中思惑也谓贪瞋痴等烦恼对外六尘而起如皮在身外故名皮烦恼障(三界者欲界色界无色界也思惑者于一切法起贪爱心也六尘者色尘声尘香尘味尘触尘法尘也)。</p><p>　　【二肉烦恼障】即三界中见惑也谓断常有无等见皆属内心分别如肉在皮内故名肉烦恼障。</p><p>　　【三心烦恼障】即根本无明惑也谓此无明之惑由迷真心逐妄而起故名心烦恼障。</p><p>　　三种重障(出瑜伽大教王经)</p><p>　　【一我慢重障】谓我慢贡高邪见执蔽不能下心敬事诸佛菩萨师僧父母及不能学如来正法是名我慢重障。</p><p>　　【二嫉妒重障】谓妒贤嫉能自是他非见人修善反生嫉妒而不能学如来正法是名嫉妒重障。</p><p>　　【三贪欲重障】谓多贪多欲懒惰睡眠掉举破戒下不能学如来正法是名贪欲重障(掉者动也)。</p><p>　　三杂染(出显扬圣教论)</p><p>　　【一烦恼杂染】烦恼杂染者亦名惑杂染谓身见边见及贪瞋痴等一切烦恼皆能染污<a href=\"/remen/xinshi.html%09\" class=\"keylink\" target=\"_blank\">心识</a>令不清净故也。</p><p>　　【二业杂染】业杂染者谓或因烦恼所生或因烦恼缘助动身口意造作恶业皆能染污真性令不清净故也。</p><p>　　【三生杂染】生杂染者亦名苦杂染谓因烦恼及业故生因生故苦即生老病死等苦皆能染污真性令不清净故也。</p><p>　　三时无悔(出四教仪集注)</p><p>　　三时无悔者谓人造作五逆等罪若于欲作正作作已三时之中心无改悔者是名上品极恶之业即感地狱之报也(五逆者一杀父二杀母三杀阿罗汉四出佛身血五破和合僧也)。</p><p>　　【一加行心时】加行犹方便也谓人欲作恶业之时必先起心方便加行是名加行心时。</p><p>　　【二根本心时】谓人正作恶业时之心也其心决定不可?动由此生于加行是名根本心时。</p><p>　　【三后起心时】谓人作恶业已后复起心缘念往所作事是名后起心时。</p><p>　　欲界三欲(出翻译名义)</p><p>　　【一饮食欲】谓凡夫之人于种种羙味饮食多生贪爱是名饮食欲。</p><p>　　【二睡眠欲】谓凡夫之人心多暗塞不能勤<a href=\"/remen/xiudao.html\" class=\"keylink\" target=\"_blank\">修道</a>业唯耽睡眠是名睡眠欲。</p><p>　　【三[淫-壬+(工/山)]欲】谓一切男女互相贪染起诸欲事是名[淫-壬+(工/山)]欲。</p><p>　　三苦(出析玄记)</p><p>　　【一苦苦】谓有漏五阴之身性常逼迫名苦又与苦受相应即苦上加苦故名苦苦(五阴者色阴受阴想阴行阴识阴也)。</p><p>　　【二坏苦】谓乐相坏时苦相即至名为坏苦即乐极悲生是也。</p><p>　　【三行苦】行苦者即有漏之法四相迁流常不安隐故也(四相者生相住相异相灭相也)。</p><p>　　三漏(出法华文句记)</p><p>　　漏失也落也谓诸众生由起惑造业漏落三界生死不能出离也然有因果之分惑业为诸漏之因生死为诸漏之果也。</p><p>　　【一欲漏】谓众生因欲界见思二惑造作诸业而于欲界不能出离故名欲漏(意根对于法尘而起分别曰见惑眼等五根对色等五尘而起贪爱曰思惑)。</p><p>　　【二有漏】因果不亡曰有即色界无色界见思烦恼也谓众生因此烦恼不能出离色无色界故名有漏。</p><p>　　【三无明漏】无所明了故曰无明即三界痴惑也谓众生因此无明漏落三界故名无明漏。</p><p>　　三疑(出禅波罗蜜门)</p><p>　　禅波罗蜜云以疑覆故于诸法中不得定心定心无故于佛法中空无所获疑虽甚多未必障定今且明障定之疑有三种焉。</p><p>　　【一疑自】疑自者谓疑自身诸根暗钝罪垢深重非是受道之器作此自疑禅定不能发生也。</p><p>　　【二疑师】疑师者谓疑受道之师威仪相貌皆不具足自既无道何能教我作此疑慢禅定不能发生也。</p><p>　　【三疑法】疑法者谓疑所受之法非正真之道故不敬信受行既不信受禅定亦不能发生也。</p><p>　　三退屈(出华严经随?演义钞)</p><p>　　【一<a href=\"/remen/puti.html\" class=\"keylink\" target=\"_blank\">菩提</a>广大屈】梵语菩提华言道谓闻无上菩提广大深远心便退屈是名菩提广大屈。</p><p>　　【二万行难修屈】谓闻布施等波罗蜜多修之甚难心便退屈是名万行难修屈(梵语波罗蜜多华言到<a href=\"/remen/bian.html\" class=\"keylink\" target=\"_blank\">彼岸</a>)。</p><p>　　【三转依难证屈】谓闻转烦恼依菩提<a href=\"/remen/zhuansheng.html\" class=\"keylink\" target=\"_blank\">转生</a>死依涅盘极难可证心便退屈是名转依难证屈(梵语涅盘华言灭度)。</p><p>　　三道(出金光明经玄义)</p><p>　　道即能通之义谓三道更互相通从烦恼通至业从业通至苦从苦复通至烦恼展转相通生死不绝故名三道。</p><p>　　【一苦道】苦即生死之苦也谓三界<a href=\"/remen/liudao.html\" class=\"keylink\" target=\"_blank\">六道</a>众生生而复死死已还生故名苦道(三界者欲界色界无色界也六道者天道人道修罗道饿鬼道畜生道地狱道也)。</p><p>　　【二烦恼道】昏烦之法恼乱心神即见思等惑也谓由此烦恼为因致感生死之果故名烦恼道。</p><p>　　【三业道】业即身口所作善恶业行也谓由此诸业为因致感生死之果故名业道。</p><p>　　汤泉三缘(出稽古略)</p><p>　　中天竺国王名迦胜问婆舍斯多尊者曰此苑有泉热不可探未知何缘所致愿为决之尊者曰此为汤泉有三缘所致。</p><p>　　【一神业】谓神不守其道妄作祸福以取飨祀恶业贯盈使其煎灼此泉以偿滥祭。</p><p>　　【二鬼业】谓鬼方出罪所游于人间以余业力煎灼此泉以偿宿债。</p><p>　　【三热石】谓热石其色如金其性常炎故其出泉如汤。</p><p>　　三苦对三界(出天台四教仪集注)</p><p>　　【一苦苦对欲界】谓三界受生无非是苦欲界诸境逼迫苦中复苦故云苦苦对欲界。</p><p>　　【二坏苦对色界】谓乐坏时苦名为坏苦如色界天受禅味之乐报尽还于五道受生死苦故云坏苦对色界(五道者人道修罗道饿鬼道畜生道地狱道也)。</p><p>　　【三行苦对无色界】谓虽无苦乐之境任运心有生灭名为行苦如无色界中虽无质碍之色而有漏心识自然是苦故名行苦对无色界。</p><p>　　三千世界(出长阿含经)</p><p>　　【一小千世界】谓一日一月绕一须弥山照四天下山腰是四天王天所居山顶是三十三天所居此天之上有夜摩天兜率天乐变化天他化自在天梵世天此名一世界如此一千世界一千日月一千须弥山一千四天下一千四天王天一千三十三天一千夜摩天一千兜率天一千乐变化天一千他化自在天一千梵世天总为第二禅天所覆是名小千世界(梵语须弥华言妙高四天王者东方持国天王南方增长天王西方广目天王北方多闻天王三十三天即忉利天也梵语夜摩华言善时梵语兜率华言知足)。</p><p>　　【二中千世界】谓以一千个小千世界则成中千世界此中千世界中共有百万日月百万须弥山百万四天下百万四天王天百万三十三天百万夜摩天百万兜率天百万乐变化天百万他化自在天百万梵世天一千二禅天总为第三禅天所覆是名中千世界。</p><p>　　【三<a href=\"/remen/daqianshijie.html\" class=\"keylink\" target=\"_blank\">大千世界</a>】谓以一千个中千世界则成大千世界此大千世界中共有百亿日月百亿须弥山百亿四天下百亿四天王天百亿三十三天百亿夜摩天百亿兜率天百亿乐变化天百亿他化自在天百亿梵世天百万二禅天一千三禅天总为第四禅天所覆是名大千世界(亿有四等一以十万为亿二以百万为亿三以千万为亿四以万万为亿今言百亿者则以千万为亿也)。</p><p>　　三世(亦名三际出阿毗达磨集异门足论)</p><p>　　世即迁流之义亦隔别之义也。</p><p>　　【一过去世】谓善恶诸行已起已生已转已聚集已出现落谢变灭过去所摄是名过去世。</p><p>　　【二未来世】谓善恶诸行未起未生未聚集未出现未来所摄是名未来世。</p><p>　　【三现在世】谓善恶诸行现起现生现聚集现出现未转未谢未灭现在所摄是名现在世。</p><p>　　三世业(出大智度论)</p><p>　　【一过去世业】谓过去世若意起贪瞋痴等即动身口作诸恶业若意不贪不瞋不痴等即动身口作诸善业善恶之业虽殊皆受现在未来之报是名过去世业。</p><p>　　【二现在世业】谓现在世若意起贪瞋痴等即动身口作诸恶业若意不贪不瞋不痴等即动身口作诸善业善恶之业虽殊皆受未来之报是名现在世业。</p><p>　　【三未来世业】谓未来世必由身口意造作善恶诸业虽不现作望于未来毕竟不无是名未来世业。</p><p>　　三种世间(出大智度论)</p><p>　　隔别名世间差名间谓十界假名五阴国土三种一一差别不同故名三种世间(十界者佛界菩萨界缘觉界声闻界天界人界阿修罗界饿鬼界畜生界地狱界也五阴即众生身以此身是色受想行识五阴所成故也)。</p><p>　　【一假名世间】(亦名众生世间)假名者于十界五阴实法上假立名字各各不同是为假名世间(实法者谓十界五阴皆实有也假立名字者谓十界名字非实有也既有十界五阴实法即有十界众生假名且如人界中各各有身即各各有名字也余界亦然)。</p><p>　　【二五阴世间】(亦名五众世间)五阴者色受想行识也十界五阴各各差别故名五阴世间(色即质碍之色受即领纳诸尘想即思想行即造作识即分别善恶以此五者阴覆真性皆名为阴)。</p><p>　　【三国土世间】国土者即众生所依之境界也既有能依之身即有所依之土十界所依各各差别故名国土世间。</p><p>　　三种世间(出华严经?)</p><p>　　【一器世间】世界如器名器世间乃是释迦如来所化之境即三千世界也(梵语释迦华言能仁三千即小千中千大千也)。</p><p>　　【二众生世间】谓五阴和合众共而生间隔不同故名众生世间即释迦如来所化之机众也(五阴者色阴受阴想阴行阴识阴也)。</p><p>　　【三智正觉世间】谓如来具大智慧永离偏邪深能觉了世间出世间法故名智正觉世间即释迦如来能化之智身也。</p><p>　　器世间<a href=\"/remen/shuofa.html\" class=\"keylink\" target=\"_blank\">说法</a>有三义(出华严经?)</p><p>　　【一约通力说】约犹依也谓佛以<a href=\"/remen/shentong.html\" class=\"keylink\" target=\"_blank\">神通</a>力令诸世间无情之物皆能说法故名约通力说。</p><p>　　【二约融通说】谓依报之土正报之身性本融通身既说法土亦能说即一说一切说故名约融通说。</p><p>　　【三约显理说】谓菩萨触对诸境皆能了知如对色即显质碍缘生无常等义触类成教故名约显理说。</p><p>　　三才配三世间(出华严经随?演义钞)</p><p>　　世间者隔别名世间差名间谓诸法间隔不同也。</p><p>　　【一天配正觉世间】正觉即佛也谓天道广大包万象以无余佛智弘深极十方而普照故以天配正觉世间也。</p><p>　　【二地配器世间】世界如器名器世间谓地有含藏之能亦有负载之义而为世界所依十方世界无边??土亦为一切有情众生所依故以地配器世间也。</p><p>　　【三人配众生世间】人即六道之一道也谓世间一切有情之类皆名众生以人与众生皆有觉知之性故以人配众生世间也(六道者天道人道修罗道饿鬼道畜生道地狱道也)。</p><p>　　三相续(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　【一世界相续】经云世为迁流界为方位东西南北四维上下为界过去未来现在为世故名世界由众生于清净心体一念不觉而起妄明妄明既立空昧相形形则摇动故有风轮执持世界明觉立坚故有金轮保持国土风金相摩故有大光为变化性宝明生润火光上蒸故有水轮含十方界此之世界同诸众生业力依空安立而有成坏之劫坏而复成成而复坏终始相续无有断绝故名世界相续(空昧相形者空即明也昧即暗也明暗互相形影动摇不定故有风轮生也执持世界者金水土三轮皆为所载持也明觉立坚者一念妄明坚执不移故有金轮生也保持国土者谓金体贵重故云保持火光为变化性者谓火能变生为熟变腐为坚等宝明生润者谓金能生水也火光上蒸者火性炎上水性流下如火蒸物气汗流下故有水轮含十方界如上所明乃是三轮相生次第若论诸轮持于世界最下空轮持于风轮风轮持于水轮水轮持于金轮而不言土者土与金同是坚性故不言也)。</p><p>　　【二众生相续】谓五阴诸法众共和合而生名为众生经云同业相缠合离成化流爱为种纳想为胎交遘发生吸引同业胎[卯-ㄗ+(ㄗ@、)]湿化更相变易所有受业逐其飞沉生死死生无有断绝故名众生相续(同业相缠合离成化者众生皆由六根对于六尘同造生死之业故名同业业相缠缚故因缘和合而生因缘别离而死化犹变化谓生死也流爱为种纳想为胎者流注也谓识之流爱则为种神之纳想则为胎也交遘发生吸引同业者遘遇也谓男女交相遇会情所发生吸嘬导引同业之类而入胎也更相变易者四生受报循业不定也所有受业逐其飞沉者随其所受业报或升或沉无定趣也)。</p><p>　　【三业果相续】谓众生有杀盗[淫-壬+(工/山)]三种之业而受其果报故名业果经云汝负我命我还汝债经百千劫常在生死汝爱我心我怜汝色经百千劫常在缠缚惟杀盗[淫-壬+(工/山)]三为根本随业随报无有穷尽故名业果相续(汝负我命我还汝债二句文义互见如云汝负我命汝还我命我负汝债我还汝债此杀盗二种业果也汝爱我心我怜汝色二句亦应互见如云我爱汝心汝怜我色此[淫-壬+(工/山)]欲业果也)。</p><p>　　三阿僧只劫(出天台四教仪)</p><p>　　梵语阿僧只劫华言无数时此三僧只且约释迦如来修<a href=\"/remen/pusadao.html\" class=\"keylink\" target=\"_blank\">菩萨道</a>时以论分限也<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>问云既云无数何复言三答曰言无数者显不可数非无数也(梵语释迦华言能仁)。</p><p>　　【初阿僧只】谓如来始从古释迦佛至尸弃佛值七万五千佛名初阿僧只(大论云释迦文佛先世作瓦师名大光明尔时有佛名释迦文到瓦师含寄宿瓦师以草座灯明石蜜浆三事奉佛发愿云我于当来作佛如今佛名无异故今作佛亦号释迦文也梵语尸弃又云式弃华言火)。</p><p>　　【二阿僧只】谓如来次从尸弃佛至然灯佛值七万六千佛名第二阿僧只(然灯佛者大论云佛初生时身光如灯后至<a href=\"/remen/chengfo.html\" class=\"keylink\" target=\"_blank\">成佛</a>遂名然灯彼时释迦<a href=\"/remen/fohao.html\" class=\"keylink\" target=\"_blank\">佛号</a>曰儒童以五茎莲花献佛及<a href=\"/remen/lifo.html\" class=\"keylink\" target=\"_blank\">礼佛</a>足<a href=\"/remen/jiandi.html\" class=\"keylink\" target=\"_blank\">见地</a>污湿即解鹿皮衣覆之掩泥不足乃解发覆地令佛蹈而过之佛因记曰汝自此后九十一劫劫号为贤汝当作佛号释迦文)。</p><p>　　【三阿僧只】谓如来次从然灯佛至毗婆尸佛值七万七千佛名第三阿僧只(梵语毗婆尸亦名维卫华言胜观)。</p><p>　　三时(出南岳祖师发愿文)</p><p>　　谓释迦如来入灭之后其教法住世有此三时不同也。</p><p>　　【一正法时】正犹证也谓如来灭后教法住世人有禀教者即能修行有修行者即能<a href=\"/remen/zhengguo.html\" class=\"keylink\" target=\"_blank\">证果</a>是名正法据法住记云佛告阿难我灭度后正法一千年由女人<a href=\"/remen/chujia.html\" class=\"keylink\" target=\"_blank\">出家</a>减五百年又据善见论云后为<a href=\"/remen/biqiuni.html\" class=\"keylink\" target=\"_blank\">比丘尼</a>说八敬法还得一千年又据法苑珠林云<a href=\"/remen/tianren.html\" class=\"keylink\" target=\"_blank\">天人</a>答宣律师曰佛锡杖在龙窟中四十年住为如来灭后有飞行罗刹能说十二部经诈为善比丘食诸持戒者为断此恶故镇龙窟中复令正法增住四百年是则正法住世总一千四百年(梵语阿难华言庆喜梵语比丘华言乞士八敬法者一尼百岁礼初夏比丘足二不得骂谤比丘三不得举比丘过四从僧受具戒五有过从僧忏六半月从僧教诫七依僧三月安居八夏讫从僧自恣法也梵语罗刹华言速疾鬼十二部经者一契经二重颂三讽颂四因缘五本事六本生七希有八譬喻九论议十自说十一方广十二授记也)。</p><p>　　【二像法时】像者似也有教有行似正法时故也谓如来灭后教法住世人有禀教即能修行多不能证果是名像法据法住记云佛告阿难我灭度后像法一千年又据法苑珠林云由佛锡杖在龙窟中因缘复令像法增住一千五百年是则像法住世总二千五百年。</p><p>　　【三末法时】谓如来灭后教法垂世人虽有禀教而不能修行证果是名末法据法住记云佛告阿难我灭度后末法一万年又据法苑珠林云由佛锡杖在龙窟中因缘复令末法增住二万年是则末法总三万年。</p><p>　　三际时(出华严经?并演义钞)</p><p>　　三际时者西域一岁分为三际即热时雨时寒时也。</p><p>　　【一热际时】西域记云从正月十六日至五月十五日为热时也。</p><p>　　【二雨际时】谓从五月十六日至九月十五日为雨时也。</p><p>　　【三寒际时】谓从九月十六日至正月十五日为寒时也。</p><p>　　三有(出菩萨善戒经并大智度论)</p><p>　　三有者谓欲界色界无色界六道众生各随所作善恶之业即感善恶之报因果不亡故名为有(六道者天道人道修罗道饿鬼道畜生道地狱道也)。</p><p>　　【一欲有】谓欲界天人修罗畜生饿鬼地狱各各随其业因而受果报故名欲有。</p><p>　　【二色有】谓色界四禅诸天由昔修习有漏禅定报生此天虽离欲界粗染之身而有清净之色故名色有(四禅诸天者初禅天二禅天三禅天四禅天也)。</p><p>　　【三无色有】谓无色界四空诸天由昔修习有漏禅定报生此天虽无色质为碍而亦随其所作之因受其果报故名无色有(四空诸天者空处天识处天无所有处天非非想处天也)。</p><p>　　三种有(出大智度论)</p><p>　　【一相待有】待即对待之义谓如长短彼此等实无长短亦无彼此以相待故乃有长短等名是则长因短有短因长有彼亦因此此亦因彼东西南北皆亦如是故名相待有。</p><p>　　【二假名有】假即虚假不实也谓如?因毛缕而成若无毛缕?则何有是知毛缕因缘和合假名为?一切众生四大和合假名为身亦复如是故曰假名有(四大者地大水大火大风大也)。</p><p>　　【三法有】谓一切诸法皆从因缘而生缘合则成缘散则灭本无自性虽无自性非如兔角龟毛有名无实故名法有。</p><p>　　三境(出宗镜录)</p><p>　　【一性境】性即实之义也谓眼识乃至身识及第<a href=\"/remen/bashi.html\" class=\"keylink\" target=\"_blank\">八识</a>等所缘色等实境相分不起名言无筹度心是名性境。</p><p>　　【二独影境】影即影像是相分异名谓如<a href=\"/remen/diliushi.html\" class=\"keylink\" target=\"_blank\">第六识</a>缘空华兔角及过去未来等所变相分无种为伴但独自有是名独影境。</p><p>　　【三带质境】带即兼带质即体质谓以心缘心也如第七识缘第八识见分境时其相分无别种生一半与本质同种生一半与能缘见分同种生是名带质境。</p><p>　　三类境(出翻译名义)</p><p>　　三类境者谓第八阿赖耶识缘三种境种子根身即内境也器世间即外境也(梵语阿赖耶华言藏识)。</p><p>　　【一种子境】谓第八识能遍任持世间出世间诸法种子故名种子境。</p><p>　　【二根身境】谓第八识觉明能了之心发起内外尘劳之相于一圆湛析出根尘聚内四大而为身分故名根身境(四大者地大水大火大风大也)。</p><p>　　【三器世间境】世界如器名器世间谓从第八识转相而成现相即有山河大地等境界故名器世间境。</p><p>　　三量(出宗镜录)</p><p>　　【一<a href=\"/remen/xianliang.html\" class=\"keylink\" target=\"_blank\">现量</a>】现即显现量即量度是楷定之义也谓眼识乃至身识对于显现五尘之境而能度量楷定法之自相不错谬故是名现量(五尘者色尘声尘香尘味尘触尘也)。</p><p>　　【二比量】比即比类谓以比类量度而知有故如远见烟知彼有火是名比量。</p><p>　　【三圣教量】谓于<a href=\"/remen/shengren.html\" class=\"keylink\" target=\"_blank\">圣人</a>所说现量比量之言教皆不相违定可信受是名圣教量。</p><p>　　由旬三量(出翻译名义)</p><p>　　梵语由旬亦云逾缮那华言限量业?云乃是轮王巡狩一停之舍犹如此方馆驿也大智度论明由旬有三种故名由旬三量。</p><p>　　【一上者八十里】谓其中边山川平易故量为八十里也。</p><p>　　【二中者六十里】谓其中边山川稍险故量为六十里也。</p><p>　　【三下者四十里】谓其中边山川险阻故量为四十里也。</p><p>　　三种相(出大智度论)</p><p>　　【一假名相】谓世间一切事物及以众生虽因众缘和合而有种种名字皆无自性虚假不实众生迷故于此假名起执取相故名假名相。</p><p>　　【二法相】谓<a href=\"/remen/wuyun.html\" class=\"keylink\" target=\"_blank\">五蕴</a>十二入十八界等诸法以肉眼观故则见是有以慧眼观故则见是无众生迷故于此等法起执取相故名法相(五蕴者色蕴受蕴想蕴行蕴识蕴也十二入者眼入耳入鼻入舌入身入意入色入声入香入味入触入法入也十八界者眼界色界眼识界耳界声界耳识界鼻界香界鼻识界舌界味界舌识界身界触界身识界意界法界<a href=\"/remen/yishi.html\" class=\"keylink\" target=\"_blank\">意识</a>界也)。</p><p>　　【三<a href=\"/remen/wuxiang.html\" class=\"keylink\" target=\"_blank\">无相</a>相】谓离上二相但有无相众生迷故又于无相之中起执取相故名无相相。</p><p>　　三种相(出华严经随?演义钞)</p><p>　　【一标相】标即表也谓如见烟即知是火等是名标相。</p><p>　　【二形相】形即形状谓长短方圆等是名形相。</p><p>　　【三体相】体即体质谓如火以热为质相等是名体相。</p><p>　　三种色(出五蕴论)</p><p>　　【一显色】显即明显色即质碍之色谓青黄赤白光影明暗烟云尘雾虚空等色明显可见故名显色。</p><p>　　【二形色】形即形相谓长短方圆粗细高下若正不正皆有形相故名形色。</p><p>　　【三表色】表显也对也谓行住坐卧取舍屈伸虽是所行之事而有表对显然可见故名表色。</p><p>　　三种色(出阿毗昙论)</p><p>　　【一可见有对色】可见有对色者即一切色尘也谓世间之色眼则可见有对于眼故也。</p><p>　　【二不可见有对色】不可见有对色者即五根四尘也谓眼识不可见而能对色耳识不可见而能对声鼻识不可见而能对香舌识不可见而能对味身识不可见而能对触皆言胜义根也四尘即声香味触也此四亦不可见而有对于耳鼻舌身故也。</p><p>　　【三不可见无对色】不可见无对色者即无表色也谓意识缘于过去所见之境名为落谢五尘虽于意识分别明了皆不可见亦无表对故也(五尘者色尘声尘香尘味尘触尘也)。</p><p>　　三聚(出显宗论)</p><p>　　【一正性定聚】谓断贪瞋痴等烦恼皆尽心无邪伪此性决定聚集不散是名正性定聚。</p><p>　　【二邪性定聚】谓四恶趣及一切边邪等见不信正法皆名邪性此性决定聚集不散是名邪性定聚(四恶趣者修罗趣饿鬼趣畜生趣地狱趣也)。</p><p>　　【三不定性聚】谓此性或可为邪或可为正定非一向是名不定性聚。</p><p>　　三生(出华严经随?演义钞)</p><p>　　【一见闻生】见闻生者谓八难众生宿世见闻华严大经正法不能信受反生毁谤故感八难之报堕地狱中受诸极苦今蒙如来放足下轮相清净<a href=\"/remen/gongde.html\" class=\"keylink\" target=\"_blank\">功德</a>光明所照由其宿有见闻华严大经善种即得脱地狱苦生兜率天而得成道于一生内超登十地也(八难者地狱难畜生难饿鬼难长寿天难北郁单越难盲聋喑哑难世智辨聦难生在佛前佛后难也梵语兜率华言知足十地者<a href=\"/remen/huanxi.html\" class=\"keylink\" target=\"_blank\">欢喜</a>地离垢地发光地焰慧地难胜地现前地远行地不动地善慧地法云地也)。</p><p>　　【二解行生】解行生者谓善财童子于福城东初见文殊得蒙开发而启信解遂令参问诸善知识皆获开示修行法门乃至最后参见普贤令其入于毛孔刹中修行菩萨广大愿因<a href=\"/remen/yuanman.html\" class=\"keylink\" target=\"_blank\">圆满</a>诸佛无上<a href=\"/remen/daoguo.html\" class=\"keylink\" target=\"_blank\">道果</a>如此解行即于一生而得圆满也。</p><p>　　【三证入生】证入生者谓<a href=\"/remen/sheli.html\" class=\"keylink\" target=\"_blank\">舍利</a>弗于逝多林中令海觉等六千比丘观察文殊师利无量功德具足<a href=\"/remen/zhuangyan.html\" class=\"keylink\" target=\"_blank\">庄严</a>彼诸比丘闻是说已心意清净信解坚固<a href=\"/remen/dl.html\" class=\"keylink\" target=\"_blank\">顶礼</a>文殊作如是言仁者所有色身相好愿我悉得于是文殊为诸比丘开示演说大乘之法令诸比丘成就深信获大智慧于一生内证入法界也(梵语舍利弗华言身子梵语逝多华言胜林即给孤独园也梵语比丘华言乞士梵语文殊师利华言妙德)。</p><p>　　三分别(出阿毗达磨杂集论)</p><p>　　论云唯一意识有三种分别也。</p><p>　　【一自性分别】谓意识对于现在六尘之境自性而起分别故名自性分别(六尘者色尘声尘香尘味尘触尘法尘也)。</p><p>　　【二随念分别】谓意识昔曾对于六尘之境追念不忘而起分别故名随念分别。</p><p>　　【三计度分别】谓意识于不现见事计较量度而起分别故名计度分别。</p><p>　　三无差别(出华严经?)</p><p>　　谓心佛众生虽在因在果迷悟不同然其理性所具本来平等初无有异故经云心佛及众生是三无差别。</p><p>　　【一心无差别】谓一念心体凡圣不二具足十界十如是等法而与诸佛众生性元平等初无有异故经云游心法界如虚空则知诸佛之境界是名心无差别(十界者佛界菩萨界缘觉界声闻界天界人界阿修罗界饿鬼界畜生界地狱界也十如是者如是相如是性如是体如是力如是作如是因如是缘如是果如是报如是本末究竟等也)。</p><p>　　【二佛无差别】谓十方诸佛了悟十界十如是等法而成正觉即是悟本心之所具亦是悟众生之所迷迷悟虽殊其体不二故<a href=\"/fojing/miaofalianhuajing/\" class=\"keylink\" target=\"_blank\">法华经</a>云唯佛与佛乃能究尽诸法实相是名佛无差别。</p><p>　　【三众生无差别】谓九界众生各具十界十如是等法而与佛之所悟本心所具之法其体不二故涅盘经云一切众生即是佛是名众生无差别(九界者十界中但除佛界也)。</p><p>　　妙行三因缘(出阿毗达磨大毗婆沙论)</p><p>　　【一时因缘】时即时分因缘者能生为因助成为缘谓五浊不增时诸有情类具大威德好修诸善盖于彼时无诸浊恶其人虽不乐为妙行而亦自然能行也(五浊者劫浊见浊烦恼浊众生浊命浊也)。</p><p>　　【二处因缘】处即处所谓中国也<a href=\"/remen/rensheng.html\" class=\"keylink\" target=\"_blank\">人生</a>中国其性聦敏志意调柔能修善业不生邪见其人虽不乐为妙行而亦自然能行也。</p><p>　　【三补特伽罗因缘】梵语补特伽罗华言有情谓一类有情得修妙行之众同分而居其性和雅能修善业如住<a href=\"/remen/lvyi.html\" class=\"keylink\" target=\"_blank\">律仪</a>盖亲近妙行之众其人虽不乐为众善而亦自然能行也。</p><p>　　三辈事佛(出分别经)</p><p>　　【一为魔<a href=\"/remen/dizi.html\" class=\"keylink\" target=\"_blank\">弟子</a>事佛】经云何谓魔弟子事佛佛言虽受佛戒心乐邪业不信正道不知有<a href=\"/foxue/changshi/153417.html\" class=\"keylink\" target=\"_blank\">罪恶</a>之报假名事佛常与邪俱是名魔弟子事佛。</p><p>　　【二为天人事佛】经云何谓天人事佛佛言<a href=\"/remen/shouchi.html\" class=\"keylink\" target=\"_blank\">受持</a><a href=\"/remen/wujie.html\" class=\"keylink\" target=\"_blank\">五戒</a>行于十善至死不犯信有罪福常念正法是名天人事佛(五戒者不杀不盗不邪[淫-壬+(工/山)]不妄语不饮酒也十善者不杀生不偷盗不邪[淫-壬+(工/山)]不妄语不两舌不恶口不绮语不贪欲不瞋恚不邪见也)。</p><p>　　【三为<a href=\"/remen/fodizi.html\" class=\"keylink\" target=\"_blank\">佛弟子</a>事佛】经云何谓佛弟子事佛佛言奉持五戒广学经法修习智慧知三界苦心不乐着欲得解脱行于<a href=\"/remen/liudu.html\" class=\"keylink\" target=\"_blank\">六度</a>知死有生知生有死不贪身命不为邪业是名佛弟子事佛(三界者欲界色界无色界也六度者一布施二持戒三忍辱四精进五禅定六智慧也)。</p><p>　　三种光明(出瑜伽师地论)</p><p>　　【一外光明】谓日月星光及火珠灯炬等光皆能破除昏暗是名外光明。</p><p>　　【二法光明】谓随其所闻之法观察修习皆依法则因此明心见性破除愚痴之暗显发本觉妙明是名法光明。</p><p>　　【三身光明】谓诸佛菩萨二乘及诸天等身皆有光亦能破暗是名身光明(二乘者声闻乘缘觉乘也)。</p><p>　　食<a href=\"/remen/sande.html\" class=\"keylink\" target=\"_blank\">三德</a>(出涅盘经)</p><p>　　经云诸优婆塞为佛及僧办诸食具种种备足皆是栴檀沉水香薪八功德水之所成熟其食甘羙有三德焉(梵语优婆塞华言近事男梵语栴檀华言与药能除病故八功德者一澄净二清冷三甘羙四轻软五润泽六安和七饮时除饥渴等八长养诸根也)。</p><p>　　【一清净】谓奉佛供僧之食当使精洁无有荤秽是名清净。</p><p>　　【二柔软】谓奉佛供僧之食当须柔软甘和而不粗涩是名柔软。</p><p>　　【三<a href=\"/remen/rufa.html\" class=\"keylink\" target=\"_blank\">如法</a>】谓奉佛供僧之食当随时措办制造得宜是名如法。</p><p>　　食三匙(出法苑珠林)</p><p>　　大智度论云食为行道不为益身修道之人正受食时湏作三愿。</p><p>　　【初下匙时】谓初下匙时心湏想念愿我此生所有身口意一切恶业悉令断尽。</p><p>　　【次下匙时】谓次下匙时心湏想念愿我此生所修一切善法悉令满足。</p><p>　　【后下题时】谓又次下匙时心须想念愿我此生所修善根回施众生普共成佛。</p><p>　　三净肉(出十诵律)</p><p>　　【一眼不见杀】谓自眼不见是生物是人不为我故杀是名不见杀。</p><p>　　【二耳不闻杀】谓于可信之人不闻是生物不为我故杀是名不闻杀。</p><p>　　【三不疑杀】谓知此处有屠家有自死者亦知此人不为我故杀是名不疑杀如上三种名为净肉有病许食。</p><p>　　三不净肉(出十诵律)</p><p>　　【一见杀】谓见是生物为我故杀如是见者名为见杀。</p><p>　　【二闻杀】谓于可信之人闻此生物为我故杀如是闻者名为闻杀。</p><p>　　【三疑杀】谓此处无有屠家亦无自死之物是人必为我故杀如是疑者名为疑杀如上三种名不净肉皆不许食。</p><p>　　三长物(出摩诃僧只律)</p><p>　　【一衣长物】衣长物者谓出家之人若依佛制但许畜三衣三衣之外若更再有即名余长物也。</p><p>　　【二钵长物】钵长物者谓出家之人若依佛制但许畜一钵一钵之外若更再有即名余长物也。</p><p>　　【三药长物】药长物者谓出家之人若依佛制有诸疾病则许服药调治若病已瘥更再畜者即名余长物也。</p><p>　　三衣名义(名议出翻译)</p><p>　　【一僧伽梨】梵语僧伽梨华言合又云重谓割之而合成也义净法师云梵语僧伽??华言重复衣宣律师云此三衣名皆无正翻今以义译之大衣名杂碎衣以条数多故也若从用为名则曰入王宫衣又曰入聚落衣谓于王宫说法时着及聚落乞食时着也萨婆多论云大衣分三品九条十一条十三条名下品十五条十七条十九条名中品二十一条二十三条一十五条名上品。</p><p>　　【二郁多罗僧】梵语郁多罗僧华言上着衣即七条也宣律师云七条名中等衣若从用为名则曰入众时衣礼诵斋讲时着也。</p><p>　　【三安陀会】梵语安陀会华言中宿衣谓宿睡时常近身衣也宣律师云五条名下衣若从用为名则曰院内行道杂作衣也。</p><p>　　大三灾(出法苑珠林)</p><p>　　【一火灾】谓于坏劫时有七日出现大地湏弥山渐渐崩坏四大海水展转消尽大千世界及初禅天皆悉洞然无有遗余是名火灾(梵语湏弥华言妙高四大海者即东西南北四海也)。</p><p>　　【二水灾】谓初禅天已下七番火灾坏于世间之后世界复成又于坏劫之时渐降大雨滳如车轴更兼地下水轮涌沸上腾大千世界乃至二禅天水皆弥满一切坏灭如水消盐是名水灾。</p><p>　　【三风灾】谓二禅天已下七番水灾已后又经七番火灾坏于世间至世界复成又于坏劫之时从下风轮有猛风起兼以众生业力尽故处处生风大千世界乃至三禅天悉皆飘击荡尽无余是名风灾。</p><p>　　小三灾(出法苑珠林)</p><p>　　【一饥馑灾】谓人寿八万四千岁时历过百年人若生时寿减一岁如是人寿减至三十岁时天不降雨由大旱故草菜不生思欲见水尚不可得何况饮食以是因缘世间人民饥馑死者其数无量是名饥馑灾。</p><p>　　【二疾疫灾】谓人寿减至二十岁时有大疾疫种种诸病一切皆起以是因缘世间人民疾疫死者其数无量是名疾疫灾。</p><p>　　【三刀兵灾】谓人寿减至一十岁时诸人各起斗诤手执草木即成刀仗由此器仗互相残??以是因缘世间人民刀兵死者其数无量是名刀兵灾。</p></div>"
},{
    "title": "大明三藏法数卷第九",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第九　　　　　　池一</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　四身(出<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>)</p><p>　　【一<a href=\"/remen/zixing.html\" class=\"keylink\" target=\"_blank\">自性</a>身】自性身者即法身也谓诸如来真净法界湛然常寂具足无边真实<a href=\"/remen/gongde.html\" class=\"keylink\" target=\"_blank\">功德</a>是一切法平等实性也。</p><p>　　【二自受用身】自受用身者即自报身也谓诸如来内智湛然照真法界尽未来际常自受用广大法乐也。</p><p>　　【三他受用身】他受用身者为他机所感而现此身即他报身也谓诸如来由平等智为十地菩萨现大<a href=\"/remen/shentong.html\" class=\"keylink\" target=\"_blank\">神通</a>转<a href=\"/remen/zhengfa.html\" class=\"keylink\" target=\"_blank\">正法</a>轮令他受用大乘法乐也(十地者<a href=\"/remen/huanxi.html\" class=\"keylink\" target=\"_blank\">欢喜</a>地离垢地发光地焰慧地难胜地现前地远行地不动地善慧地法云地也)。</p><p>　　【四变<a href=\"/remen/huashen.html\" class=\"keylink\" target=\"_blank\">化身</a>】变化身者谓无而忽有名为变化即应身也谓诸如来随顺机宜变现此身也。</p><p>　　化应身四句(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　【一化身非应】谓佛随类变现龙鬼等形不为<a href=\"/remen/foshen.html\" class=\"keylink\" target=\"_blank\">佛身</a>是名化身非应。</p><p>　　【二应身非化】谓地前菩萨所见佛身即是随机应现非五趣摄是名应身非化(地前菩萨者即十住十行十<a href=\"/remen/huixiang.html\" class=\"keylink\" target=\"_blank\">回向</a>诸菩萨也五趣者天趣人趣鬼趣畜生趣<a href=\"/remen/diyu.html\" class=\"keylink\" target=\"_blank\">地狱</a>趣也)。</p><p>　　【三亦应亦化】谓诸声闻所见佛身见诸相好皆因修成名之为应无而忽有名之为化是名亦应亦化。</p><p>　　【四非应非化】谓<a href=\"/remen/fofa.html\" class=\"keylink\" target=\"_blank\">佛法</a>报二身非属应化是名非应非化。</p><p>　　佛<a href=\"/remen/side.html%09\" class=\"keylink\" target=\"_blank\">四德</a>(出<a href=\"/remen/niepan.html\" class=\"keylink\" target=\"_blank\">涅盘</a>经)</p><p>　　四德者如来所证常乐我净之德也谓如来心体本空应用无染离凡夫二乘菩萨偏邪之颠倒故称为德(二乘者声闻乘缘觉乘也)。</p><p>　　【一常德】常者不迁不变之谓也性体虚融湛然<a href=\"/remen/changzhu.html\" class=\"keylink\" target=\"_blank\">常住</a>历三世而不迁混万法而不变故名常德(三世者过去现在未来也)。</p><p>　　【二乐德】乐者安隐寂灭之谓也离<a href=\"/remen/shengsi.html\" class=\"keylink\" target=\"_blank\">生死</a>逼迫之苦证涅盘寂灭之乐故名乐德(梵语涅盘华言灭度)。</p><p>　　【三我德】我者<a href=\"/remen/zizai.html\" class=\"keylink\" target=\"_blank\">自在</a>无碍之谓也然有妄我真我若外道凡夫于<a href=\"/remen/wuyin.html\" class=\"keylink\" target=\"_blank\">五阴</a>身强立主宰执之为我乃是妄我若佛所具八自在称为我者即是真我故名我德(五阴者色阴受阴想阴行阴识阴也八自在我者一能示一身以为多身二示一尘身满大千界三大身轻举远到四现无量类常居一土五诸根互用六得一切法如无法想七说一偈义经<a href=\"/remen/wuliangjie.html\" class=\"keylink\" target=\"_blank\">无量劫</a>八身遍诸处犹如<a href=\"/remen/xukong.html\" class=\"keylink\" target=\"_blank\">虚空</a>也)。</p><p>　　【四净德】净者离垢无染之谓也无诸惑染湛然清净如大圆镜了无纤翳故名净德。</p><p>　　身土四依(出华严经?)</p><p>　　【一色身依色相土】谓如来随类应化示现丈六等相好之身即依娑婆等同居之土以其有山河大地等色相是为色身依色相土(梵语娑婆华言能忍同居者凡圣同居也)。</p><p>　　【二色身依法性土】谓如来丈六等相好之身当体即是法性之身所依之土亦即常寂光土是为色身依法性土(常寂光土者即佛所居之<a href=\"/remen/jingtu.html\" class=\"keylink\" target=\"_blank\">净土</a>也)。</p><p>　　【三法身依法性土】谓如来法性之身非心非色犹如虚空遍一切处所依之土即是常寂光土是为法身依法性土。</p><p>　　【四法身依色相土】谓如来法性之身遍于??尘之土虽身土相摄事理交互色即非色相即非相而不离刹尘之土是为法身依色相土。</p><p>　　佛四种希有(出<a href=\"/fojing/jingangjing/39210.html\" class=\"keylink\" target=\"_blank\">金刚经</a>算要刊定记)</p><p>　　【一时希有】时希有者谓佛出世之时不常有也一切<a href=\"/remen/zhongsheng.html\" class=\"keylink\" target=\"_blank\">众生</a>从旷劫来无明覆蔽<a href=\"/remen/liuzhuan.html\" class=\"keylink\" target=\"_blank\">流转</a>生死无有穷尽今值佛出世闻说正法依教<a href=\"/remen/xiuxing.html\" class=\"keylink\" target=\"_blank\">修行</a>得免生死之苦实为希有也。</p><p>　　【二处希有】处希有者谓佛生于迦毗罗城乃在三千世界之中佛不于余处出现而于此处降生实为希有也(梵语迦毗罗华言能仁住处三千者小千中千大千也)。</p><p>　　【<a href=\"/remen/sande.html\" class=\"keylink\" target=\"_blank\">三德</a>希有】德希有者谓佛具无量<a href=\"/remen/fuhui.html\" class=\"keylink\" target=\"_blank\">福慧</a>最胜第一非诸菩萨等所可思议实为希有也。</p><p>　　【四事希有】事希有者谓佛降兜率乃至人涅盘等事天上人间最为奇特外道天魔无不归仰用大慈悲极巧方便现多种身相演无量法门随众生根普皆利益实为希有也(梵语兜率华言知足梵语涅盘华言灭度)。</p><p>　　四无所畏(出大智度论)</p><p>　　此四通言<a href=\"/remen/wuwei.html\" class=\"keylink\" target=\"_blank\">无畏</a>者由佛十力之智内充明了决定故于大众中凡有所说则无恐惧之相故名无所畏(十力者知是处非处智力知过去现在未来业报智力知诸禅<a href=\"/remen/jietuo.html\" class=\"keylink\" target=\"_blank\">解脱</a><a href=\"/remen/sanmei.html\" class=\"keylink\" target=\"_blank\">三昧</a>智力知诸根胜劣智力知种种解智力知种种界智力知一切至处道智力知天眼无碍智力知<a href=\"/remen/suming.html\" class=\"keylink\" target=\"_blank\">宿命</a>无漏智力知永断习气智力也)。</p><p>　　【一一切智无所畏】一切智者于<a href=\"/remen/shijian.html\" class=\"keylink\" target=\"_blank\">世间</a>出世间一切诸法尽知尽见也无所畏者如佛言我是一切正智人故得安隐得无所畏在大众中作师子吼能转法轮诸沙门<a href=\"/remen/poluomen.html\" class=\"keylink\" target=\"_blank\">婆罗门</a>若天魔梵若复余众实不能转是一切智无所畏(梵语沙门华言勤息谓勤行众善止息诸恶也梵语婆罗门华言净行天魔梵者天魔即他化自在天梵即梵天也)。</p><p>　　【二漏尽无所畏】漏尽者惑业生死俱尽也无所畏者如佛言我一切漏尽故得安隐得无所畏在大众中作师子吼能转法轮诸沙门婆罗门若天魔梵若复余众实不能转是为漏尽无所畏。</p><p>　　【三说障道无所畏】说障道者说彼魔外障蔽圣道之法也无所畏者如佛言我说障法故得安隐得无所畏在大众中作师子吼能转法轮诸沙门婆罗门若天魔梵若复余众实不能转是为说障道无所畏。</p><p>　　【四说尽苦道无所畏】说尽苦道者说能尽诸苦之道法也无所畏者如佛言我所说圣道能出世间能尽诸苦故得安隐得无所畏在大众中作师子吼能转法轮诸沙门婆罗门若天魔梵若复余众实不能转是为说尽苦道无所畏。</p><p>　　四等(出<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>)</p><p>　　四等者谓诸佛如来名字言语现身<a href=\"/remen/shuofa.html\" class=\"keylink\" target=\"_blank\">说法</a>平等不二以显佛佛道同也。</p><p>　　【一字等】字即名字也经云若字称我为佛彼字亦称一切诸佛以我与彼字无差别是名字等(我者释迦如来自谓也彼者指一切诸佛也谓诸佛皆称理立名理性平等故同名佛也)。</p><p>　　【二语等】语即言语也经云谓我六十四种<a href=\"/remen/fanyin.html\" class=\"keylink\" target=\"_blank\">梵音</a>言语相生无增无减无有差别与诸佛同一音故是名语等(六十四种梵音者一流泽二柔软三悦意四可乐五清净六离垢七明亮八甘美九乐闻十无劣十一圆具十二调顺十三无涩十四无恶十五善柔十六悦耳十七适身十八心生勇??十九心喜二十悦乐二十一无热恼二十二如教令二十三善了知二十四分明二十五善爱二十六令生欢喜二十七使他如教令二十八令他善了知二十九如理三十利益三十一离重复过失三十二如师子音三十三如龙音三十四如云雷吼三十五如龙王三十六如紧那罗妙歌三十七如迦陵频伽三十八如梵王三十九如共命鸟四十如帝释美妙四十一如根鼓四十二不高四十三不下四十四随入一切音四十五无缺减四十六无破坏四十七无染污四十八无希取四十九具足五十<a href=\"/remen/zhuangyan.html\" class=\"keylink\" target=\"_blank\">庄严</a>五十一显示五十二<a href=\"/remen/yuanman.html\" class=\"keylink\" target=\"_blank\">圆满</a>一切音五十三诸根适悦五十四无讥毁五十五无轻转五十六无动摇五十七随入一切众会五十八诸相具足五十九令众生意欢喜六十说众生心行六十一入众生心意六十二随众生信解六十三闻者无其分量六十四一切众生不能思惟称量也)。</p><p>　　【三身等】经云我与诸佛法身及色身相好无有差别是名身等(法身者即法性为身也色身者如来丈六之应身也)。</p><p>　　【四法等】经云我及彼佛同得三十七品<a href=\"/remen/puti.html\" class=\"keylink\" target=\"_blank\">菩提</a>分法无二无别是名法等(三十七品者观身不净观受是苦观心<a href=\"/remen/wuchang.html\" class=\"keylink\" target=\"_blank\">无常</a>观法<a href=\"/remen/wuwo.html\" class=\"keylink\" target=\"_blank\">无我</a>是<a href=\"/remen/sinianchu.html\" class=\"keylink\" target=\"_blank\">四念处</a>已生恶令永断未生恶令不生已生善令增长未生善令得生是四正勤欲如意足念如意足<a href=\"/remen/jingjin.html\" class=\"keylink\" target=\"_blank\">精进</a>如意足思惟如意足是四如意足信根进根念根定根慧根是五根信力进力念力<a href=\"/remen/dingli.html\" class=\"keylink\" target=\"_blank\">定力</a>慧力是五力择法觉分精进觉分喜觉分除觉分舍觉分定觉分念觉分是七觉分<a href=\"/remen/zhengjian.html\" class=\"keylink\" target=\"_blank\">正见</a>正思惟正语正业正命正精进<a href=\"/remen/zhengnian.html\" class=\"keylink\" target=\"_blank\">正念</a>正定是八正道已上诸法总为三十七品也梵语菩提华言道)。</p><p>　　世医四法喻如来(出杂阿含经)</p><p>　　【一善知病】谓世之良医善能知人种种疾病以喻如来善知一切众生业惑等病也。</p><p>　　【二善知病源】谓世之良医善知疾病所起之由或由风湿或由冷热乃至饮食<a href=\"/remen/seyu.html\" class=\"keylink\" target=\"_blank\">色欲</a>之类发于众病以喻如来善知众生皆由无明<a href=\"/remen/fannao.html\" class=\"keylink\" target=\"_blank\">烦恼</a>为其根源而有生死<a href=\"/remen/lunhui.html\" class=\"keylink\" target=\"_blank\">轮回</a>之病也。</p><p>　　【三善知病对治】谓世之良医善知对治之方如患冷病者则以热药对治患热病者则以冷药对治患不冷不热病者则以温和之药对治药若对病病无不愈以喻如来说法若众生多贪欲者则说不净之观治之多嗔恚者则说慈悲之观治之是也。</p><p>　　【四善知治已更不动发】谓世之良医善能应病与药人若服已其病即愈病既愈已身心安隐不复更发以喻如来为诸众生善说法药对治一切众生业惑之病人能依而修之则得出离生死之苦成就涅盘之乐一切业惑不复发起矣(梵语涅盘华言灭度)。</p><p>　　四方行七步(出佛本行集经)</p><p>　　谓如来初降生时于四方面各行七步步步举足出大莲华行七步已先观东方口自出言世间之中我为最胜我从今日生分已尽此是菩萨希奇之事未曾有法余方悉然。</p><p>　　【一东行七步】东行七步者涅盘经云示为众生而作导首也。</p><p>　　【二南行七步】南行七步者经云示现欲为无量众生作最上<a href=\"/remen/futian.html\" class=\"keylink\" target=\"_blank\">福田</a>也。</p><p>　　【三西行七步】西行七步者经云示现无尽永断生死是最后身也。</p><p>　　【四北行七步】北行七步者经云示现已度诸有生死也。</p><p>　　四门游观(出佛本行集经)</p><p>　　经云尔时虚空有一天子名曰作瓶见悉达太子在于宫内恐其着五欲乐乃言我当为彼作于厌离之想即以威神感动令其宫内所作音乐皆为不顺五欲之事唯传涅盘微妙之声欲令厌离世间心生<a href=\"/remen/juewu.html\" class=\"keylink\" target=\"_blank\">觉悟</a>太子闻是声已遂发出游之心即向迦毗罗城四门游观也(五欲者色欲声欲香欲味欲触欲也梵语迦毗罗华言能仁住处)。</p><p>　　【东门见老人】时太子欲向园林游观净饭王闻之于是来令街巷洒扫严净其有老病死亡之人悉令驱逐勿使太子见之心有所厌及太子出东门作瓶天子以神通力化作老人伛偻低头倚杖呻吟曲脊傍行太子见已为驭者言我令此身亦当老耶若有如是老??之相何暇向彼园林游戏宜速还宫我当思惟作何方便得免斯苦。</p><p>　　【南门见病人】时太子又欲向彼园林游观净饭王闻之于是来令街巷洒扫严净或有老病死亡之人悉令驱逐勿使太子见之复生厌离之心及太子出南门作瓶天子以神通力化作一病患人身体羸瘦喘气微弱命在须?不能起举太子见已为驭者言若我此身病亦不免何暇向彼园林游戏宜速还宫我当思惟作何方便得免斯苦。</p><p>　　【西门见死人】时太子出西门又欲向彼园林游观净饭王闻之于是来令严净街道复振铎言莫令更有老病死亡之人使太子见之生于厌离及太子出西门作瓶天子以神通力化作一死尸卧在床上众人舆行有诸亲属围绕哭泣太子见已心怀??恻为驭者言若我此身同有死法何暇向彼园林游戏宜速还宫我当思惟作何方便得免斯苦。</p><p>　　【北门见沙门】时太子又欲向彼园林游观净饭王闻之于是来令严净街道复振铎言莫使更有老病死亡之人令太子见生厌离心及太子出北门作瓶天子以神通力化作沙门着僧伽黎执锡擎钵威仪整肃行步安详太子见已心生爱乐问言尊者汝是何人沙门答言我名<a href=\"/remen/chujia.html\" class=\"keylink\" target=\"_blank\">出家</a>之人世间诸行尽是无常我今舍家求无上道故名出家太子为言此业大善于是还宫白净饭王曰世间一切众生皆有别离我今志愿出家乐求涅盘(梵语沙门华言勤息梵语僧伽黎华言重复衣梵语涅盘华言灭度)。</p><p>　　出家四愿(出普耀经)</p><p>　　出家四愿者谓释迦如来初欲出家发此四誓愿度脱众生也(梵语释迦华言能仁)。</p><p>　　【一愿济众生困厄】谓我设成正觉得一切智时众生困厄被诸恼患吾当济脱令断恩爱也。</p><p>　　【二愿除众生惑障】谓众生没在生死<a href=\"/remen/kuhai.html\" class=\"keylink\" target=\"_blank\">苦海</a>无明暗蔽悉无所知我当为其显示如清净眼内外无障令其出离也。</p><p>　　【三愿断众生邪见】谓众生在世我慢自大尊己贱彼心存邪见不慕圣道我当开化令入正真也。</p><p>　　【四愿度众生苦轮】谓众生处于生死之苦轮转无际灭<a href=\"/remen/zhihui.html\" class=\"keylink\" target=\"_blank\">智慧</a>根不能自济我当为其说法令得度脱也。</p><p>　　四满<a href=\"/remen/chengfo.html\" class=\"keylink\" target=\"_blank\">成佛</a>(出占察<a href=\"/remen/shane.html\" class=\"keylink\" target=\"_blank\">善恶</a>业报经)</p><p>　　【一信满成佛】谓依种性地决定信于诸法不生不灭清净平等无可愿求是为信满成佛(种性者种即种子性即性分是也)。</p><p>　　【二解满成佛】谓依解行地深解法性无造无作不起生死想不起涅盘想心无所怖亦无所欣是为解满成佛(解<a href=\"/remen/xingzhe.html\" class=\"keylink\" target=\"_blank\">行者</a>解即解了行即所修之行也梵语涅盘华言灭度)。</p><p>　　【三行满成佛】谓依究竟菩萨地能除一切无明诸障菩提愿行悉皆具足是为行满成佛(究竟菩萨即等觉菩萨也梵语菩提华言道)。</p><p>　　【四证满成佛】谓依净心地得无分别寂静法智及不思议胜妙功德是为证满成佛(净心地者即妙觉佛位也)。</p><p>　　天上四塔(出佛成道记并本行集经)</p><p>　　【一箭塔】经云太子年方十五与诸释种角艺太子一箭穿七金鼓又一箭彻过七铁猪复入于土水泉迸出遂名箭井时帝释遂取其箭于忉利天建塔<a href=\"/remen/gongyang.html\" class=\"keylink\" target=\"_blank\">供养</a>(梵语忉利华言三十三乃帝释所居之天也)。</p><p>　　【二发塔】经云太子初出家时自持宝刀而发愿云我今截落此发誓与众生断除烦恼习障寻以发掷空中时帝释接向天上建塔供养。</p><p>　　【三钵塔】经云菩萨将诣道树成等正觉时有<a href=\"/remen/tianren.html\" class=\"keylink\" target=\"_blank\">天人</a>告善生村主二女难陀婆罗曰汝可最初施食于是二女以乳烹麋用钵盛献菩萨食已以钵掷尼连河中时帝释收归天上建塔供养(梵语难陀华言喜梵语婆罗华言力二女名也尼连无翻)。</p><p>　　【四佛牙塔】经云佛阇维时天帝释持七宝瓶来请佛牙其火即灭宝棺自开帝释乃取佛口右颔一牙于天上建塔供养(梵语阇维华言焚烧)。</p><p>　　四处立塔(出法苑珠林)</p><p>　　【一生处立塔】谓诸佛降生之处即应起塔如今释迦牟尼佛在毗蓝园内无忧树下降生即于其处立塔也(梵语释迦牟尼华言能仁寂默梵语毗蓝华言解脱处梵语塔婆华言高显)。</p><p>　　【二得道处立塔】谓如来得道在摩竭提国菩提树下即于其处立塔也(梵语摩竭提华言善胜梵语菩提华言道)。</p><p>　　【三转法轮处立塔】谓如来转法轮其处不定或在寂场或在鹿苑或在天上等即于其处立塔也。</p><p>　　【四涅盘处立塔】梵语涅盘华言灭度谓如来在俱尸那城娑罗双树间入灭即于其处立塔也(梵语俱尸那华言角城梵语娑罗华言坚固)。</p><p>　　四法(出大乘本生心地观经)</p><p>　　经云于法宝中有其四种引导众生出生死海到于<a href=\"/remen/bian.html\" class=\"keylink\" target=\"_blank\">彼岸</a>三世诸佛依此修行断一切障得成菩提。</p><p>　　【一教法】谓一切无漏善法<a href=\"/remen/jiaohua.html\" class=\"keylink\" target=\"_blank\">教化</a>众生能破无明烦恼<a href=\"/remen/yezhang.html\" class=\"keylink\" target=\"_blank\">业障</a>也(无漏者不漏落生死也)。</p><p>　　【二理法】谓一切教法所诠之义理也。</p><p>　　【三行法】谓<a href=\"/remen/jiedinghui.html\" class=\"keylink\" target=\"_blank\">戒定慧</a>等诸行之法也。</p><p>　　【四果法】谓至果所证无为涅盘等法也(梵语涅盘华言灭度)。</p><p>　　法四依(出法界次第)</p><p>　　法四依者谓依凭正法则能成就万行之因满足菩提之果也(梵语菩提华言道)。</p><p>　　【一依法不依人】依法者谓依实相等法修诸波罗蜜行则能具足清净功德能至菩提也不依人者如涅盘经云魔王尚能假化作佛况能不作其余之身是故虽是凡夫若所说所行与实相等<a href=\"/remen/faxiang.html\" class=\"keylink\" target=\"_blank\">法相</a>应则可依信虽现佛身相好若所说所行违于实相法者则不应依也(梵语波罗蜜华言到彼岸)。</p><p>　　【二依了义经不依不了义经】依了义经者谓诸大乘经皆明中道<a href=\"/remen/foxing.html\" class=\"keylink\" target=\"_blank\">佛性</a>若依此而修则万行成就能见佛性也不依不了义经者谓小乘等经不明中道佛性若依此而修则万行难成不见佛性也。</p><p>　　【三依义不依语】依义者义即中道之理若依此理而修则能成就万行破诸颠倒而显中道之理也不依语者语是世间言语文字非出世法若依此而修则万行不成颠倒不破中道不显也。</p><p>　　【四依智不依识】依智者照了之心名之为智若依正观之智于诸波罗蜜观察而修则能破生死烦恼之业必证大乘涅盘之果也不依识者<a href=\"/remen/wangxiang.html\" class=\"keylink\" target=\"_blank\">妄想</a>之心名之为识若依妄识而修则构集生死烦恼之业流转无穷众苦不息也。</p><p>　　四法界(出华严法界观)</p><p>　　法界者一切众生身心之本体也法轨则也界有性分二义若约事说界即是分义谓随事分别故也若约理说界即是性义谓诸法性不能变易故也以此性分互相交络则成理事无碍法界以理融事一一融通则成事事无碍法界也。</p><p>　　【一事法界】谓诸众生色心等法一一差别各有分齐故名事法界(分齐者限量也)。</p><p>　　【二理法界】谓诸众生色心等法虽有差别而同一体性故名理法界。</p><p>　　【三理事无碍法界】谓理由事显事揽理成理事互融故名理事无碍法界。</p><p>　　【四事事无碍法界】谓一切分齐事法称性融通一多相即大小互容重重无尽故名事事无碍法界。</p><p>　　四藏(出大智度论)</p><p>　　四藏者即经律论咒也以其各各含藏一切文理故名藏也。</p><p>　　【一<a href=\"/remen/jingzang.html\" class=\"keylink\" target=\"_blank\">经藏</a>】经藏者即如来所说一大藏大小乘诸经也经法也常也人介同尊谓之法三世不易谓之常又云契经谓上契诸佛之理下契众生之机也(十界者佛界菩萨界缘觉界声闻界天界人界修罗界饿鬼界畜生界地狱界也三世者过去现在未来也)。</p><p>　　【二<a href=\"/remen/lvzang.html\" class=\"keylink\" target=\"_blank\">律藏</a>】律藏者即如来所制大小乘<a href=\"/remen/jielv.html\" class=\"keylink\" target=\"_blank\">戒律</a>也律法也谓能治众生贪嗔痴种种之恶如治世法律则能断决重轻之罪也。</p><p>　　【三论藏】论藏者即如来所说阿毗昙等论及<a href=\"/remen/fodizi.html\" class=\"keylink\" target=\"_blank\">佛弟子</a>所造诸论也(梵语阿毗昙华言无比法)。</p><p>　　【四咒藏】咒藏者即如来所说一切秘密四咒也如诸陀罗尼及凡经中所有神咒是也(梵语陀罗尼华言咒)。</p><p>　　经含四义(出翻译名义)</p><p>　　【一法义】法即可轨可则之义谓如来所说之经十界同遵无不轨则故也(遵依也十界者佛界菩萨界缘觉界声闻界天界人界修罗界饿鬼界畜生界地狱界也)。</p><p>　　【二常义】常即不迁不变之义谓如来所说之经三世而不改易故也(三世者过去现在未来也)。</p><p>　　【三贯义】谓如来所说之经贯穿一切深妙义理故也。</p><p>　　【四摄义】谓如来所说之经摄持所化一切众生故也。</p><p>　　讲经四益(出金光明经)</p><p>　　经云虚空藏菩萨梵释天等白佛言若诸国土有能讲说此金光明微妙经典于兴国土获四利益。</p><p>　　【一国土吉祥益】谓若有国土讲说此经者国土军众势力强盛无诸怨散疾疫消除<a href=\"/remen/shouming.html\" class=\"keylink\" target=\"_blank\">寿命</a>修长吉祥安乐正法兴隆也。</p><p>　　【二辅臣和乐益】谓若有国上讲说此经则辅相大臣和悦无诤王所敬爱安隐丰乐随心所愿皆得满足也。</p><p>　　【三国人富寿益】谓若有国土讲说此经则沙门<a href=\"/remen/dizi.html\" class=\"keylink\" target=\"_blank\">弟子</a>及国邑人民修行正法多所利益寿命延长富逸安乐于诸福田悉得修立也(梵语沙门华言勤息)。</p><p>　　【四法师自利利他益】谓若有国土讲说此经其说经之人一切时中身心调适诸人民众增加守护慈悲平等心无伤害亦今一切众生诚心皈仰皆悉修习菩提之行也(梵语菩提华言道)。</p><p>　　论藏华梵四名(出华严经?)</p><p>　　【一摩怛理迦】梵语摩怛理迦华言本母谓及覆论议则能出生一切义理故也。</p><p>　　【二奢萨怛啰】梵语奢萨怛啰华言议论谓评议辩论空有假实等法故也。</p><p>　　【三乌波你舍】梵语乌波你舍华言近说谓从近从略说经中要义故也。</p><p>　　【四阿毗达磨】梵语阿毗达磨华言对法谓能对所问之法故也。</p><p>　　四一(出<a href=\"/fojing/miaofalianhuajing/\" class=\"keylink\" target=\"_blank\">法华经</a>文句)</p><p>　　【一理一】理即中道一实相之理也此实相之理诸佛众生体性平等无有增减但众生体虽水具全体在迷唯诸佛觉知如实之相弃此实道出应于世要令众生得此实相故经云是法非思量分别之所能解唯有诸佛乃能知之又云诸佛唯以一大事<a href=\"/remen/yinyuan1.html\" class=\"keylink\" target=\"_blank\">因缘</a>故出现于世为令众生开示悟入佛之知见佛之知见即理一也(一大事因缘者即一实相也其性广博名大诸出世之仪式故名事众生有此机感故名因佛乘机而应故名缘)。</p><p>　　【二行一】行即所修一乘之妙行也谓实相之理自非一乘妙行莫能<a href=\"/remen/zhengde.html\" class=\"keylink\" target=\"_blank\">证得</a>故经云正直舍方便但说无上道又云诸有所作常为一事事即是行故名行一也。</p><p>　　【三人一】人即所化之众生也佛出世之意但为教化菩萨成就佛道盖由机器不纯不得已而权施三乘之教渐令入大故至法华即开三乘之权而显一乘之实三乘之人同是菩萨之人故名人一也(三乘者声闻乘缘觉乘菩萨乘也)。</p><p>　　【四教一】教谓圆顿妙教即一佛乘也如来于前四时随顺机缘不得已而权说诸乘至于法华开显权即是实故经云十方佛土中唯有一乘法无二亦无三故名教一也(四时者华严时鹿苑时方等时<a href=\"/remen/banruo.html\" class=\"keylink\" target=\"_blank\">般若</a>时也无二者谓无藏教通教之二也无三者谓无藏教通教别教之三也)。</p><p>　　四陀罗尼(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　梵语陀罗尼华言总持谓持善不失持恶不生也又翻遮持谓遮空有二边之恶持中道之善也。</p><p>　　【一法陀罗尼】谓诸菩萨得念慧力持所闻法经无量时永不忘失是名法陀罗尼。</p><p>　　【二义陀罗尼】谓诸菩萨持所闻无量义趣经无量时永不忘失是名义陀罗尼。</p><p>　　【三咒陀罗尼】咒愿也谓诸菩萨获得如是总持令其咒愿悉皆神验能除一切众生种种灾患是名咒陀罗尼。</p><p>　　【四忍陀罗尼】忍即安忍谓诸菩萨成就坚固之行于所闻法得精进忍是名忍陀罗尼。</p><p>　　四种秘密(出阿毗昙杂集论)</p><p>　　【一令入秘密】声闻之人执着空法谓一切法皆空如来为说大乘之法破其执空之见令生胜解得入圣教是名令入秘密。</p><p>　　【二相秘密】如来说一切法皆无自性无生无灭为破诸外道凡夫邪执着有之相是名相秘密。</p><p>　　【三对治秘密】谓如来宣说隐密之教皆是对彼众生过失而调治之如人有病则应病与药而治疗之即获安适是名对治秘密。</p><p>　　【四转变秘密】转变者转彼不善而变为善也谓如来说一切隐密名言皆为众生起散乱心者令生寂静起颠倒见者令生正见起烦恼者令生清净是名转变秘密。</p><p>　　乘戒缓急四句(出华严经随?演义钞)</p><p>　　乘戒者乘即佛所说大小乘法也戒即佛所制轻重诸戒也缓者宽缓也急者急切也。</p><p>　　【一乘急戒缓】谓因戒缓故堕于修罗饿鬼畜生地狱四趣之中由乘急故还得闻法如八部中龙鬼等皆得预会闻法是名乘急戒缓(八部者天龙夜叉乾闼婆阿修罗迦楼罗紧那罗摩睺罗伽也)。</p><p>　　【二戒急乘缓】谓因戒急故得生人天中虽生人天中由乘缓故不乐闻法是名戒急乘缓。</p><p>　　【三乘戒俱急】谓因戒急故得生人天由乘急故亦得闻法悟道是名乘戒俱急。</p><p>　　【四乘戒俱缓】谓因戒缓故永堕四趣失天人身以乘缓故不得闻法是名乘戒俱缓。</p><p>　　四种璎珞庄严(出大方等大集经)</p><p>　　璎珞庄严者谓菩萨以戒等四法庄严法身如世璎珞庄严于身也。</p><p>　　【一戒璎珞庄严】谓菩萨严持禁戒于诸众生无有恶害之心若无恶害之心一切众生常所乐见身口意业悉令清净是名戒璎珞庄严。</p><p>　　【二三昧璎珞庄严】谓菩萨于诸众生运大慈心质直柔软乃至远离贪嗔痴行修习一切三昧是名三昧璎珞庄严(梵语三昧华言正定)。</p><p>　　【三智慧璎珞庄严】谓菩萨心无疑网远离颠倒知苦断集证灭<a href=\"/remen/xiudao.html\" class=\"keylink\" target=\"_blank\">修道</a>戒定慧聚清净无着观于世间犹如梦幻观于法界无有去来是名智慧璎珞庄严。</p><p>　　【四陀罗尼璎珞庄严】梵语陀罗尼华言能持谓菩萨能持诸善法令不散不失又云总持谓能持善不失持恶不生是名陀罗尼璎珞庄严。</p><p>　　四种三昧(出摩诃<a href=\"/remen/zhiguan.html\" class=\"keylink\" target=\"_blank\">止观</a>)</p><p>　　欲登妙位非行不阶行法众多略言其四梵语三昧华言正定又云调直定众生心行常不调不直不定入此三昧能调能直能定故名三昧。</p><p>　　【一常坐三昧】常坐三昧者亦名一行三昧文殊般若经以九十日为期独居静室跏趺正坐蠲除恶觉舍诸乱想不杂思惟系缘法界一念法界(系缘是止一念是观法法融摄故曰法界)信一切法皆是佛法若坐疲极或疾病所困或睡盖所覆或宿障发动不能遣却当专称一佛名号以求加护除经行饮食便利之外时刻相续无须?废此之三昧于一期中若能精勤不懈念念无间则能破除障业显发实相之理矣。</p><p>　　【二常行三昧】常行三昧者亦名般舟三昧梵语般舟华言佛立佛立有三义一佛威力二三昧力三行者本功德力能于定中见十方佛在其前立故名佛立以九十日为期终竟三月身常旋行不得休息口常唱阿弥陀<a href=\"/remen/foxin.html\" class=\"keylink\" target=\"_blank\">佛心</a>常想阿弥陀佛或先想后唱或先唱后想想唱相继无令休息此之三昧极能断除宿障于诸功德最为第一(梵语阿弥陀华言无量寿)。</p><p>　　【三半行半坐三昧】半行半坐三昧者若依方等经七日为期唯诵祖持咒旋百二十匝一旋一咒不迟不疾旋竟却坐思惟实相之理若依法华经三七日为期但诵本经故经云其人若行若立读诵是经若坐思惟是经我乘六牙白象现其人前此等三昧俱是半行半坐也(梵语祖持华言秘要)。</p><p>　　【四非行非坐三昧】非行非坐三昧者前之三种俱用行坐今言非行非坐者虽非行坐实通行坐亦名随自意三昧谓但于一切时中一切事上随意用观不拘限期心存止观念起即觉是也。</p><p>　　四智(出成<a href=\"/remen/weishi.html\" class=\"keylink\" target=\"_blank\">唯识</a>论)</p><p>　　【一大圆镜智】谓如来真智本性清净离诸尘染洞彻内外无幽不烛如大圆镜洞照万物无不明了是名大圆镜智。</p><p>　　【二平等性智】谓如来观一切法与诸众生皆悉平等以大慈悲心随其根机示现开导令其证入是名平等性智。</p><p>　　【三妙观察智】谓如来善能观察诸法<a href=\"/remen/yuanrong.html\" class=\"keylink\" target=\"_blank\">圆融</a>次第复知众生根性乐欲以无碍辩才说诸妙法令其开悟获大安乐是名妙观察智。</p><p>　　【四成所作智】谓如来为欲利乐诸众生故普于十方世界示现种种神通变化引诸众生令入圣道成本愿力所应作事是名成所作智。</p><p>　　四无碍智(亦名四无碍辩出法界次第)</p><p>　　谓菩萨于此四法智慧明了通达无滞故名四无碍智以其辩说融通亦名四无碍辩。</p><p>　　【一义无碍智】谓菩萨了知一切诸法义理通达无滞故名义无碍智。</p><p>　　【二法无碍智】谓菩萨通达一切诸法名字分别无滞故名法无碍智。</p><p>　　【三辞无碍智】谓菩萨于诸法名字义理随顺一切众生殊方异语为其演说能令各各得解辩说无滞故名辞无碍智。</p><p>　　【四乐说无碍智】谓菩萨随顺一切众生根性所乐闻法而为说之圆融无滞故名乐说无碍智。</p><p>　　智境四相(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>略?)</p><p>　　谓于有所证取之心迤逦浅深有此四相之异故后之三相皆因我相根本而立与金刚般若四相所言不同盖彼于迷妄之心执为四相故也。</p><p>　　【一我相】我相者谓众生于涅盘之理心有所证而其有所证取之心执着不忘认之为我名为我相经云是故证取方现我体是也(梵语涅盘华言灭度)。</p><p>　　【二人相】人相者比前我相已进一步虽不复认证为我而犹存悟我之心名为人相经云悟已超过一切证者名为人相是也。</p><p>　　【三众生相】众生相者比前人相已进一步谓虽已超过我人之相犹存了证了悟之心名众生相经云但诸众生了证了悟皆为我人而我人相所不及者存有所了名众生相是也。</p><p>　　【四寿<a href=\"/remen/mingxiang.html\" class=\"keylink\" target=\"_blank\">命相</a>】寿命相者比前众生相已进一步谓心照清净于前众生相中所存了悟之心虽已觉知超过然犹存能觉之知如彼命根潜续于内名寿命相经云觉所了者不离尘故是也(不离尘者谓此觉了之心不离妄尘故也)。</p><p>　　四镜(出起信论)</p><p>　　镜以明净鉴照为义谓真如本觉之性有空有不空有体有用故以四镜喻焉。</p><p>　　【一如实空镜】谓真如实相体本空寂离一切妄心境界之相如明镜无染故名如实空镜。</p><p>　　【二因熏习镜】谓真如觉体能作现法之因复能熏习内心而一切境界悉于中现故名因熏习镜(已上二种明真如在缠故有空不空之义也缠者烦恼业缚也)。</p><p>　　【三法出离镜】谓真如觉体之法出离烦恼之尘纯一明净故名法出离镜。</p><p>　　【四缘熏习镜】缘即所化机缘谓真如觉体出缠之时随照物机与彼众生作外缘熏力令其修习善根故名缘熏习镜(已上二种明真如出缠从体而起用也)。</p><p>　　四安乐行(出法华文句)</p><p>　　谓身无危险故安心无忧恼故乐身安心乐乃能进行故名安乐行。</p><p>　　【一身安乐行】谓身应当远离十种之事一远离豪势二远离邪人邪法三远离凶险嬉戏四远离旃陀罗五远离二乘众妨修大乘之行故六远离欲想七远离不男之人八远离危害之处九远离讥嫌之事十远离畜养既远离已常好<a href=\"/remen/zuochan.html\" class=\"keylink\" target=\"_blank\">坐禅</a>修摄其心是名身安乐行(梵语旃陀罗华言屠者二乘者声闻乘缘觉乘也)。</p><p>　　【二口安乐行】谓口应远离四种语一不乐说人及经典过二不轻慢谓不倚大乘而轻蔑小乘也三不赞他亦不毁他四不生怨嫌之心善修如是安乐心故是名口安乐行。</p><p>　　【三意安乐行】谓意应弃四种恶一不嫉謟二不轻骂谓不应以大行而诃骂小行之人也三不恼乱四不争竞为一切众生平等说法是名意安乐行。</p><p>　　【四誓愿安乐行】谓由众生不闻不知不觉于是起慈悲心誓愿为说故经云我得阿耨多罗三藐三菩提时随在何地以神通力智慧力引之令得住是法中是名誓愿安乐行(梵语阿耨多罗三藐三菩提华言无上正等正觉)。</p><p>　　四安乐行(出华严经?)</p><p>　　此四安乐行者乃清凉澄观国师依法华经安乐行品而立谓涅盘之果名为安乐修此行者能趣涅盘故名安乐行又住此四行则身静神定外苦不千故名安乐行(梵语涅盘华言灭度)。</p><p>　　【一毕竟空行】毕竟空行者心境两忘空有双会也法华经云行处近处谓以观照理如理而行名为行处复观一切法空即近于理名为近处以行处近处终归于空也。</p><p>　　【二身口无过行】身口无过行者谓身能远离杀盗等过恶口能远离妄言绮语等过恶法华经云若<a href=\"/remen/dujing.html\" class=\"keylink\" target=\"_blank\">读经</a>时不乐说人长短及经典过是也。</p><p>　　【三心无嫉妒行】心无嫉妒行者谓见人修善即能<a href=\"/remen/suixi.html\" class=\"keylink\" target=\"_blank\">随喜</a>劝<a href=\"/remen/xiuzheng.html\" class=\"keylink\" target=\"_blank\">修证</a>入菩提之道远离嫉害妒忌等行法华经云于后末世法欲灭时<a href=\"/remen/shouchi.html\" class=\"keylink\" target=\"_blank\">受持</a>读诵斯经典者无怀嫉妒謟诳之心是也(梵语菩提华言道)。</p><p>　　【四大慈悲行】大慈悲行者谓起慈悲心发大誓愿愿拔众生之苦与众生之乐法华经云于在家出家人中生大慈心于非菩萨人中生大悲心是也。</p><p>　　藏教生灭<a href=\"/remen/sidi.html\" class=\"keylink\" target=\"_blank\">四谛</a>(出天台四教仪集注)</p><p>　　藏教者经律论三藏之教也生灭者此教诠因缘生法有生有灭也四谛者谛即审实之义谓声闻之人用析空观谛审苦集灭道之法一一不虚是名藏教生灭四谛(因缘生法者六根为因六尘为缘根尘相对所起之心名为生法析空者析即分析谓分析五阴等法皆空也)。</p><p>　　【一苦谛】苦即逼迫之义有三苦八苦总而言之不入<a href=\"/remen/sanjie.html\" class=\"keylink\" target=\"_blank\">三界</a>生死声闻之人谛审生死实苦故名苦谛(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也三苦者苦苦坏苦行苦也八苦者生苦老苦病苦死苦爱别离苦怨憎会苦求不得苦五盛阴苦也)。</p><p>　　【二集谛】集即招集之义谓声闻之人谛审烦恼惑业实能招集生死之苦故名集谛。</p><p>　　【三灭谛】灭即寂灭谓声闻之人既厌生死之苦谛审涅盘实为寂灭之乐故名灭谛。</p><p>　　【四道谛】道即能通之义谓声闻之人谛审戒定慧之道实能通至涅盘故名道谛(梵语涅盘华言灭度)。</p><p>　　通教无生四谛(出天台四教仪集注)</p><p>　　通教者谓通前藏教通后别圆也无生四谛者谓此教三乘之人根利用体空观体达五阴诸法当体即空如幻如化故云苦无逼迫相集无和合相灭无生相道不二相也是名通教无生四谛(通前藏教者谓此教钝根菩萨但证真空之理与前藏教是同也逸后别圆者谓此教利根菩萨即于真空之理能知不空证入中道之理与后别圆二教是同也三乘者声闻乘缘觉乘菩萨乘也五阴者色阴受阴想阴行阴识阴也)。</p><p>　　【一苦谛】谓此教三乘用观巧故审实五阴生死等苦当体即空而无逼迫之相故名苦谛。</p><p>　　【二集谛】谓此教三乘用观巧故审实惑业之因当体即空了无惑业和合之相故名集谛。</p><p>　　【三灭谛】谓此教三乘用观巧故审实五阴生死等苦昔本无生今亦无灭故名灭谛。</p><p>　　【四道谛】道即戒定慧之道谓此教三乘用观巧故审实所破之集能破之道同一真空无有二相故名道谛。</p><p>　　别教无量四谛(出天台四教仪集注)</p><p>　　别教者别前藏通别后圆教也无量四谛者谓此教独菩萨法菩萨所化众生既无量其所用法门亦无有量故云苦有无量相十法界<a href=\"/remen/guobao.html\" class=\"keylink\" target=\"_blank\">果报</a>不同故集有无量相五住烦恼不同故道有无量相恒沙法门不同故灭有无量相诸波罗蜜不同故是名别教无量四谛(别前藏通者此教纯是菩萨所修之法不同藏通二教是三乘共修也别后圆教者此教所明法门行相隔历次第不同圆教一切圆融也十法界者佛界菩萨界缘觉界声闻界天界人界阿修罗界饿鬼界畜生界地狱界也五住烦恼者一切见住地惑欲爱住地惑色爱住地惑有爱住地惑无明住地惑也梵语波罗蜜华言到彼岸生死为此岸涅盘为彼岸也)。</p><p>　　【一苦谛】谓此教菩萨谛审十界众生生死诸苦一一不虚故名苦谛(十界众生佛亦在列者大论云众生无上者即佛是也)。</p><p>　　【二集谛】谓此教菩萨谛审十界众生惑业实能招集生死之苦故名集谛。</p><p>　　【三道谛】谓此教菩萨谛审无量道法实能自利利他故名道谛。</p><p>　　【四灭谛】谓此教菩萨谛审<a href=\"/remen/liudu.html\" class=\"keylink\" target=\"_blank\">六度</a>之行实能证于涅盘寂灭之理故名灭谛(六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四精进五<a href=\"/remen/chanding.html\" class=\"keylink\" target=\"_blank\">禅定</a>六智慧也)。</p><p>　　圆教无作四谛(出天台四教仪集注)</p><p>　　圆教者谓事理无碍法法融摄也无作四谛者大乘菩萨圆观诸<a href=\"/remen/fashi.html\" class=\"keylink\" target=\"_blank\">法事</a>事即理无有造作故云阴入皆如无苦可舍尘劳本清净无集可除边邪皆中正无道可修生死即涅盘无灭可证是名圆教无作四谛(阴入皆如者阴即色受想行识五阴也入即六根六尘互相涉入通为十二入也此阴入之法皆言如者如即理也边邪皆中正者谓空有二边邪倒之见皆即中正也)。</p><p>　　【一苦谛】谓此教菩萨谛审五阴十二入之法皆即真如实无苦相可舍故名苦谛。</p><p>　　【二集谛】谓此教菩萨谛审一切烦恼尘劳性本清净实无招集生死之相故名集谛。</p><p>　　【三道谛】谓此教菩萨谛审一切诸法皆即中道离边邪见实无烦恼之惑可断亦无菩提之道可修故名道谛。</p><p>　　【四灭谛】谓此教菩萨谛审生死涅盘体元不二实无生死逼迫之苦可断亦无涅盘之寂灭○乐可证故名灭谛。</p><p>　　四胜义谛(出成唯识论)</p><p>　　【一世间胜义】谓于世间<a href=\"/remen/wuyun.html\" class=\"keylink\" target=\"_blank\">五蕴</a>虚妄之法而说真如胜妙之义也(五蕴者色蕴受蕴想蕴行蕴识蕴也)。</p><p>　　【二道理胜义】谓声闻观苦集灭道四谛之理即是胜妙之义也。</p><p>　　【三证得胜义】谓声闻证得二空真如之理即是胜妙之义也(二空者人空法空也)。</p><p>　　【四胜义胜义】谓一真法界之理唯有诸佛尽知尽证乃胜义中之最胜义也。</p><p>　　四世俗谛(出瑜伽师地论)</p><p>　　【一世间世俗】俗即习俗谓世间众生安立舍宅及治生等种种之事皆悉虚假不实也。</p><p>　　【二道理世俗】谓五蕴等法皆是假名安立若依道理一一推穷皆无自体也(五蕴者色蕴受蕴想蕴行蕴识蕴也)。</p><p>　　【三证得世俗】谓观世俗假立之法皆空证得预流等果也(预流者预入圣道之流即初果也)。</p><p>　　【四胜义世俗】谓于世俗假立之法了达胜妙之义也。</p><p>　　四念处(出法界次第)</p><p>　　念即能观之观处即所观之境也谓诸众生于色受想行识五阴起四颠倒于色多起净倒于受多起乐倒于想行多起我倒于心多起常倒为令众生修此四观以除四倒故名四念处也。</p><p>　　【一观身不净】身有内外己身名内身他人之身名外身此内外身皆揽父母遗体而成从头至足一一观之纯是秽物众生颠倒执之为净而生贪着故令观身不净也。</p><p>　　【二观受是苦】领纳名受有内受外受意根受名内受五根受名外受一一根有顺受违受不违不顺受于顺情之境则生乐受于违情之境则生苦受于不违不顺生境则生不苦不乐受乐受是坏苦苦受是苦苦不苦不乐受是行苦众生颠倒以苦为乐故令观受是苦也(五根者眼根耳根鼻根舌根身根也乐受是坏苦者乐坏则苦生即乐极悲生也苦苦者于苦身上更加苦受故名苦苦行苦者虽是不苦不乐念念心有生灭是故名行苦也)。</p><p>　　【<a href=\"/remen/sanguan.html\" class=\"keylink\" target=\"_blank\">三观</a>心无常】心即<a href=\"/remen/diliushi.html\" class=\"keylink\" target=\"_blank\">第六识</a>也谓此<a href=\"/remen/shixin.html\" class=\"keylink\" target=\"_blank\">识心</a>体性流动若粗若细若内若外念念生灭皆悉无常众生颠倒计以为常故令观心无常也。</p><p>　　【四观法无我】法有善法恶法人皆约法计我谓我能<a href=\"/remen/xingshan.html\" class=\"keylink\" target=\"_blank\">行善</a>行恶也善恶法中本无有我若善法是我恶法应无我若恶法是我善法应无我众生颠倒妄计有我故令观法无我也。</p><p>　　四正勤(亦名四断出法界次第)</p><p>　　正则不邪勤则不怠毗婆沙论云断已生恶法犹如除毒蛇断未生恶法如预防流水增长已生善如溉(居代切灌也)甘果栽(栽苗也)未生善令生如钻(祖官切穿也)木出火故名四正勤(梵语毗婆沙华言广解)。</p><p>　　【一已生恶令永断】谓五盖等烦恼覆心离五种善根故一心勤精进方便断除不令更生也(五盖者贪欲盖瞋恚盖睡眠盖悔盖疑盖也五善根者信根精进根念根定根慧根也)。</p><p>　　【二未生恶令不生】谓五盖等烦恼恶法今虽未生后若生时能遮五种善根故一心勤精进方便遮止不令生也。</p><p>　　【三已生善令增长】谓五种善根已生为令增长故一心勤精进方便修习令不退失也。</p><p>　　【四未生善令得生】谓五种善根虽未生为令生故一心勤精进方便修习令得生也。</p><p>　　四正断(出杂阿含经)</p><p>　　【一断断】谓所起恶不善法断已复生更须精进摄受令不生起断而又断是名断断。</p><p>　　【二<a href=\"/remen/lvyi.html\" class=\"keylink\" target=\"_blank\">律仪</a>断】谓坚持戒律慎守威仪断一切恶是名律仪断。</p><p>　　【三随护断】谓于无漏真实三昧相中随顺守护不令退没是名随护断(无漏者不漏落生死也梵语三昧华言正定)。</p><p>　　【四修断】谓已起善法增益修习令其生长诸不善法自然断除是名修断。</p><p>　　四如意足(出法界次第)</p><p>　　【一欲如意足】欲者希向慕乐庄严彼法故名为欲谓凡所修习一切诸法若无乐欲之心事必不遂若能乐欲所愿皆得是为欲如意足(庄严彼法者谓修希向心今四念处身受心法之观成就也)。</p><p>　　【二念如意足】念者专注彼境一心正住故名念谓若非一心观法断绝若能一心所愿皆得是为念如意足。</p><p>　　【三精进如意足】精进者无杂曰精无间曰进谓惟专观理使无间杂故曰精进凡所修习一切诸法若无精进事必不成若能精进所愿皆得是为精进如意足。</p><p>　　【四思惟如意足】思惟者思惟彼理心不驰散也谓凡所修习若能思惟所愿皆得是为思惟如如意足。</p><p>　　四种方便(出起信论)</p><p>　　论问云既说法界一相佛体无二何故不唯念真如复假求学诸善之行答曰譬如大摩尼宝体性明净而有矿(古猛切)秽之垢若不以方便磨治终不得净故说四种方便(梵语摩尼华言如意)。</p><p>　　【一行根本方便】谓观一切法自性无生离于妄见不住生死及观一切法因缘和合业果不失起大悲心摄化众生不住涅盘以此为行则能出生一切善法故名行根本方便(因缘者眼耳鼻舌身意六根为因色声香味触法六尘为缘缘即缘助谓助于六根能生六识也梵语涅盘华言灭度)。</p><p>　　【二能止方便】止即遮止谓惭愧悔过能止一切恶法不令增长故名能止方便。</p><p>　　【三发起善根方便】谓勤供养礼敬<a href=\"/remen/sanbao.html\" class=\"keylink\" target=\"_blank\">三宝</a>赞叹随喜劝请诸佛以爱敬三宝淳厚心故信得增长乃能志求无上之道又因三宝护持力故能令业障消除善根增长故名发起善根方便(三宝者佛宝法宝僧宝也)。</p><p>　　【四大愿平等方便】谓发广大誓愿尽未来际化度一切众生皆令究竟入于涅盘故名大愿平等方便。</p></div>"
},{
    "title": "大明三藏法数卷第十",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第十　　　　　　池二</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　四悉檀(出法华文句)</p><p>　　悉遍也檀梵语具云檀那华言施华梵兼称故名悉檀佛以此四<a href=\"/remen/shuofa.html\" class=\"keylink\" target=\"_blank\">说法</a>遍施一切<a href=\"/remen/zhongsheng.html\" class=\"keylink\" target=\"_blank\">众生</a>故名四悉檀也。</p><p>　　【一世界悉檀】世即隔别之义界即界分也盖由众生<a href=\"/remen/genqi.html\" class=\"keylink\" target=\"_blank\">根器</a>浅薄故佛随其所欲乐闻为之次第分别而说令生<a href=\"/remen/huanxi.html\" class=\"keylink\" target=\"_blank\">欢喜</a>是名世界悉檀。</p><p>　　【二为人悉檀】谓佛欲说法必先观众生机器之大小宿种之浅深然后称其机宜而为说之令生正信增长善根故名为人悉檀。</p><p>　　【三对治悉檀】谓如众生贪欲多者教观不净瞋恚多者教修慈心愚痴多者教观<a href=\"/remen/yinyuan1.html\" class=\"keylink\" target=\"_blank\">因缘</a>为对此等诸病说此法药遍施众生故名对治悉檀。</p><p>　　【四第一义悉檀】第一义即理也谓佛知众生善根已熟即为说法令其得悟圣道是名第一义悉檀。</p><p>　　四摄利益(出大集经)</p><p>　　【一佛摄利益】谓佛摄持众生令其常得亲近诸佛诸魔不得其便故名佛摄利益。</p><p>　　【二天摄利益】谓诸天摄持众生于说法之处常乐听受不为他缘所害故名天摄利益。</p><p>　　【三福摄利益】谓福德<a href=\"/remen/zhuangyan.html\" class=\"keylink\" target=\"_blank\">庄严</a>于身有诸相好庄严于口凡所演说众生乐闻庄严种姓令生尊贵故名福摄利益。</p><p>　　【四智摄利益】谓以<a href=\"/remen/zhihui.html\" class=\"keylink\" target=\"_blank\">智慧</a>知众生根性随宜说法知众生病苦随病施药得大<a href=\"/remen/shentong.html\" class=\"keylink\" target=\"_blank\">神通</a>游诸佛土了了通达法界之理是名智摄利益。</p><p>　　<a href=\"/remen/niepan.html\" class=\"keylink\" target=\"_blank\">涅盘</a>四种大乐(出大涅盘经)</p><p>　　【一无苦乐】○无苦乐者谓无<a href=\"/remen/shijian.html\" class=\"keylink\" target=\"_blank\">世间</a>之苦乐也世间之乐即是苦因故经云不断乐者则名为苦以断乐故则无有苦无苦无乐乃名大乐此即涅盘之大乐也(梵语涅盘华言灭度)。</p><p>　　【二大寂静乐】谓涅盘之性是大寂静以其远离一切愦闹法故以大寂静名为大乐此即涅盘之大乐也。</p><p>　　【三大知乐】谓诸佛如来有大智慧于一切法悉知悉见名为大乐此即涅盘之大乐也。</p><p>　　【四不坏乐】谓如来之身非<a href=\"/remen/fannao.html\" class=\"keylink\" target=\"_blank\">烦恼</a><a href=\"/remen/wuchang.html\" class=\"keylink\" target=\"_blank\">无常</a>之身犹如金刚不能毁坏身不坏故名为大乐此即涅盘之大乐也。</p><p>　　四种涅盘(出<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>)</p><p>　　【一本来<a href=\"/remen/zixing.html\" class=\"keylink\" target=\"_blank\">自性</a>清净涅盘】谓真如理<a href=\"/remen/suiyuan.html\" class=\"keylink\" target=\"_blank\">随缘</a>变造一切诸法虽有烦恼垢染而本性清净具足无量微妙<a href=\"/remen/gongde.html\" class=\"keylink\" target=\"_blank\">功德</a>无生无灭湛若<a href=\"/remen/xukong.html\" class=\"keylink\" target=\"_blank\">虚空</a>一切众生平等共有与一切法不一不异离一切相无有分别故名本来自性清净涅盘(梵语涅盘华言灭度)。</p><p>　　【二有余依涅盘】谓烦恼之障虽灭尚余欲界<a href=\"/remen/wuyin.html\" class=\"keylink\" target=\"_blank\">五阴</a>之身而为所依故名有余依涅盘(五阴者色阴受阴想阴行阴识阴也)。</p><p>　　【三无余依涅盘】谓烦恼既尽所余五阴之身亦灭故名无余依涅盘。</p><p>　　【四无住处涅盘】谓不住<a href=\"/remen/shengsi.html\" class=\"keylink\" target=\"_blank\">生死</a>不住涅盘穷未来际利乐有情故名无住处涅盘。</p><p>　　华严四分(出法宝标目)</p><p>　　【一信分】谓第一会<a href=\"/remen/puti.html\" class=\"keylink\" target=\"_blank\">菩提</a>场中说世主妙严品至毗卢遮那品名举果劝乐生信分盖举扬如来依正二报难思之果劝励当机闻而乐欲生其净信故名信分(梵语菩提华言道梵语毗卢遮那华言遍一切处依正二报者身为正报国土是依报也)。</p><p>　　【二解分】谓第二会普光明殿说十信法第三会忉利天宫说十住法第四会夜摩天宫说十行法第五会兜率陀天宫说十<a href=\"/remen/huixiang.html\" class=\"keylink\" target=\"_blank\">回向</a>法第六会他化<a href=\"/remen/zizai.html\" class=\"keylink\" target=\"_blank\">自在</a>天宫说十地法第七重会普光明殿说十定等法名修因契果生解分盖进修六位之圆因契证十身之妙果令生胜解故名解分(十信者<a href=\"/remen/xinxing1.html\" class=\"keylink\" target=\"_blank\">信心</a>念心<a href=\"/remen/jingjin.html\" class=\"keylink\" target=\"_blank\">精进</a>心慧心定心不退心<a href=\"/remen/hufa.html\" class=\"keylink\" target=\"_blank\">护法</a>心回向心戒心愿心也十住者<a href=\"/remen/faxin.html\" class=\"keylink\" target=\"_blank\">发心</a>住治地住<a href=\"/remen/xiuxing.html\" class=\"keylink\" target=\"_blank\">修行</a>住生贵住方便具足住正心住不退住童真住法王子住灌顶住也十<a href=\"/remen/xingzhe.html\" class=\"keylink\" target=\"_blank\">行者</a>欢喜行<a href=\"/remen/154932.html\" class=\"keylink\" target=\"_blank\">饶益</a>行无嗔恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚<a href=\"/remen/jietuo.html\" class=\"keylink\" target=\"_blank\">解脱</a>回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也十定者普光大<a href=\"/remen/sanmei.html\" class=\"keylink\" target=\"_blank\">三昧</a>妙光大三昧次第遍往诸佛国土大三昧清净深入行大三昧知过去庄严藏大三昧智光明藏大三昧了知一切世界佛庄严大三昧众生差别身大三昧法界自在大三昧无碍轮大三昧也六位者十住十行十回向十地等觉妙觉也十身者菩提身愿身<a href=\"/remen/huashen.html\" class=\"keylink\" target=\"_blank\">化身</a>力持身相好庄严身威势身意生身福德身法身智身也)。</p><p>　　【三行分】谓第八会普光明殿普贤说离世间一品具二千行法名托法进修成行分盖于差别<a href=\"/remen/yinguo.html\" class=\"keylink\" target=\"_blank\">因果</a>之法既生解已今乃寄托前法摄解成行随举一行六位顿修故名行分(二千行法者即普慧菩萨二百问普贤菩萨二千答是也)。</p><p>　　【四证分】谓第九会逝多林说入法界品名依人证入成德分盖由前大行既具随事显理而善财童子历事善知识随所见闻无不证入故名证分(梵语逝多华言胜林)。</p><p>　　四种教授(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一无倒教授】谓不颠倒宣说法义令其<a href=\"/remen/shouchi.html\" class=\"keylink\" target=\"_blank\">受持</a>读诵修学是名无倒教授。</p><p>　　【二渐次教授】谓称其根机宣说法义先教习小后令入大是名渐次教授。</p><p>　　【三教教授】谓或从如来或从<a href=\"/remen/fodizi.html\" class=\"keylink\" target=\"_blank\">佛弟子</a>所闻正教即如其教不增不减教授他人是名教教授。</p><p>　　【四证教授】谓自己所证之法为欲令他得证方便教授是名证教授。</p><p>　　四种授记(出菩提资粮论)</p><p>　　圣言说与曰授果与心期曰记。</p><p>　　【一未发<a href=\"/remen/putixin.html\" class=\"keylink\" target=\"_blank\">菩提心</a>授记】谓诸佛<a href=\"/remen/shizun.html\" class=\"keylink\" target=\"_blank\">世尊</a>观诸众生根机利钝其有具增上信者佛则令其发菩提心而为授记当得作佛是名未发菩提心授记(梵语菩提华言道增上犹增胜也)。</p><p>　　【二共发菩提心授记】谓诸菩萨善根成熟得增上行但欲度脱一切众生同诸众生共发菩提心誓愿同成正觉蒙佛授记是名共发菩提心授记。</p><p>　　【三隐覆授记】谓此人修行精进固当授记恐其自闻授记则志满足不复更发精进之心如不授记复恐众<a href=\"/remen/rensheng.html\" class=\"keylink\" target=\"_blank\">人生</a>疑而谓此人修行精进不蒙授记故佛以威神之力密为授记当得作佛使他人闻不使其自闻是为隐覆授记。</p><p>　　【四现前授记】谓诸菩萨成熟出世善根得不动地即时蒙佛授记是为现前授记。</p><p>　　四种真实义(出菩萨善戒经)</p><p>　　【一世流布真实义】谓世间之法悉同其名众生<a href=\"/remen/jiandi.html\" class=\"keylink\" target=\"_blank\">见地</a>即言是地见火即言见火终不言是水是风至于见苦终不言乐见乐终不言苦虽假名立相而称认皆同是为世流布真实义。</p><p>　　【二方便流布真实义】谓世间有智之人先以心意筹量随宜方便造作经书论议开导于人是为方便流布真实义。</p><p>　　【三净烦恼障真实义】谓声闻缘觉以无漏道破诸烦恼结业得无碍智是为净烦恼障真实义。</p><p>　　【四净智慧障真实义】谓佛菩萨于声闻缘觉所得无碍之智以能障中道之理不能显发故名智慧障今佛菩萨断此之障则中道之理自然显现是为净智慧障真实义。</p><p>　　四种对治(亦名四道出阿毗达磨<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>)</p><p>　　对即敌对治即攻治譬如人有此病即用此药治之故名对治。</p><p>　　【一厌患对治】谓众生见欲界生死之苦烦恼惑业之集深生厌恶起大加行修于圣道对治苦集故名厌患对治。</p><p>　　【二断对治】谓众生知一切烦恼惑业能招生死之苦于是修无间道断除惑业故名断对治(无间道者观道相续无有间断也)。</p><p>　　【三持对治】谓从无间道后起解脱道则能摄持所断烦恼不令更起故名持对治(解脱道者不系名解自在名脱谓解脱一切惑业之缚也)。</p><p>　　【四远分对治】谓从解脱道后起胜进道能令所断之惑永永远离故名远分对治(胜进道者犹增进之意也)。</p><p>　　同教说听四句(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　同教者谓会三乘归一乘也(三乘者声闻乘缘觉乘菩萨乘也)。</p><p>　　【一唯说无听】谓佛真心外无别众生以众生真心即佛真心故故所说教唯佛所现是名唯说无听。</p><p>　　【二唯听无说】谓众生心外更无别佛以佛真心即众生真心故故所说教即众生自现是名惟听无说。</p><p>　　【三说听双全】谓佛真心现时不碍众生真心现故是名说听双全。</p><p>　　【四说听双寂】谓佛即众生故非佛众生即佛故非众生互夺双亡则说听双寂故净名经云其说法者无说无示其听法者无闻无得是也。</p><p>　　别教说听四句(出华严经?)</p><p>　　别教者<a href=\"/remen/yuanrong.html\" class=\"keylink\" target=\"_blank\">圆融</a>具德异前诸教。</p><p>　　【一唯说无听】谓众生全在诸<a href=\"/remen/foxin.html\" class=\"keylink\" target=\"_blank\">佛心</a>中故则果门摄法无遗故所说教唯佛所现是名惟说无听。</p><p>　　【二惟听无说】谓佛全在众生心中故则因门摄法无遗故所说教即众生心容自现是名唯听无说。</p><p>　　【三说听双存】谓生佛互在则因果交彻故众生心中之佛为佛心中之众生说法佛心中之众生听众生心中之佛说法是名说听双存。</p><p>　　【四说听双寂】谓众生全在佛则同佛非生佛全在众生则同生非佛两相形夺二位齐融则佛心中之众生无听众生心中之佛无说是名说听双寂。</p><p>　　起信四觉(出起信论)</p><p>　　【一本觉】谓一切众生自性清净心源离于<a href=\"/remen/wangnian.html\" class=\"keylink\" target=\"_blank\">妄念</a>即寂而照等虚空界无所不遍法界一相即是如来平等法身故名本觉。</p><p>　　【二相似觉】谓圆教十信位中由始觉之功见思粗惑既已断竟尚余无明细惑未破所觉之理非真本觉唯得名为相似故名相似觉(十信者信心念心精进心慧心定心不退心护法心回向心戒心愿心也)。</p><p>　　【三随分觉】谓圆教十住十行十回向十地等觉位中分破无明之惑故得分分是真本觉故名随分觉(十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　【四究竟觉】谓圆教极果妙觉位中无明之惑既尽本觉之体全彰得心见性心即<a href=\"/remen/changzhu.html\" class=\"keylink\" target=\"_blank\">常住</a>是名究竟觉。</p><p>　　<a href=\"/remen/side.html%09\" class=\"keylink\" target=\"_blank\">四德</a>处(出成实论)</p><p>　　论云若近善人则闻<a href=\"/remen/zhengfa.html\" class=\"keylink\" target=\"_blank\">正法</a>闻正法已则具四德处。</p><p>　　【一慧德处】谓由闻正法生大智慧故名慧德处。</p><p>　　【二实德处】谓以是智慧见<a href=\"/remen/zhendi.html\" class=\"keylink\" target=\"_blank\">真谛</a>空故名实德处。</p><p>　　【三舍德处】谓见真空即得离诸烦恼故名舍德处。</p><p>　　【四寂灭德处】谓烦恼尽故心得寂灭故名寂灭德处。</p><p>　　四法施(出宝积经)</p><p>　　法施者谓如来以此四法施诸众生令依此法<a href=\"/remen/xiuzheng.html\" class=\"keylink\" target=\"_blank\">修证</a>不起邪见也。</p><p>　　【一一切万物皆归无常】谓众生愚惑不知世间有情无情等物悉皆有生有灭有成有坏毕竟无常而反计有常如来说法为断此计故曰一切万物皆归无常。</p><p>　　【二一切所有悉为苦毒】谓众生愚惑不知五阴等法是众苦之本计想有乐如来说法为断此计故曰一切所有悉为苦毒(五阴者色阴受阴想阴行阴识阴也)。</p><p>　　【三一切诸法皆无有我】谓众生愚惑不了一切法空计着有我如来说法为断此计故曰一切诸法皆无有我。</p><p>　　【四一切有形悉至于空】谓众生愚惑不知一切有形相者终归于空反计为有如来说法为断此计故曰一切有形悉至于空。</p><p>　　四无记(出宗镜录)</p><p>　　谓不能记别当来之果又于<a href=\"/remen/shane.html\" class=\"keylink\" target=\"_blank\">善恶</a>法中无所记别故名无记。</p><p>　　【一能变无记】谓第<a href=\"/remen/bashi.html\" class=\"keylink\" target=\"_blank\">八识</a>心王是无记性与心所五<a href=\"/remen/faxiang.html\" class=\"keylink\" target=\"_blank\">法相</a>俱则能变现色等一切境界而无所分别故名能变无记(五法者一作意二触三受四想五思是名遍行五法即第八<a href=\"/remen/shixin.html\" class=\"keylink\" target=\"_blank\">识心</a>所法也)。</p><p>　　【二所变无记】谓根身种子器世间三类之境皆由本识之所变现以此三境无分别性故名所变无记。</p><p>　　【三分位无记】谓于不相应行中假无记法立诸分位由此诸法不属善恶不与心相应不与色相应无所记别故名分位无记。</p><p>　　【四胜义无记】谓虚空无为非择灭无为有胜义故而无所作为故名胜义无记(虚空无为者谓真空之理不为惑染之所障碍也非择灭无为者声闻之人<a href=\"/remen/zhengguo.html\" class=\"keylink\" target=\"_blank\">证果</a>之后诸惑不复续起自然契悟真空之理不假拣择也)。</p><p>　　赖耶四分(出翻译名义)</p><p>　　梵语阿赖耶华言藏识谓第八识能含藏一切善恶种子而有此四分之义焉。</p><p>　　【一相分】相即形相有三种一境相名相谓此识能与根心而为境界故二相状名相谓世间有为之法皆有相状惟是此识之所变现故三义相名相即能诠教下所诠义理之相亦是此识之所变现故此之三相通名相分(根心者谓眼识耳识鼻识舌识身识<a href=\"/remen/yishi.html\" class=\"keylink\" target=\"_blank\">意识</a>也)。</p><p>　　【二见分】见即照了之义有五种一证见名见即根本智见分是也二照烛名见此通根心俱有照烛义故三能缘名见即通内三分俱能缘故四念解名见以念解所诠义理故五推度名见即比量心推度一切境故此五种见通名见分(根本智者即第八识也内三分者即见分自证分证自证分也)。</p><p>　　【三自证分】自证者自证所具之法也谓此识能持见分相分以能亲证自见分故缘于相分不谬是名自证分。</p><p>　　【四证自证分】证即能证之体自证即所具之法谓能持前自证分见分相分即是此识之本体以能亲证自证分故缘见分不谬是名证自证分。</p><p>　　四种意识(出宗镜录)</p><p>　　四种意识不出三境一性境二带质境三独影境性境者谓意识与眼耳鼻舌身五识同缘五尘初心取境未有分别是名性境意识于五尘境上分别方圆长短好恶以有尘相可分别故是名带质境意识不与五识同缘而独缘法尘谓缘过去未来变现之相或缘空华水月等相以无境可对是名独影境也(五尘者色尘声尘香尘味尘触尘也)。</p><p>　　【一定中独头意识】谓意识独缘定境不与五识同缘而无一切尘境作对是名定中独头意识。</p><p>　　【二散位独头意识】谓意识不缘五尘之境但散乱遍计诸法或缘空华水月等诸色相或缘过去现在未来一切诸法此非定中又非梦境是名散位独头意识。</p><p>　　【三梦中独头意识】谓不对诸尘而于梦中见种种境界此亦心王性境变现而有诸相是名梦中独头意识。</p><p>　　【四明了意识】谓意识依五根与五识同缘五尘明了取境好恶长短悉皆现前是名明了意识。</p><p>　　识境四相(出<a href=\"/fojing/jingangjing/39210.html\" class=\"keylink\" target=\"_blank\">金刚经</a>论)</p><p>　　谓众生于此四法不了虚假而于<a href=\"/remen/xinshi.html%09\" class=\"keylink\" target=\"_blank\">心识</a>之境妄生邪见执着取相故名识境四相。</p><p>　　【一我相】谓众生于五阴法中若即若离计我我所之实是名我相(五阴者色阴受阴想阴行阴识阴也若即若离者谓计即阴是我离阴是我也我我所者我即假名我所即五阴也)。</p><p>　　【二人相】谓众生于五阴法中妄计我是人我生人道异于余道是名人相。</p><p>　　【三众生相】谓众生于五阴法中妄计色受想行识众共而生此身是名众生相。</p><p>　　【四寿者相】谓众生于五阴法中妄计我受一期<a href=\"/remen/shouming.html\" class=\"keylink\" target=\"_blank\">寿命</a>或长或短是名寿者相(一期者谓从生至死也)。</p><p>　　四缘(出大智度论)</p><p>　　【一因缘】谓六根为因六尘为缘也如眼根对于色尘时识即随生余根亦然是名因缘(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【二次第缘】谓心心所法次第无间相续而起名次第缘(心心所法者心即心王心所即受想行也此心王心所对于诸尘念念不停是名次第相续也)。</p><p>　　【三缘缘】谓心心所法由托缘而生还是自心之所缘虑名为缘缘(托缘者谓依托色声香味触法之缘也)。</p><p>　　【四增上缘】谓六根能照境发识有增上力用诸法生时不生障碍名增上缘(诸法生者谓根尘相对则有一念心起名诸法生不生障碍者根尘相对之时随对随起悉无所障也)。</p><p>　　四相约位(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>略?)</p><p>　　四相即生住异灭也此之四相乃是本觉心源无明初起一念之相而有四种之别以其细微难见故约信住行向地等觉妙觉从浅至深次第觉了粗细分齐之相以明之此之四法起则从生至灭觉则从灭至生故以灭异住生而为次第也。</p><p>　　【一十信觉灭相】十信觉灭相者谓菩萨修行证此信位则能觉了心中念念灭相分齐也(十信者信心念心精进心慧心定心不退心护法心回向心戒心愿心也)。</p><p>　　【二三贤觉异相】三贤觉异相者三贤即十住十行十回向也谓菩萨修行证此三贤位则能觉了心中念念异相分齐也(异者变异也十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也)。</p><p>　　【三十圣觉住相】十圣觉住相者十圣即十地也谓菩萨修行证此十圣位则能觉了心中念念住相分齐也(住者现起未灭之心也十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　【四位满觉生相】位满觉生相者位满即佛位果满也谓大菩萨修行满足证<a href=\"/remen/foguo.html\" class=\"keylink\" target=\"_blank\">佛果</a>位则能觉了心中一念初生之相分齐也。</p><p>　　四种颂(出华严经?)</p><p>　　【一阿耨窣睹婆】梵语阿耨窣(苏骨切)睹婆华言颂谓此颂不用长行与偈但字数满三十二字即为一颂也(长行者即经中散文也)。</p><p>　　【二伽陀】梵语伽陀华言讽颂或名不颂颂谓不颂长行也或名直颂谓直以偈说法也。</p><p>　　【三只夜】梵语只夜华言应颂谓应前长行而颂也。</p><p>　　【四缊?南】梵语缊(音蕴)?南华言集施谓以少言摄集多义施令他人诵习受持也。</p><p>　　四圣言(出阿毗达磨集异门足论)</p><p>　　四圣言者圣正也即正直之言也。</p><p>　　【一不见言不见】谓眼识所受眼识所了则可言见若实眼识未受未了则不可言见是名不见言不见。</p><p>　　【二不闻言不闻】谓耳识所受耳识所了则可言闻若实耳识未受未了则不可言闻是名不闻言不闻。</p><p>　　【三不觉言不觉】谓鼻觉香舌觉味身觉触也若鼻识舌识身识所受所了则可言觉若实三识未受未了则不可言觉是名不觉言不觉。</p><p>　　【四不知言不知】谓意识所受意识所了则可言知若实意识未受未了则不可言知是名不知言不知。</p><p>　　四种寻思(出阿毗达磨集论)</p><p>　　【一名寻思】谓于诸法之中推求一切名字皆悉不实是为名寻思。</p><p>　　【二事寻思】谓于诸法之中推求五阴等事生灭无常皆悉不实是为事寻思(五阴者色阴受阴想阴行阴识阴也)。</p><p>　　【三自体假立寻思】谓于诸法能诠名字及所诠义理中推求自体惟是假立名言皆悉不实是为自体假立寻思。</p><p>　　【四差别假立寻思】谓于诸法能诠之中推求差别惟是假立名言皆悉不实是为差别假立寻思。</p><p>　　真空观四句(出华严经随?演义钞)</p><p>　　真空者法界之理也依理而观故名真空观。</p><p>　　【一会色归空】会即融会色即根身世界也谓根身世界本是真如一心与生灭和合而有今观此色都无实体归于真心之空故云会色归空(根者谓眼等诸根身即色身也)。</p><p>　　【二明空即色】明即明了谓了真空之理不异于色色无自性不异于空故云明空即色。</p><p>　　【三色空无碍】谓色之体全是真空真空之体不异于色若色是实色即碍于空空是断空即碍于色今既色是幻色故不碍空空是真空故不碍色故云色空无碍。</p><p>　　【四泯绝无寄】泯即亡泯绝即寂绝寄犹依也谓所观真空之理不可言即色是空亦不可言离色是空空不空皆不可得非言思所及亦无所依故云泯绝无寄。</p><p>　　共不共四变(出宗镜录)</p><p>　　问云本识变现根身器世间等为是自变为是共变答有四种不同也(本识即藏识也)。</p><p>　　【一不共中不共变】谓如眼等五根唯自己第八识中最初一念托父母遗体时变现名不共出胎之后唯自己受用复名不共如眼识惟依眼根而发乃至身识唯依身根而发不相混杂是为不共中不共变。</p><p>　　【二不共中共变】谓内浮尘根初唯自己第八识变现名不共变生己后他人亦有受用之义复名为共是为不共中共变(浮尘根者谓眼耳等诸根皆由色香味触四尘所成故名浮尘<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>云眼如蒲萄朵等是也他人受用者谓自己浮尘根能见之境他根亦能见而亦得同受用也)。</p><p>　　【三共中共变】谓如山河大地由多人之识同所变现名之为共变已亦与一切同用复名为共是名共中共变。</p><p>　　【四共中不共变】谓如己田宅不与人共又如一水人见是水饿鬼见是猛火脓血等物是名共中不共变。</p><p>　　四荣(亦名凡夫四倒出涅盘经并宗镜录)</p><p>　　四荣者佛于拘尸那城娑罗双树间入灭东西南北各有双树每面双树一荣一枯故名四荣四枯以表凡夫二乘常无常等八倒也此四荣正表凡夫四倒而言荣者以凡夫由此四倒增长惑业有荣茂之义故名四荣也(梵语拘尸那华言角城梵语娑罗华言坚固树间入灭者谓双树中间用表非常非无常即中道也二乘者声闻乘缘觉乘也)。</p><p>　　【一非常计常】谓凡世间一切有为等事皆悉无常虚幻不实岂能长久凡夫妄计是常即成常颠倒。</p><p>　　【二非乐计乐】谓世间五欲之乐皆是受苦之因凡夫不了妄计为乐即成乐颠倒(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【三非我计我】谓此身皆因四大假合本无有我若一大是我三大应非我若四大俱是我应有多我毕竟是谁为我故知我不可得凡夫不了于自身中强作主宰妄计为我即成我颠倒(四大者地大水大火大风大也)。</p><p>　　【四不净计净】谓己身他身具有五种不净凡夫不了妄生贪着执以为净即成净颠倒(五种不净者种子不净住处不净自体不净外相不净究竟不净也)。</p><p>　　四枯(亦名二乘四倒出涅盘经并宗镜录)</p><p>　　四枯者表二乘四倒也所言枯者以二乘观无常苦空<a href=\"/remen/wuwo.html\" class=\"keylink\" target=\"_blank\">无我</a>等则烦恼有朽灭不生之义故名为四枯也(二乘者声闻乘缘觉乘也)。</p><p>　　【一常计无常】常者即法身常住之义无常者即变异也谓声闻缘觉为无明之惑所覆于如来常住法身中妄计有变异相是为无常颠倒。</p><p>　　【二乐计非乐】乐者即涅盘清净之乐非乐者即苦义谓声闻缘觉为无明之惑所覆于如来涅盘清净乐中妄计是苦是为非乐颠倒。</p><p>　　【三我计无我】我者即<a href=\"/remen/foxing.html\" class=\"keylink\" target=\"_blank\">佛性</a>真实之我也无我者谓佛性中无有我也谓二乘为无明之惑所覆不了无我法中而有真我故于佛性真我之中妄计无我是为无我颠倒。</p><p>　　【四净计不净】净者即是如来常住之身非杂食身非烦恼身非血肉身非是筋骨缠缚之身不净者二乘为无明之惑所覆但观世间一切诸色皆为不净不了如来常住之净是为不净颠倒。</p><p>　　四种性行(出佛本行集经)</p><p>　　【一自性行】经云若诸菩萨本性已来贤良质直顺父母教信敬沙门及<a href=\"/remen/poluomen.html\" class=\"keylink\" target=\"_blank\">婆罗门</a>善知家内尊卑亲疏恭敬承事无失具足十善复更广行其余善业是名菩萨自性行(梵语沙门华言勤息梵语婆罗门华言净行十善者不杀不盗不邪[淫-壬+(工/山)]不<a href=\"/remen/wangyu.html\" class=\"keylink\" target=\"_blank\">妄语</a>不两舌不恶口不绮语不贪欲不嗔恚不邪见也)。</p><p>　　【二愿性行】经云若诸菩萨发如是愿我于何时当得作佛十号具足是名菩萨愿性行(十号者一如来二应供三正遍知四明行足五善逝六世间解无上士七调御丈夫八<a href=\"/remen/tianren.html\" class=\"keylink\" target=\"_blank\">天人</a>师九佛十世尊也)。</p><p>　　【三顺性行】经云若诸菩萨随顺修行<a href=\"/remen/liuboluomi.html\" class=\"keylink\" target=\"_blank\">六波罗蜜</a>是名菩萨顺性行(梵语波罗蜜华言到<a href=\"/remen/bian.html\" class=\"keylink\" target=\"_blank\">彼岸</a>谓修<a href=\"/remen/bushi.html\" class=\"keylink\" target=\"_blank\">布施</a>持戒忍辱精进静虑智慧<a href=\"/remen/liudu.html\" class=\"keylink\" target=\"_blank\">六度</a>之行到涅盘彼岸是为六波罗蜜也)。</p><p>　　【四转性行】经云如我<a href=\"/remen/gongyang.html\" class=\"keylink\" target=\"_blank\">供养</a>然灯世尊依彼因缘读诵经典转凡成圣是名菩萨转性行(如我者释迦如来自谓也)。</p><p>　　四不可说(出金光明经玄义拾遗记)</p><p>　　涅盘经中明四教之理但可智证不可言说以其理本无说故也(四教者藏教通教别教圆教也)。</p><p>　　【一生生不可说】生生者能生所生也谓根尘相对是为能生由此根尘相对之时一念心起分别好恶是为所生即心法也能所兼言故名生生此是藏教所诠实有生灭之法法虽生灭理本无言故云不可说也。</p><p>　　【二生不生不可说】生者即前根尘相对所生之法也不生者了此所生之法当体即空也既达所生之法本空故云生不生也此是通教所诠之理理本无言故云不可说也。</p><p>　　【三不生生不可说】不生者即真空之理也生者从空出假而起度生之用也此言别教之人于十住位中修习空观了法无生故云不生而又不住于空复于十行中而修假观起十界度生之用故复云生也此是别教所诠之理理本无言故云不可说也(十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无着行尊重行善法行真实行也十界者佛界菩萨界缘觉界声闻界天界人界阿修罗界鬼界畜生界<a href=\"/remen/diyu.html\" class=\"keylink\" target=\"_blank\">地狱</a>界也)。</p><p>　　【四不生不生不可说】谓理本不生事即理故事亦不生是名不生不生又惑体本空故不生智用亦泯故不生是名不生不生又无因可修故不生无果可证故不生是名不生不生此是圆教所诠之理理本无言故云不可说也。</p><p>　　翻译四例(出翻译名义)</p><p>　　【一翻字不翻音】翻字不翻音者谓如诸咒字是此方之字音是彼土之音是也。</p><p>　　【二翻音不翻字】翻音不翻字者谓如卍字以此方万字之音翻之而卍字之体犹存梵书是也。</p><p>　　【三音字俱翻】音字俱翻者谓诸经文音与字二者皆就此方言音字体翻之是也。</p><p>　　【四音字俱不翻】音字俱不翻者谓西来梵夹音与字二者未经此方翻译是也。</p><p>　　阿难四问(出涅盘经后分)</p><p>　　佛将入灭语阿难大众言我灭度后汝当精勤教诫我诸眷属早求出离此生空过后悔无追时阿难闻佛语已悲哽呜咽举体迷闷时阿泥楼豆安慰阿难曰如来灭度时至今日则有明旦则无汝依我语咨启四问阿难问已佛言汝致四问为最后问大能利益一切世间汝等谛听吾当为说(梵语阿难华言庆喜梵语阿泥楼豆又名阿?楼?即阿那律华言如意谓于过去九十一劫天人之中受如意乐故名如意)。</p><p>　　【一佛灭度后恶性车匿云何共住】佛答言车匿<a href=\"/remen/biqiu.html\" class=\"keylink\" target=\"_blank\">比丘</a>其性鄙恶我灭度后汝当依我教法调伏其心舍本恶性不久自当得证<a href=\"/remen/daoguo.html\" class=\"keylink\" target=\"_blank\">道果</a>(车匿无翻西域记云正音阐释迦亦释种太子<a href=\"/remen/chujia.html\" class=\"keylink\" target=\"_blank\">出家</a>令车匿牵捷陟捷陟马名译云纳)。</p><p>　　【二佛灭度后我等以何为师】佛答言汝问以何为师者当知尸波罗戒是汝大师依之修行能得出世甚深定慧(梵语尸波罗华言戒)。</p><p>　　【三佛灭度后我等依何法住】佛答言汝问依何法住者当知依<a href=\"/remen/sinianchu.html\" class=\"keylink\" target=\"_blank\">四念处</a>严心而住一观身性相同于虚空名身念处二观受不在内外不住中间名受念处<a href=\"/remen/sanguan.html\" class=\"keylink\" target=\"_blank\">三观</a>心但有名字名字性离名心念处四观法不得善法不得不善法名法念处一切比丘应当依此四念处住(观受者受即领纳之义谓眼耳鼻舌身意六根领纳色声香味触法六尘之境也不在内外者心不在六根名内不在六尘名外根尘之中名为中间)。</p><p>　　【四一切经初当安何语】佛答言汝问一切经初当安何语者当知如来灭后结集法藏一切经初当安如是我闻一时佛住某方某处与某等大众而说是经。</p><p>　　化仪四教(出天台四教仪)</p><p>　　化仪者如来出世一代化物之仪式也。</p><p>　　【一顿教】谓不谈小乘直说大法故名顿教即华严经也。</p><p>　　【二渐教】渐即渐次有渐初渐中渐末之不同谓如来初于鹿苑破斥邪法建立正教专为二乘此名渐初即阿舍经也次于方等会上弹斥二乘小机令其归向大法此名渐中即净名等经也后于<a href=\"/remen/banruo.html\" class=\"keylink\" target=\"_blank\">般若</a>会上广谈空慧之法淘汰二乘执小之情会一切法皆归大乘此名渐末即般若经也如是自浅至深次第而进故名渐教(二乘者声闻乘缘觉乘也)。</p><p>　　【三秘密教】谓如来不思议智慧神通之力能令大众同会听法所闻各异彼不知此此不知彼隐密赴机故名秘密教。</p><p>　　【四不定教】不定者谓如来不思议智慧神通之力能令听法之众或闻小法而证大果或闻大法而证小果彼此相知得益不定故名不定教。</p><p>　　化法四教(出天台四教仪)</p><p>　　化法者佛化众生之方法也。</p><p>　　【一藏教】藏即含藏之义谓经律论各含一切文理故名藏教。</p><p>　　【二通教】谓通前藏教通后别圆故名通教(通前藏教者谓此教钝根菩萨虽观无生<a href=\"/remen/sidi.html\" class=\"keylink\" target=\"_blank\">四谛</a>但证真空之理与前藏教是同也通后别圆者谓此教利根菩萨证真空之理时能于真空了达不空即入后之别教若知空不空具一切法即入后之圆教也)。</p><p>　　【三别教】别即隔别不同之义谓别前藏通别后圆教故名别教(别前藏通者谓此教独被菩萨不涉二乘所修也别后圆教者谓此教所谈法门行相隔历次第而不圆融也)。</p><p>　　【四圆教】圆即不偏之义谓此教所诠中道之理性相圆融事理无碍法法具足故名圆教。</p><p>　　龙树四教(出华严经随?演义钞)</p><p>　　龙树论师乃西天第十三祖尝立四教判释经论故云龙树四教也。</p><p>　　【一有门】谓阿含小乘等经说一切因果之法悉皆实有是为有门(梵语阿舍华言无比法)。</p><p>　　【二空门】谓大品般若等经说真空实相之理荡除众生情执是为空门(梵语般若华言智慧)。</p><p>　　【三亦有亦空门】谓深密等诸大乘经说有谈空互相无碍是为亦有亦空门。</p><p>　　【四非有非空门】谓中论等说一切法皆即空之有是非有即有之空是非空互泯互融即第一义是为非有非空门。</p><p>　　苑公四教(出华严经?)</p><p>　　苑公唐贤首藏法师<a href=\"/remen/dizi.html\" class=\"keylink\" target=\"_blank\">弟子</a>也因宝性论有四种众生不识如来藏遂立四教焉(四种众生者一凡夫二声闻三辟支四初心菩萨也)。</p><p>　　【一迷真异执教】谓诸外道凡夫迷于真性广起异计故云迷真异执教。</p><p>　　【二真一分半教】谓声闻辟支二人于真如随缘不变二分义中但得随缘不得不变故名一分于随缘分中唯说生空所显之理不说法空故名为半合而言之故云真一分半教(随缘不变者即真如之理随染净缘变造诸法而其本体则不变易也生空即人空也)。</p><p>　　【三真一分满教】谓初心菩萨但得不变不得随缘故名一分于不变分中双辩二空之理故名为满合而言之故云真一分满教(二空者人空法空也)。</p><p>　　【四真具分满教】谓菩萨由具随缘不变二分之义显真实理识如来藏故云真具分满教。</p><p>　　晓公四教(出华严经?)</p><p>　　唐元晓法师海东新罗人来此弘宗亦立四教判释诸经故称晓公四教焉。</p><p>　　【一三乘别教】谓如四谛缘起经等声闻缘觉菩萨三乘之所共学于中二乘未明法空即是别相故云三乘别教。</p><p>　　【二三乘通教】谓如般若深密经等声闻缘觉菩萨三乘之所共学于中说诸法空即是通相故云三乘通教。</p><p>　　【三一乘分教】谓如梵网经等菩萨不与二乘共学名为一乘于中永显法之周普名为随分故云一乘分教。</p><p>　　【四一乘满教】谓如华严经等其中具明法界之理圆融周普故云一乘满教。</p><p>　　四不生(出中论)</p><p>　　<a href=\"/chanzong/gongan/53414.html\" class=\"keylink\" target=\"_blank\">龙树菩萨</a>造<a href=\"/remen/zhongguan.html\" class=\"keylink\" target=\"_blank\">中观</a>论云因诸外道计一切法或从自生或从他生或从自他共生或从无因生故说偈破云诸法不自生亦不从他生不共不无因是故知无生。</p><p>　　【一不自生】自即六根谓根尘相对则有一念心起若无所对六尘则一念之心毕竟不生故名不自生(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【二不他生】他即六尘谓虽有六尘若无六根相对则一念之心亦毕竟不生故名不他生。</p><p>　　【三不共生】谓六根六尘和合名之为共前云不自生则是根不能生又云不他生则是尘不能生根尘各各既不能生根尘相共又焉得生故名不共生。</p><p>　　【四不无因生】谓不因根尘而生也既离根尘则一念心无有生处故名不无因生。</p><p>　　四种问答(出十住毗婆沙论)</p><p>　　【一定答】谓决定以实答也如一比丘问佛云色受想行识常不变异否佛答言无有色受想行识常不变异盖言五阴之法本空实非常不变异是名定答(梵语比丘华言乞士五阴者色阴受阴想阴行阴识阴也)。</p><p>　　【二分别答】谓分别<a href=\"/remen/guobao.html\" class=\"keylink\" target=\"_blank\">果报</a>而答也如梵志问佛云人作身口意业受何果报佛答言若作苦业即受苦报若作乐业即受乐报若作不苦不乐业即受不苦不乐报是名分别答(梵语梵志华言净裔)。</p><p>　　【三反问答】谓反问于他而使其答也如先梵志问佛已佛言我还问汝随汝意答色是如来否受想行识是如来否梵志答曰非也佛又问云离色受想行识是如来否梵志又答言非也盖如来之法不即五阴不离五阴梵志不达故皆答言非也是名反问答。</p><p>　　【四置答】谓弃置而不答也如外道或计世间常世间无常世间亦常亦无常世间非常非无常世间有边世间无边世间亦有边亦无边世间非有边非无边又计如来灭后有如来灭后无如来灭后亦有亦无如来灭后非有非无然如来实无此理凡若此问佛皆置而不答是名置答。</p><p>　　四病(出圆觉经?)</p><p>　　【一作病】作者即生心造作之谓也谓若有人言我于本心作种种行欲求圆觉彼圆觉性非作得故说名为病。</p><p>　　【二任病】任者即随缘任性之谓也谓若有人言我等今者不断生死不求涅盘任彼一切欲求圆觉彼圆觉性非任有故说名为病。</p><p>　　【三止病】止者即止妄即真之谓也谓若有人言我今永息诸念寂然平等欲求圆觉彼圆觉性非止得故说名为病。</p><p>　　【四灭病】灭者即寂灭之谓也谓若有人言我今永灭一切烦恼身心根尘虚妄境界一切永寂欲求圆觉彼圆觉性非灭相故说名为病。</p><p>　　大四相(出<a href=\"/fojing/dachenqixinlun/yuanwen.html\" class=\"keylink\" target=\"_blank\">大乘起信论</a>?)</p><p>　　大四相者此就始终一期受报而言也(一期者谓从生至死也)。</p><p>　　【一生相】谓一念托胎十月满足此身即生是为生相。</p><p>　　【二住相】谓既出胎已住于世间是为住相。</p><p>　　【三异相】谓少则颜红体润老则发白面皱是为异相(皱侧救切)。</p><p>　　【四灭相】谓业尽命终身亦坏灭是为灭相。</p><p>　　小四相(出大乘起信论?)</p><p>　　小四相者此就一念而论也。</p><p>　　【一生相】谓以根对尘一念心生是为生相(根即眼耳鼻舌身意六根也尘即色声香味触法六尘也)。</p><p>　　【二住相】谓一念之心暂尔相续是为住相。</p><p>　　【三异相】谓一念之心初后不同是为异相。</p><p>　　【四灭相】谓尘境既忘心念亦灭是为灭相。</p><p>　　光宅四乘(出华严经?)</p><p>　　光宅者梁光宅寺云法师也立四乘教谓临门三车为三乘即权教也四衢所授大白牛车为第四乘即实教也。</p><p>　　【一羊车】谓声闻之人以?空观观于生灭四谛破见思烦恼证真谛理得离<a href=\"/remen/sanjie.html\" class=\"keylink\" target=\"_blank\">三界</a>生死如乘羊车出于火宅故<a href=\"/fojing/miaofalianhuajing/\" class=\"keylink\" target=\"_blank\">法华经</a>云为求羊车出于火宅是也(?空观者谓于五阴等法观察分?离其着心也四谛者苦谛集谛灭谛道谛也三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【二鹿车】谓缘觉之人以?空观观<a href=\"/remen/shieryinyuan.html\" class=\"keylink\" target=\"_blank\">十二因缘</a>生灭破见思烦恼觉了真谛之理得离三界生死如乘鹿车出于火宅故法华经云为求鹿车出于火宅是也(十二因缘者一无明二行三识四名色五六入六触七受八爱九取十有十一生十二老死也)。</p><p>　　【三牛车】谓三藏教菩萨发四弘誓修六度行化导众生同出三界生死究竟至于真空涅盘如乘牛车出于火宅故法华经云为求牛车出于火宅是也(三藏者<a href=\"/remen/jingzang.html\" class=\"keylink\" target=\"_blank\">经藏</a><a href=\"/remen/lvzang.html\" class=\"keylink\" target=\"_blank\">律藏</a>论藏也四弘誓者众生无边誓愿度烦恼无数誓愿断法门无量誓愿知佛道无上誓愿成六度者一布施二持戒三忍辱四精进五<a href=\"/remen/chanding.html\" class=\"keylink\" target=\"_blank\">禅定</a>六智慧也梵语涅盘华言灭度)。</p><p>　　【四大白牛车】谓大乘菩萨以圆融三观观于诸法实相之理顿破无明烦恼而成一切种智如乘大白牛车至于宝所故经云有大白牛肥壮多力行步平正其疾如风是也(三观者空观假观中观也一切种智者佛智也宝所者喻实相之理也)。</p><p>　　生公四轮(出华严经随?演义钞)</p><p>　　生公者即罗什法师之弟子也立此四轮者轮有摧灭之义能摧灭众生惑业而超出三界也(三界者欲界色界无色界也)。</p><p>　　【一善净法轮】谓修<a href=\"/remen/wujie.html\" class=\"keylink\" target=\"_blank\">五戒</a>十善之法摧灭四恶趣业而得天人果报是为善净法轮(五戒者不杀不盗不邪[淫-壬+(工/山)]不妄语不饮酒也十善者不杀不盗不邪[淫-壬+(工/山)]不妄语不两舌不恶口不绮语不贪欲不嗔恚不邪见也四恶趣者修罗趣饿鬼趣畜生趣地狱趣也)。</p><p>　　【二方便法轮】谓修四谛十二因缘方便之道而证二乘之果是为方便法轮(四谛者苦谛集谛灭谛道谛也十二因缘者一无明二行三识四名色五六入六触七受八爱九取十有十一生十二老死也)。</p><p>　　【三真实法轮】谓修中道实相之观摧灭无明烦恼之业而证一乘佛果是为真实法轮。</p><p>　　【四<a href=\"/remen/wuweifa.html\" class=\"keylink\" target=\"_blank\">无为法</a>轮】谓修<a href=\"/remen/sande.html\" class=\"keylink\" target=\"_blank\">三德</a>妙观摧灭五住烦恼而证涅盘无为之果是为无为法轮(三德者法身德般若德解脱德也五住烦恼者见惑为一住思惑分三住尘沙无明惑合为一住因此五者住着三界故名住也)。</p><p>　　文义四用(出法华文句记)</p><p>　　【一有文有义常人用之】谓凡立言立论有文字可证据有义理可依凭此寻常之人皆能用故云常人用之。</p><p>　　【二无文有义智人用之】谓凡立言立论虽无文字可证据而有义理可依凭此唯智者能用故云智人用之。</p><p>　　【三有又无义暗者用之】谓凡立言立论虽有文字可证据而无义理可依凭此暗昧之人不明义理而强自用故云暗者用之。</p><p>　　【四无大无义迷者用之】谓凡立言立论既无文字可证据又无义理可依凭此愚迷之人不了文义而强自用故云迷者用之。</p></div>"
},{
    "title": "大明三藏法数卷第十一",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第十一　　　　　池三</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　<a href=\"/remen/sizhong.html\" class=\"keylink\" target=\"_blank\">四众</a>(出法华文句)</p><p>　　【一发起众】发起众者开端发起之众也谓激扬发动使如来有所说使大众有所闻乃至发起问答等是也。</p><p>　　【二当机众】当机众者当座之机众也谓宿植德本缘合时熟不起于座闻即得道也(植者种也德本者众善之根本也)。</p><p>　　【三影响众】影响众者谓古往诸佛菩萨隐其圆极之果示同机众匡辅法王如影之随形响之应声又如众星绕月虽无作为而有大益也(佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉菩萨梵语具云<a href=\"/remen/puti.html\" class=\"keylink\" target=\"_blank\">菩提</a>萨埵华言觉有情匡者正也辅者助也言古佛菩萨隐大现小而来匡辅释迦法王也)。</p><p>　　【四结缘众】结缘众者谓结闻法<a href=\"/remen/yinyuan1.html\" class=\"keylink\" target=\"_blank\">因缘</a>之众也盖由过去根浅三慧不生现世虽见佛闻法而未能获益但作未来得度因缘也(三慧者闻慧思慧<a href=\"/remen/xiuhui.html\" class=\"keylink\" target=\"_blank\">修慧</a>也)。</p><p>　　四衍众(衍者乘也出翻译名义)</p><p>　　【一声闻】谓闻佛声教依<a href=\"/remen/sidi.html\" class=\"keylink\" target=\"_blank\">四谛</a>法<a href=\"/remen/xiudao.html\" class=\"keylink\" target=\"_blank\">修道</a>证真是名声闻(四谛者苦谛集谛灭谛道谛也)。</p><p>　　【二缘觉】谓禀<a href=\"/\" class=\"keylink\" target=\"_blank\">佛教</a>法观<a href=\"/remen/shieryinyuan.html\" class=\"keylink\" target=\"_blank\">十二因缘</a>觉<a href=\"/remen/zhendi.html\" class=\"keylink\" target=\"_blank\">真谛</a>理是名缘觉(十二因缘者一无明二行三识四名色五六入六触七受八爱九取十有十一生十二老死也)。</p><p>　　【三菩萨】菩萨梵语具云菩提萨埵华言觉有情谓自行成就则能<a href=\"/remen/juewu.html\" class=\"keylink\" target=\"_blank\">觉悟</a>一切有情<a href=\"/remen/zhongsheng.html\" class=\"keylink\" target=\"_blank\">众生</a>是名菩萨。</p><p>　　【四佛】佛梵语具云佛陀华言觉觉具三义一者<a href=\"/remen/zijue.html\" class=\"keylink\" target=\"_blank\">自觉</a>谓悟性真常了惑虚妄二者觉他谓运<a href=\"/remen/wuyuan.html\" class=\"keylink\" target=\"_blank\">无缘</a>慈度有情众三者觉行<a href=\"/remen/yuanman.html\" class=\"keylink\" target=\"_blank\">圆满</a>谓历劫修因行满果圆是名为佛(无缘慈者谓<a href=\"/remen/wuxin.html\" class=\"keylink\" target=\"_blank\">无心</a>攀缘一切众生而能自然现益也)。</p><p>　　人四依(出法华玄义)</p><p>　　依即依止也谓从五品位至等觉菩萨堪为<a href=\"/remen/shijian.html\" class=\"keylink\" target=\"_blank\">世间</a>众生之所依止能令众生闻法开解<a href=\"/remen/xiuxing.html\" class=\"keylink\" target=\"_blank\">修行</a><a href=\"/remen/zhengguo.html\" class=\"keylink\" target=\"_blank\">证果</a>故名人四依(五品位者<a href=\"/remen/suixi.html\" class=\"keylink\" target=\"_blank\">随喜</a>品读诵品<a href=\"/remen/shuofa.html\" class=\"keylink\" target=\"_blank\">说法</a>品兼行<a href=\"/remen/liudu.html\" class=\"keylink\" target=\"_blank\">六度</a>品正行六度品也)。</p><p>　　【五品十信为初依】五品十信皆圆教位次也谓此位之人观慧明了达如来秘密之藏能令众生闻法开解修行证果而可依止故为初依也(十信者<a href=\"/remen/xinxing1.html\" class=\"keylink\" target=\"_blank\">信心</a>念心<a href=\"/remen/jingjin.html\" class=\"keylink\" target=\"_blank\">精进</a>心慧心定心不退心<a href=\"/remen/hufa.html\" class=\"keylink\" target=\"_blank\">护法</a>心<a href=\"/remen/huixiang.html\" class=\"keylink\" target=\"_blank\">回向</a>心戒心愿心也)。</p><p>　　【十住为二依】十住亦圆教位次也谓此位之人惑破理显功用转深能令众生闻法开解修行证果而可依止故为二依也(十住者<a href=\"/remen/faxin.html\" class=\"keylink\" target=\"_blank\">发心</a>住治地住修行住生贵住具足住正心住不退住童真住法王子住灌顶住也)。</p><p>　　【十行十回向为三依】十行十回向亦圆教位次也谓此位之人无明渐尽利佑转深能令众生闻法开解修行证果而可依止故为三依也(十<a href=\"/remen/xingzhe.html\" class=\"keylink\" target=\"_blank\">行者</a><a href=\"/remen/huanxi.html\" class=\"keylink\" target=\"_blank\">欢喜</a>行<a href=\"/remen/154932.html\" class=\"keylink\" target=\"_blank\">饶益</a>行无瞋恨行无尽行离痴乱行现前行无着行尊重<a href=\"/remen/xingshan.html\" class=\"keylink\" target=\"_blank\">行善</a>法行真实行也十回向者救一切众生离众生相回向不坏回向等一切佛回向至一切处回向无尽<a href=\"/remen/gongde.html\" class=\"keylink\" target=\"_blank\">功德</a>藏回向随顺平等善根回向随顺等观一切众生回向真如相回向无缚<a href=\"/remen/jietuo.html\" class=\"keylink\" target=\"_blank\">解脱</a>回向法界无量回向也)。</p><p>　　【十地等觉为四依】十地亦圆教位次也等觉者去后妙觉位犹有一等故名为等胜前诸位故称为觉即最后心菩萨也谓此菩萨渐尽无明之源将满圆极之果胜用具足能令众生闻法开解修行证果而可依止故为四依也(十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　菩萨四事入于法门(出大宝积经)</p><p>　　【一入禅思门】谓菩萨说法开导众生必先入定思惟观其<a href=\"/remen/genqi.html\" class=\"keylink\" target=\"_blank\">根器</a>或大或小大者即说大法小者即说小法方便随宜称机合道是为入禅思门(菩萨梵语具云菩提萨埵华言觉有情)。</p><p>　　【二入<a href=\"/remen/zhihui.html\" class=\"keylink\" target=\"_blank\">智慧</a>门】谓菩萨说法以智慧照了于诸章句义理通达无碍悉令一切众生悟解明了破诸痴暗生法喜心是为入智慧门。</p><p>　　【三入总持门】谓菩萨入诸善法持令不忘遮诸恶法持令不生于诸众生运大慈与乐之心即持善也起大悲?苦之心即遮苦也是为入总持门。</p><p>　　【四入辩才门】谓菩萨于诸<a href=\"/remen/fofa.html\" class=\"keylink\" target=\"_blank\">佛法</a>之义分明决了辩说无碍开发一切众生之心令得皆入正道是为入辩才门。</p><p>　　菩萨四净(出菩萨善戒经)</p><p>　　【一身净】谓菩萨断除惑业身器清净成无上道生灭<a href=\"/remen/zizai.html\" class=\"keylink\" target=\"_blank\">自在</a>是名身净(菩萨梵语具云菩提萨埵华言觉有情)。</p><p>　　【二缘净】谓菩萨为摄化众生故现种种<a href=\"/remen/shentong.html\" class=\"keylink\" target=\"_blank\">神通</a>出没自在诸缘无碍是名缘净。</p><p>　　【三心净】谓菩萨修习梵行离诸<a href=\"/remen/fannao.html\" class=\"keylink\" target=\"_blank\">烦恼</a>于一切法不生取着之心是名心净。</p><p>　　【四智净】谓菩萨善知世间出世间之法得清净智无有挂碍是名智净。</p><p>　　四种自在(出大乘<a href=\"/remen/zhuangyan.html\" class=\"keylink\" target=\"_blank\">庄严</a>经论)</p><p>　　【一得无分别自在】谓菩萨住第八不动地即舍一切功用之行得无功用法于一切法远离一切分别之想而得自在故名得无分别自在(不动地者以无生智慧舍于<a href=\"/remen/sanjie.html\" class=\"keylink\" target=\"_blank\">三界</a>性无动移故也)。</p><p>　　【二得刹土自在】谓菩萨住不动地深心清净于诸刹土亦得清净出生自在故名得刹土自在(刹梵语具云刹摩华言土田即国土也)。</p><p>　　【三得智自在】谓菩萨住第九善慧地得无碍智慧演说诸法称理自在故名得智自在(善慧者谓已得真如之体显发真如妙慧也)。</p><p>　　【四得业自在】谓菩萨住第十法云地于诸烦恼业缚悉能通达更无障碍故名得业自在(法云地者谓菩萨以大慈悲普覆一切众生如云之普覆万物也)。</p><p>　　四无所畏(出大智度论)</p><p>　　无所畏有二种一佛无所畏二菩萨无所畏今此四无所畏皆言菩萨也盖菩萨具诸智慧明了决定而于众中说法则无恐畏之相故名无所畏(菩萨梵语具云菩提萨埵华言觉有情)。</p><p>　　【一能持无所畏】能持者谓菩萨闻一切法常能<a href=\"/remen/shouchi.html\" class=\"keylink\" target=\"_blank\">受持</a>忆念不忘故于众中说法得无所畏也。</p><p>　　【二知根无所畏】知根者谓菩萨知一切众生诸根利钝随其所应而为说法故于众中说法得无所畏也。</p><p>　　【三决疑无所畏】决疑者决剖一切众生之疑难也谓凡有一切来难问者菩萨悉能<a href=\"/remen/rufa.html\" class=\"keylink\" target=\"_blank\">如法</a>剖决而答故于众中说法得无所畏也。</p><p>　　【四答报无所畏】答报者以言辞应答酬报其所问也谓凡一切众生听受问难菩萨悉能随意如法而答故于众中说法得无所畏也。</p><p>　　四事胜(出地持经)</p><p>　　【一根胜】谓菩萨根性聪利胜于一切声闻缘觉是名根胜(菩萨梵语具云菩提萨埵华言觉有情)。</p><p>　　【二道胜】谓菩萨以慈悲心修行六度既自度已复能度脱一切众生胜于声闻缘觉但能自度不能度他是名道胜(六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四精进五<a href=\"/remen/chanding.html\" class=\"keylink\" target=\"_blank\">禅定</a>六智慧也)。</p><p>　　【三巧便胜】谓菩萨善巧方便悉能了知一切诸法胜于声闻缘觉但能了知<a href=\"/remen/wuyin.html\" class=\"keylink\" target=\"_blank\">五阴</a>等法是名巧便胜(五阴者色阴受阴想阴行阴识阴也)。</p><p>　　【四果胜】谓菩萨修因满足即证<a href=\"/remen/foguo.html\" class=\"keylink\" target=\"_blank\">佛果</a>菩提胜于声闻缘觉所证之果是名果胜(梵语菩提华言道)。</p><p>　　菩萨行有四难(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　【一背己利世难】谓修菩萨行者其心专为利益一切众生而无一毫为己之念非如世人但求自利而不能利他是为背己利世难(菩萨梵语具云菩提萨埵华言觉有情)。</p><p>　　【二行相唯苦难】谓修菩萨行者不乐世间种种欲乐爱护身命唯为利益众生以满本愿修行苦行是为行相唯苦难。</p><p>　　【三处经诸有难】谓修菩萨行者其心但为利益众生诸有苦处无不经历示现出生代受其苦是为处经诸有难。</p><p>　　【四时劫无量难】劫梵语具云劫波华言分别时节华梵双称故名时劫谓修菩萨行者唯求无上佛果兼修利他之行所经时劫不可限量是名时劫无量难。</p><p>　　大乘四果(出大乘庄严经论)</p><p>　　大乘者谓通教中菩萨于当教中对声闻缘觉小乘故得称为大乘也四果者本是声闻所证果位今菩萨历于十地修行证果亦有浅深始终不同故借小乘四果之位以区别之是名大乘四果(十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　【一初地生如来家是须陀洹果】梵语须陀洹华言入流又云预流谓菩萨入初干慧地时断惑证理即是证佛所证故云生如来家因借声闻初果以区别之故云是须陀洹果。</p><p>　　【二八地得授记是斯陀含果】梵语斯陀含华言一来谓菩萨于第八辟支佛地中蒙佛授记而得作佛因借声闻第二果以区别之故云是斯陀含果(辟支梵语具云辟支迦罗华言缘觉)。</p><p>　　【三十地得受职是阿那含果】梵语阿那含华言不来谓菩萨于第十佛地中而得受如来职犹如别圆二教等觉之位因借声闻第三果以区别之故云是阿那含果。</p><p>　　【四佛地是阿罗汉果】梵语阿罗汉华言无学又云无生佛地即通教中果佛也菩萨已断见思习气俱尽而得<a href=\"/remen/chengfo.html\" class=\"keylink\" target=\"_blank\">成佛</a>因借声闻第四果以区别之故云是阿罗汉果。</p><p>　　四种声闻(出法华文句)</p><p>　　【一决定声闻】谓其久习小乘之法故今闻小乘教而得证果既证小果之后再不进求大乘之法是名决定声闻。</p><p>　　【二退菩提声闻】梵语菩提华言道谓此声闻本是菩萨曾发菩提之心积劫修道忽因疲厌<a href=\"/remen/shengsi.html\" class=\"keylink\" target=\"_blank\">生死</a>退失大心而证小果是名退菩提声闻(劫梵语具云劫波华言分别时节)。</p><p>　　【三应化声闻】应谓应现化即变化谓此声闻本是诸佛菩萨内秘真实之行外现声闻之身而能引接前之二种声闻归于大乘及广化众生令入佛道是名应化声闻。</p><p>　　【四增上慢声闻】谓自得增上之法而轻慢于他此种声闻厌恶生死欣乐<a href=\"/remen/niepan.html\" class=\"keylink\" target=\"_blank\">涅盘</a>因修<a href=\"/remen/jiedinghui.html\" class=\"keylink\" target=\"_blank\">戒定慧</a>之道少有所得便谓证果此即未得谓得未证谓证是名增上慢声闻(梵语涅盘华言灭度)。</p><p>　　声闻四果(出<a href=\"/fojing/jingangjing/39210.html\" class=\"keylink\" target=\"_blank\">金刚经</a>?)</p><p>　　【一须陀洹果】梵语须陀洹华言入流又名预流即初果也谓此人断三界见惑尽预入圣道法流故名入流(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【二斯陀含果】梵语斯陀含华言一来即第二果也谓此人于欲界九品思惑中断前六品尽后三品犹在须更来欲界一番受生故名一来(思惑者谓眼等五根对色等五尘心起贪爱迷惑不了也九品者于上中下三品中又各分三品也)。</p><p>　　【三阿那含果】梵语阿那含华言不来即第三果也谓此人断欲界后三品思惑尽更不来欲界受生故名不来。</p><p>　　【四阿罗汉果】梵语阿罗汉华言无学即第四果也谓此人断色界无色界思惑尽四智已圆已出三界已证涅盘无法可学故名无学(四智者我生已尽梵行已立所作已办不受后有也梵语涅盘华言灭度)。</p><p>　　四向(出成实论并法华玄义)</p><p>　　【一须陀洹向】梵语须陀洹华言入流谓此人将入须陀洹道未至本位不称为果但称为向言其从此向初果也。</p><p>　　【二斯陀含向】梵语斯陀含华言一来谓此人将入斯陀含道未至本位不称为果但称为向言其从此向第二果也。</p><p>　　【三阿那含向】梵语阿那含华言不来谓此人将入阿那含道未至本位不称为果但称为向言其从此向第三果也。</p><p>　　【四阿罗汉向】梵语阿罗汉华言无学谓此人将入阿罗汉道未至本位不称为果但称为向言其从此向第四果也。</p><p>　　罗汉四智(出涅盘经)</p><p>　　【一我生已尽】谓阿罗汉断见思惑尽更不受三界生死故云我生已尽(梵语阿罗汉华言无学见思惑者谓意根对法尘起诸分别名见惑眼等五根对色等五尘起诸贪爱名思惑也三界者欲界色界无色界也)。</p><p>　　【二梵行已立】梵行即净行也谓阿罗汉由戒定慧之行成就得证此果故云梵行已立。</p><p>　　【三所作已办】谓阿罗汉本求出离三界修诸梵行生死既尽梵行既立故云所作已办。</p><p>　　【四不受后有】谓阿罗汉生死惑业既尽更不受后世之身故云不受后有。</p><p>　　四种变易(出<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>)</p><p>　　变易者因移果易故名变易谓修一分之因即感一分之果此从变易生死一种中开出后之三种也。</p><p>　　【一变易生死】谓菩萨以无漏智力断其粗惑所感殊胜细异熟果以因移果易而为生死故名变易生死(漏即漏落生死今言无漏者谓菩萨依大智慧而修不漏落生死故名无漏智粗惑即尘沙等惑也)。</p><p>　　【二不思议身】谓菩萨以无漏<a href=\"/remen/dingli.html\" class=\"keylink\" target=\"_blank\">定力</a>及以愿力身所示现妙用难测故名不思议身。</p><p>　　【三意成身】谓声闻缘觉菩萨以无漏定力于十方世界随其意愿成身故名意成身。</p><p>　　【四变<a href=\"/remen/huashen.html\" class=\"keylink\" target=\"_blank\">化身</a>】谓声闻缘觉菩萨以无漏定力于十方世界变现其身故名变化身。</p><p>　　四加行(亦名四善根出析玄记)</p><p>　　此四通言加行者谓此行人欲求见道革凡成圣遂起暖等四心修四谛观以定资慧加功用行故名四加行见道即初果须陀洹也(四谛者苦谛集谛灭谛道谛也)。</p><p>　　【一暖加行】暖者从喻得名谓如人以木钻火火虽未出先得暖相譬此加行位中以智慧火烧烦恼薪虽未得无漏之智已得智火之前相故名暖加行(无漏者谓不漏落三界生死也)。</p><p>　　【二顶加行】顶者谓观行转明在暖之上如登山顶观瞩四方悉皆明了故名顶加行(观瞩四方者谓观四谛也)。</p><p>　　【三忍加行】忍有二义一者印可义谓于此位中即能印可四谛之理谓苦谛实是苦乃至道谛实是道也二者决定义谓此善根决定无退故名忍加行。</p><p>　　【四世第一加行】谓此位<a href=\"/remen/zhongguan.html\" class=\"keylink\" target=\"_blank\">中观</a>四谛理虽未能证而于世间最胜故名世第一加行。</p><p>　　灭尽定与无想定四义不同(出宗镜录)</p><p>　　灭尽定者谓受想心灭出入息尽身证此定能断见思烦恼而证圣果无想定者谓能于定中心想不起如冰鱼蛰虫不能断惑证入圣果故此二定有四种胜劣之义也(见思即见思二惑也谓意根对法尘起诸分别名见惑眼等五根对色等五尘起诸贪爱名思惑也)。</p><p>　　【一约得人异】谓罗汉<a href=\"/remen/shengren.html\" class=\"keylink\" target=\"_blank\">圣人</a>由受想心灭而证灭尽之定外道凡夫由妄计无想以为至道而证无想之定此之二定有世间出世间之不同故云约得人异也(受想者受谓领受想谓想像即五阴中之二也)。</p><p>　　【二<a href=\"/remen/qiyuan.html\" class=\"keylink\" target=\"_blank\">祈愿</a>异】谓入灭尽定者则息诸想念断除贪爱之心唯求出世功德入无想定者则妄计心无想虑以为解脱唯求世间乐果故云祈愿异也。</p><p>　　【三感果不感果异】谓无想定是有漏业能感无想天<a href=\"/remen/guobao.html\" class=\"keylink\" target=\"_blank\">果报</a>灭尽定是无漏业不感三界生死果报故云感果不感果异也(三界者欲界色界无色界也)。</p><p>　　【四灭识多少】谓灭尽定既灭<a href=\"/remen/diliushi.html\" class=\"keylink\" target=\"_blank\">第六识</a>已兼能灭第七识染分无想定但灭第六识分别之见而诸邪见则未能尽断故云灭识多少也(第六识即<a href=\"/remen/yishi.html\" class=\"keylink\" target=\"_blank\">意识</a>第七识即传送识又云执我识染分者我痴我见我慢我爱之四惑也)。</p><p>　　四种沙门(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　梵语沙门华言勤息谓勤行众善止息诸恶也。</p><p>　　【一胜道沙门】谓禀佛<a href=\"/remen/chujia.html\" class=\"keylink\" target=\"_blank\">出家</a>能灭贪瞋痴等烦恼得证胜道是名胜道沙门。</p><p>　　【二说道沙门】谓已调伏贪瞋痴等烦恼而能宣说<a href=\"/remen/zhengfa.html\" class=\"keylink\" target=\"_blank\">正法</a>为令众生入于佛道是名说道沙门。</p><p>　　【三坏道沙门】谓破诸禁戒行诸恶法非是梵行自称梵行是名坏道沙门。</p><p>　　【四活道沙门】谓能调伏贪瞋痴等勤修正行所有善法堪能生长智慧命根是名活道沙门。</p><p>　　四种僧(出十轮经)</p><p>　　【一胜义僧】谓诸佛<a href=\"/remen/shizun.html\" class=\"keylink\" target=\"_blank\">世尊</a>及诸菩萨缘觉声闻等众其德尊高于一切法通达无碍而得自在是名胜义僧。</p><p>　　【二世俗僧】谓剃除须发被服<a href=\"/remen/jiasha.html\" class=\"keylink\" target=\"_blank\">袈裟</a>成就出家威仪能持佛之禁戒是名世俗僧。</p><p>　　【三哑羊僧】谓愚痴鲁钝不能了知根本等罪犯与不犯及于微小之罪不能发露<a href=\"/remen/chanhui.html\" class=\"keylink\" target=\"_blank\">忏悔</a>是名哑羊僧(根本等罪即杀盗[淫-壬+(工/山)]妄也)。</p><p>　　【四无惭愧僧】谓若有人投佛出家得出家已于所受持佛之禁戒一切毁犯无惭无愧不畏后世苦果是名无惭愧僧。</p><p>　　四种天(出大智度论)</p><p>　　【一世间天】谓世间国王虽居人世受享天福是名世间天。</p><p>　　【二生天】谓三界诸天因修戒善等福兼习禅定得生此天是名生天(三界者欲界色界无色界也戒善者即<a href=\"/remen/wujie.html\" class=\"keylink\" target=\"_blank\">五戒</a>十善也)。</p><p>　　【三净天】谓二乘之人因修空观断见思惑净尽是名净天(二乘者声闻乘缘觉乘也见思惑者谓意根对法尘起诸分别名见惑眼等五根对色等五尘起诸贪爱名思惑也)。</p><p>　　【四义天】谓十住菩萨善解诸法之义是名义天(十住者发心住治地住修行住生贵住具足住正心住不退住童真住法王子住灌顶住也)。</p><p>　　四禅变化(出大智度论)</p><p>　　变即转变化即幻化谓此四禅诸天于五欲胜妙之境悉能次第种种变化也(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【一初禅天二变化】初禅天二变化者一者能于初禅天中变化二者能于欲界变化也。</p><p>　　【二第二禅天三变化】第二禅天三变化者一者能于二禅天中变化二者能于初禅天中变化三者能于欲界变化也。</p><p>　　【三第三禅天四变化】第三禅天四变化者一者能于三禅天中变化二者能于二禅天中变化三者能于初禅天中变化四者能于欲界变化也。</p><p>　　【四第四禅天五变化】第四禅天五变化者一者能于四禅天中变化二者能于三禅天中变化三者能于二禅天中变化四者能于初禅天中变化五者能于欲界变化也。</p><p>　　四天华梵(出法华文句)</p><p>　　四天即四天王皆帝释之外臣也又称护世者以能护持世间故也(梵语释提桓因华言能天主言帝释者华梵兼举也)。</p><p>　　【一提头赖吒天王】梵语提头赖吒又云提多罗咤华言持国谓能护持国土也亦云安民谓令人民悉得安隐也居须弥山东黄金山(梵语须弥华言妙高)。</p><p>　　【二毗留勒叉天王】梵语毗留勒叉又云毗流离华言增长谓能令自他善根增长也居须弥山南琉璃山(梵语琉璃华言青色宝)。</p><p>　　【三毗留博义天王】梵语毗留博义又云毗流波义华言广目谓以其目广大过于人眼故也居须弥山西白银山。</p><p>　　【四毗沙门天王】梵语毗沙门华言多闻谓福德之名闻于四方故也居须弥山北水精山。</p><p>　　帝释四苑(出阿毗达磨大毗婆沙论)</p><p>　　梵语释提桓因华言能天主言帝释者梵华兼举也须弥山顶是诸天所住之处有城名曰善现乃帝释所都城有千门严饰壮丽中有殊胜殿种种妙宝具足庄严其城四隅有四台观金银等宝所成甚可爱乐城外四面面各一苑形皆正方中央各有一如意池八功德水盈满其中是彼诸天游戏之处也(八功德水者一澄清二清冷三甘美四轻软五润泽六安和七饮时除饥渴等八饮已长养诸根也)。</p><p>　　【一众车苑】谓帝释诸天若欲游玩随天福德之力种种宝车于此苑中自然出现。</p><p>　　【二粗恶苑】谓帝释诸天若欲斗战之时随其所须甲仗等器于此苑中自然出现。</p><p>　　【三杂林苑】谓帝释诸天若游此苑于诸众妙之境所玩皆同俱生胜喜。</p><p>　　【四喜林苑】谓帝释诸天若游此苑极妙欲尘种种皆集历观遍览喜乐无穷而不生厌。</p><p>　　四轮王(出长阿含经)</p><p>　　此四轮王长阿含经唯言金轮王有金轮宝现若据<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>则四王各有轮现也。</p><p>　　【一铁轮王】大智度论以人寿一增一减为一小劫谓人寿八万四千岁时历过百年寿减一岁如是减至十岁则止复过百年又增一岁如是增至二万岁时有铁轮王出独领南阎浮提一洲诸国有不顺化者王则现威列阵令其降伏然后于彼劝化人民修十善道是名铁轮王(劫梵语具云劫波华言分别时节梵语阎浮提华言胜金洲十善者不杀不盗不邪淫不<a href=\"/remen/wangyu.html\" class=\"keylink\" target=\"_blank\">妄语</a>不两舌不恶口不绮语不贪欲不嗔恚不邪见也)。</p><p>　　【二铜轮王】谓人寿增至四万岁时有铜轮王出领东弗于逮及南阎浮提二洲诸国有不顺化者王至彼国宣威布德令其归顺于是劝化人民修十善道是名铜轮王(梵语弗于逮华言胜身)。</p><p>　　【三银轮王】谓人寿增至六万岁时有银轮王出领东弗于逮南阎浮提西瞿耶尼三洲诸国有不顺化者王至彼国威严所加即便臣伏于是劝化人民修十善道是名银轮王(梵语瞿耶尼华言生货)。</p><p>　　【四金轮王】谓人寿增至八万四千岁时有金轮王出统领北郁单越等四洲以十五日沐浴升殿有金轮宝忽现于前轮有千辐光色具足若王欲往东方轮则东转王乃将诸兵众随其后行金轮宝前又有四神引导轮所住处王即止驾南西北方随轮所至亦复如是于四天下普劝人民修十善道是名金轮王(梵语郁单越华言胜处)。</p><p>　　轮王<a href=\"/remen/side.html%09\" class=\"keylink\" target=\"_blank\">四德</a>(出楼炭经)</p><p>　　【一大富】谓转轮王有珍宝田宅奴婢珠玉象马众多天下之人无有能及是为第一德。</p><p>　　【二端正姝好】谓转轮王端正姝好颜色无比天下之人无有能及是为第二德。</p><p>　　【三无疾病】谓转轮王常安隐无病天下之人无有能及是为第<a href=\"/remen/sande.html\" class=\"keylink\" target=\"_blank\">三德</a>。</p><p>　　【四长寿】谓转轮王常安隐长寿天下之人无有能及是为第四德。</p><p>　　四主(出法苑珠林)</p><p>　　四主者谓世间无轮王应运之时赡部洲地有四主焉(梵语赡部又云阎浮华言胜金)。</p><p>　　【一东人主】人主之国风俗机变仁义昭明其地和畅多人故名人主。</p><p>　　【二南象主】象主之国人则躁烈多习异术亦能清心释累出离生死其地暑湿宜象故名象主。</p><p>　　【三西宝主】宝主之国人无礼义惟重财贿其地临海多产宝贝故名宝主。</p><p>　　【四北马主】马主之国人则犷暴情忍杀戮其地寒劲宜马故名马主。</p><p>　　西域四姓(亦名梵生四姓出翻译名义)</p><p>　　谓四种人妄计我从梵天而生故称梵生<a href=\"/remen/poluomen.html\" class=\"keylink\" target=\"_blank\">婆罗门</a>自计从梵天口生刹帝利自计从梵天脐生毗舍自计从梵天胁生首陀自计从梵天脚生以此贡高自谓第一实非第一也。</p><p>　　【一婆罗门】梵语婆罗门华言净行或在家或出家世世相承以道学为业自称是梵天苗裔守道居贞洁白其操故谓之净行。</p><p>　　【二刹帝利】梵语刹帝利华言田主为世间大地之主即王种也。</p><p>　　【三昆舍】梵语毗舍亦云吠奢即商贾种也。</p><p>　　【四首陀】梵语首陀亦云戌陀罗即农人种也。</p><p>　　四王生八子(出释迦谱)</p><p>　　四王同出师子颊王各坐二子故通有八子也。</p><p>　　【一净饭王生二子】第一子梵语名悉达多华言顿吉以其生时诸吉祥瑞顿出现故即释迦牟尼佛也第二子梵语名难陀华言善欢喜从初慕道为名欢喜中胜故云善欢喜。</p><p>　　【二白饭王生二子】第一子梵语名调达华言天热以其生时人天等众心皆惊热故也第二子梵语名阿难华言欢喜又云庆喜以其生时举国欣庆故也从佛出家持三藏教(三藏者<a href=\"/remen/jingzang.html\" class=\"keylink\" target=\"_blank\">经藏</a><a href=\"/remen/lvzang.html\" class=\"keylink\" target=\"_blank\">律藏</a>论藏也)。</p><p>　　【三斛饭王生二子】第一子梵语名摩诃男(无翻)从佛出家即于鹿苑中最初得度第二子梵语名阿那律华言无灭又云无贫从佛出家所谓天眼第一者是也。</p><p>　　【四<a href=\"/remen/ganlu.html\" class=\"keylink\" target=\"_blank\">甘露</a>饭王生二子】第一子梵语名婆娑(无翻)第二子梵语名?提华言小贤从佛出家即于鹿苑中最初得度是也。</p><p>　　四辈(出翻译名义)</p><p>　　【一<a href=\"/remen/biqiu.html\" class=\"keylink\" target=\"_blank\">比丘</a>】梵语比丘华言乞士乞是乞求之名士是清雅之称谓出家之人上乞法以资慧命下乞食以资色身故名乞士。</p><p>　　【二<a href=\"/remen/biqiuni.html\" class=\"keylink\" target=\"_blank\">比丘尼</a>】梵语尼华言女佛初不度女人出家成道之后因姨母摩诃波阇波提恳求出家佛乃度之故名比丘尼(梵语摩诃波阇波提华言大爱道)。</p><p>　　【三优婆塞】梵语优婆塞华言清净士谓虽在家能持五戒清净自守又云近事男谓能持戒可亲近承事诸佛法故名优婆塞(五戒者不杀不盗不邪[淫-壬+(工/山)]不妄语不饮酒也)。</p><p>　　【四优婆夷】梵语优婆夷华言清净女谓虽在家亦能坚持五戒清净自守故名优婆夷。</p><p>　　人四生(亦名四种生出法苑珠林)</p><p>　　人四生者谓世间之人亦具卵胎湿化四种之生也。</p><p>　　【一卵生】卵生者谓依壳而出也婆沙论云昔有商人入海得一雌鹤遂生二卵卵渐湿熟生二童子端正聪明年长出家得阿罗汉大名世罗小名邬波世罗是也(梵语阿罗汉华言无学)。</p><p>　　【二胎生】胎生者谓含藏而生也谓世间之人含藏于母胎之中满足十月而生是也。</p><p>　　【三湿生】湿生者谓假湿而生也贤愚经云于过去世有大国王名曰善住其顶上歘生一疱(皮教切)后转转大便生童子颜貌端正即顶生王是也又经律异相云昔维耶离国有梵志家种一柰树生一榴节节生一枝去地七丈杪生诸枝形如偃盖即作栈(仕限切)阁登而视之见偃盖中乃有池水有一女儿在池水中是也(梵语维耶离华言广严梵语梵志华言净裔)。</p><p>　　【四化生】化生者谓无而忽有也涅盘经云佛与四众游行有比丘尼名阿罗婆忽于地中化生又劫初人皆是化生是也(四众者比丘比丘尼优婆塞优婆夷也)。</p><p>　　四种人(出成实论)</p><p>　　【一常没】谓人不能修习涅盘之法则不得出离生死大河故名常没(梵语涅盘华言灭度)。</p><p>　　【二暂出还没】谓人或生世间于信等五种善根不能坚固还复退失<a href=\"/remen/liuzhuan.html\" class=\"keylink\" target=\"_blank\">流转</a>生死故名暂出还没(五种善根者信根精进根念根定根慧根也)。</p><p>　　【三出观】谓人没于生死之河而能随顺涅盘之法欲求出离如人既没思欲得济故先观看方向故名出观。</p><p>　　【四得度】谓人具足修习涅盘之法则能截生死流到涅盘岸故名得度。</p><p>　　四法不得菩提(出地持经)</p><p>　　【一无善友】谓修行之人虽有精进之心而无善友知识为其说法开导终不能得佛果菩提也(梵语菩提华言道)。</p><p>　　【二谬受学】谓修行之人虽值善友知识种种说法而禀性愚钝于所受法错谬领解亦不能得佛果菩提也。</p><p>　　【三不精进】谓修行之人虽于受学之际不谬领解但自己<a href=\"/remen/xiedai.html\" class=\"keylink\" target=\"_blank\">懈怠</a>不能勇猛精进则亦不得佛果菩提也。</p><p>　　【四不调伏】谓修行之人虽闻正法精进勤修然善根未熟久远已来不能调伏其心则亦不得佛果菩提也。</p><p>　　四人果报(出法苑珠林)</p><p>　　【一先苦后乐】谓或有人先生卑贱家衣食不充受诸困苦然心无邪见自念我于宿世不行布施不修福德恒值贫贱即便忏悔改往所作修于善行后生人中多饶财宝无所缺乏是名先苦后乐。</p><p>　　【二先乐后苦】谓或有人先生富贵之家衣食充足受诸快乐然心怀邪见不能布施修福多造恶业后生<a href=\"/remen/diyu.html\" class=\"keylink\" target=\"_blank\">地狱</a>受种种苦若生人中贫穷丑陋无有衣食是名先乐后苦。</p><p>　　【三先苦后苦】谓或有人先生贫贱家衣食不充受诸逼迫复怀邪见习诸恶法后堕地狱受种种苦若生人中又极贫贱衣食不充是名先苦后苦。</p><p>　　【四先乐后乐】谓或有人先生富贵家多诸财宝受诸快乐复能敬重<a href=\"/remen/sanbao.html\" class=\"keylink\" target=\"_blank\">三宝</a>布施修福后生人天中恒受富贵多饶财宝称意自在是名先乐后乐(三宝者佛宝法宝僧宝也)。</p><p>　　四种业报(出法苑珠林)</p><p>　　【一现报】现报者谓今生作极善极恶之业即于今生现受<a href=\"/remen/shane.html\" class=\"keylink\" target=\"_blank\">善恶</a>之果报也。</p><p>　　【二生报】生报者谓今生作善恶业来世身中受善恶果报也。</p><p>　　【三后报】后报者谓今身造业来世未受多生之后乃受果报也。</p><p>　　【四无报】无报者谓由无记业而受不善不恶之果报也(无记业者即不善不恶之业无所记忆故名无记)。</p><p>　　四报定不定(出法苑珠林)</p><p>　　四报定不定者又于前无报中开出四种也。</p><p>　　【一时定报不定】时即时节报即果报谓于三时决定不改由业有可转故受报不定是名时定报不定(三时者谓现报生报后报也)。</p><p>　　【二报定时不定】谓业力定故报不可改然时有可转故时节不定是名报定时不定。</p><p>　　【三时报俱定】谓由业报定故时节亦定是名时报俱定。</p><p>　　【四时报俱不定】谓由业不决定故时报亦不定也盖因众生之业有轻有重故受报之时有远有近随其因缘先后不定是名时报俱不定。</p><p>　　四有(出宗镜录)</p><p>　　<a href=\"/remen/yinguo.html\" class=\"keylink\" target=\"_blank\">因果</a>不亡曰有谓众生作业感果果必由因因果相酬则有生死既有生死必有色身既有色身必经中阴轮转不息则成四有(中阴者谓人初死之后未曾托生故名中阴)。</p><p>　　【一生有】谓从中阴来托母胎一念<a href=\"/remen/shixin.html\" class=\"keylink\" target=\"_blank\">识心</a>相续<a href=\"/remen/wuyun.html\" class=\"keylink\" target=\"_blank\">五蕴</a>由此生起是名生有(五蕴者色蕴受蕴想蕴行蕴识蕴也)。</p><p>　　【二本有】谓已生之后未死之前于其中间所有五蕴色身是业报之本是名本有。</p><p>　　【三死有】谓本有之后中有之前五蕴业果色身一时坏灭是名死有。</p><p>　　【四中有】即中阴也谓已死之后未生之前于其中间识未托胎是名中有。</p><p>　　四胎相(出阿毗达磨俱舍论)</p><p>　　【一正知入不正知住出】谓转轮王宿世曾修广大之福其业最胜但知入胎不能正知住胎出胎也(正知犹明知也)。</p><p>　　【二正知入住不正知出】谓独觉之人久习多闻其智最胜但正知入胎住胎不能正知出胎也。</p><p>　　【三俱正知入住出】谓菩萨旷劫修行福德智慧俱胜故能正知入胎住胎出胎也。</p><p>　　【四俱不正知】谓<a href=\"/remen/liudao.html\" class=\"keylink\" target=\"_blank\">六道</a>众生有情之类若福微薄者入母胎时或见大风大雨或众声威逼遂见己身入于密草稠林住在此中复从此出若福厚大者入母胎时自见己身或处妙好园林或居胜台殿住在此中复从此出于入住出胎皆不能知也(六道者天道人道修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a>地狱道也)。</p><p>　　五根有四事增上(出五事毗婆沙论)</p><p>　　五根者眼耳鼻舌身也增上犹增胜也。</p><p>　　【一庄严身】庄严端庄严饰也谓眼耳鼻舌庄严于身然后完美于此诸根若阙一者便成残陋若不缺者全美增胜是为庄严身也。</p><p>　　【二导养身】导养者导引资养也谓眼能见安危之色耳能闻美恶之声鼻能嗅香臭之气舌能尝甜苦之味如是等诸识于色声气味若好若恶皆能分别导引于身就好避恶令身增胜是为导养身也。</p><p>　　【三生识】识即分别之义谓眼对色耳对声鼻对香舌对味身对触而能生于分别之识及相应法俱得增胜是为生识也。</p><p>　　【四不共事】谓眼惟见色耳惟闻声鼻惟嗅香舌惟尝味身惟觉触如是诸根各有所用不相杂乱于本根相应之法自能增胜是为不共事也。</p><p>　　四增盛(出阿毗达磨毗婆沙论)</p><p>　　【一寿量增盛】谓劫末时此赡部洲人寿减至十岁后复渐增展转增至八万岁是名寿量增盛(劫梵语具云劫波华言分别时节梵语赡部又云阎浮华言胜金)。</p><p>　　【二有情增盛】有情即众生也谓劫末时此赡部洲惟余万人后复渐增展转无数于劫增时其地广博严净人民淳善福德以其人民加众是名有情增盛。</p><p>　　【三资具增盛】资具者资生之具也谓劫末时此赡部洲人民饥馑以稊稗等为上妙食至劫增时安隐丰乐种种地味自然出生乃至谷果等类渐渐充足是名资具增盛。</p><p>　　【四善品增盛】善品者善人所修诸道品也谓劫末时世间有情广造十恶之业不修善道至劫增时人民广修十善及诸道品是名善品增盛(十恶者一<a href=\"/remen/shasheng.html\" class=\"keylink\" target=\"_blank\">杀生</a>二偷盗三邪[淫-壬+(工/山)]四妄语五两舌六恶口七绮语八贪欲九嗔恚十邪见也十善者不杀生不偷盗不邪[淫-壬+(工/山)]不妄语不两舌不恶口不绮语不贪欲不嗔恚不邪见也)。</p><p>　　四力(出地持经)</p><p>　　【一自力】谓世间之人宿有善种不假他人教诫而自能以精进勇猛之力发<a href=\"/remen/putixin.html\" class=\"keylink\" target=\"_blank\">菩提心</a>是名自力(梵语菩提华言道)。</p><p>　　【二他力】谓世间之人或因他人教诫或因他事感动遂发菩提之心则是藉他之力是名他力。</p><p>　　【三因力】谓世间之人先世修习大乘之法今因见佛及诸菩萨叹说无上佛道遂发菩提之心是名因力。</p><p>　　【四方便力】谓世间之人于现世中亲近善友知识闻其善巧方便说法遂发菩提之心是名方便力。</p><p>　　四恩(出本生心地观经)</p><p>　　【一父母恩】经云父有慈恩母有悲恩盖父母长养之恩广大无比若有男女背恩不顺死即堕于地狱饿鬼畜生若有男女<a href=\"/remen/xiaoyang.html\" class=\"keylink\" target=\"_blank\">孝养</a>父母承顺无违常为诸天护念福乐无尽纵能一日三时割自身肉以养父母尚未能报一日之恩也。</p><p>　　【二众生恩】经云即无始来一切众生轮转五道于多生中互为父母以互为父母故一切男子即是慈父一切女人即是悲母以是因缘诸众生类亦有大恩犹如现在父母等无差别也(五道者天道人道鬼道畜生道地狱道也)。</p><p>　　【三国王恩】经云国王福德最胜虽生人间得自在故于其国界山河大地尽属国王一人福德胜过一切众生之福又以正法治世能使众生悉皆安乐若王国内一人修善其所作福七分之中修善之人自得五分国王常获二分以依于王而得修善故也王若以善法化世诸天善神常来守护若有恶人而生逆心于须?顷福自消灭命终当堕地狱备受诸苦所以者何是诸众生由不知国王恩故起诸恶逆得如是报若有人民能行<a href=\"/remen/shanxin.html\" class=\"keylink\" target=\"_blank\">善心</a>敬辅仁王尊重如佛是人现世安隐丰乐所以者何一切国王于过去时曾受如来清净禁戒常为人王安隐快乐以是因缘违顺果报其速如影随形如响应声也。</p><p>　　【四三宝恩】三宝即佛法僧可尊可贵名之为宝经云三宝利乐众生无有休息功德宝山巍巍无比福德甚深犹如大海智慧无碍等于<a href=\"/remen/xukong.html\" class=\"keylink\" target=\"_blank\">虚空</a>一切众生由烦恼<a href=\"/remen/yezhang.html\" class=\"keylink\" target=\"_blank\">业障</a>沉沦<a href=\"/remen/kuhai.html\" class=\"keylink\" target=\"_blank\">苦海</a>生死无穷三宝出世作大船师能截爱流超升<a href=\"/remen/bian.html\" class=\"keylink\" target=\"_blank\">彼岸</a>故恩难报也。</p><p>　　四恩(出释氏要览)</p><p>　　【一国王恩】谓出家之人国王听许方得出家又蒙治化之力无强弱陵逼之忧而得安居山林进修道业兼复饮食水土皆属国王是为国王恩。</p><p>　　【二父母恩】谓禀父母遗体而得成人其生成养育之恩如天罔极复令出家进修道业是为父母恩。</p><p>　　【三师友恩】谓出家之人蒙师剃度教诲授以经业及得善友讲明妙道开发慧性是为师友恩。</p><p>　　【四檀越恩】梵语檀华言施谓出家之人凡所资身饮食衣服等物皆由施者供给遂得安身办道是为檀越恩。</p><p>　　四难(出<a href=\"/fojing/miaofalianhuajing/\" class=\"keylink\" target=\"_blank\">法华经</a>文句)</p><p>　　【一值佛难】谓众生因无始惑业<a href=\"/remen/lunhui.html\" class=\"keylink\" target=\"_blank\">轮回</a>六道之中四趣不得见佛闻法固不在言设得人身若生在东西北三洲者佛不出现于彼皆不见佛得生南洲而或居边地或着邪见佛虽出世如是等人亦不得见佛而况佛不常出值遇良难故经云诸佛兴出世悬远值遇难此举人之值佛难也(六道者天道人道修罗道饿鬼道畜生道地狱道四趣但除人天也)。</p><p>　　【二说法难】谓如来出世本欲便说大乘之法盖缘机器不纯不得已而权说三乘之法委曲调停方堪入实所以历四十余年更三百余会最后至于法华会上方显真实故经云正使出于世说是法复难此举大法之难说也。</p><p>　　【三闻法难】谓一乘圆顿之法微妙甚深难解难入非利根上智之士闻则惑耳惊心生疑起谤如法华会上五千人等虽<a href=\"/remen/fanyin.html\" class=\"keylink\" target=\"_blank\">梵音</a>盈耳犹乃退席而去故经云无量无数劫闻是法亦难此举闻法难也。</p><p>　　【四信受难】谓一乘圆顿之法唯谈中道实相之理乃是果佛所证非彼三乘所知然如来出世直欲人人信受此法以致四十余年渐次调停后至法华会上佛初为上根之人作法说唯身子得悟次为中根之人作譬喻说唯四大<a href=\"/remen/dizi.html\" class=\"keylink\" target=\"_blank\">弟子</a>得悟又次为下根之人作宿世因缘说千二百声闻方始得悟故经云能听是法者斯人亦复难此举信受难也(法说者作三乘一乘而说譬喻说者作三车一车而说故文句云上根已悟中下未了故须作喻还譬上法也宿世因缘者如为陈如明系珠缘而领解阿难引空王缘而授记之类四大弟子即须菩提迦旃延<a href=\"/remen/jiaye.html\" class=\"keylink\" target=\"_blank\">迦叶</a>目犍连也)。</p><p>　　四事不可久保(出出曜经)</p><p>　　经云有一孤母而丧其子忧恼失意来白于佛佛即以此四事告之。</p><p>　　【一常必<a href=\"/remen/wuchang.html\" class=\"keylink\" target=\"_blank\">无常</a>】世间之相一一无常假令万劫之久铁石之坚须弥之高大海之广终为无常之所坏灭是故常不可久保也(梵语须弥华言妙高)。</p><p>　　【二富贵必贫贱】世间之事盛必有衰盈必有亏此理之必然也盖富贵虽命于天而理有不可常者故今之富贵安知异时而不贫贱故富之与贵亦不可久保也。</p><p>　　【三会合必别离】人之生世离必有会合必有离此理之自然而非人意之所能必故今之会合安知异时而不别离故会合亦不可久保也。</p><p>　　【四强健必死】人之处世生必有死此理之常是故年虽强健终归坏灭岂山石空海之所可避耶是故强健亦不可久保也(山石空海者经云非空非海中非入山石间无有地方所脱之不受死是也)。</p><p>　　四不可得(出诸经要集)</p><p>　　佛告诸比丘世有四事不可得免古今已来天地成立无免此苦以斯四苦佛兴于世令诸众生咸得脱离(梵语比丘华言乞士)。</p><p>　　【一常少不可得】谓年幼之时发黑齿白形貌光泽众人瞻戴莫不爱敬一旦老耄头白齿落短气呻吟欲使常少不至老者终不可得。</p><p>　　【二无病不可得】谓身体强健行步轻便一旦疾病伏着床枕不能动转欲使常安无病终不可得。</p><p>　　【三长寿不可得】谓欲求长寿五欲自恣放心逸意将期永久无常卒至忽然命终欲求长寿终不可得(五欲者色欲声欲香欲味欲触欲也)。</p><p>　　【四不死不可得】谓父母兄弟妻妾子息欢娱笑乐意可常得无常卒至?神独逝欲求不死终不可得。</p><p>　　四山(出别译杂阿含经)</p><p>　　佛在给孤独园语波斯匿王云有大石山上连于天下连于地从东方来所历之处卉木<a href=\"/remen/conglin.html\" class=\"keylink\" target=\"_blank\">丛林</a>有生之类悉皆摧碎南西北方亦复如是以此四山喻众生老病死衰之四相也(梵语波斯匿华言胜军)。</p><p>　　【一老山】谓人之老迈形色枯悴精神昏昧发白面皱逮将不久则彼少年端美之相悉皆变坏如彼大山来时摧损于物不可免者故经言老山能坏一切壮年盛色也。</p><p>　　【二病山】谓人之四大不调或寒或热生种种病能使身力疲败精神减损如彼大山来时损一切物莫可避者故经言病山能坏一切强健也。</p><p>　　【三死山】谓人身殒命终四大诸根悉归磨灭如彼大山来时万物一时摧碎莫可御者故经言死山能坏一切<a href=\"/remen/shouming.html\" class=\"keylink\" target=\"_blank\">寿命</a>也(四大者地大水大火大风大也)。</p><p>　　【四衰耗山】谓人之生迫于衰耗势力既去赀财亦空名称不闻志意消沮如彼大山来时损坏于物莫可逃者故经言衰耗之山能坏一切荣华富贵也。</p><p>　　四种死(出阿毗昙毗婆沙论)</p><p>　　【一寿尽财不尽死】谓如有人由宿业故报寿既短于现生中复不积善作福但经营生理多求财物其寿已尽积蓄尚多是名寿尽财不尽死。</p><p>　　【二财尽寿不尽死】谓如有人不能经营生理少有财物寿虽未尽积蓄素无或因饥饿或由冻苦遂致于死是名财尽寿不尽死。</p><p>　　【三寿尽财尽死】谓如有人作短寿业又不能经营财物一旦寿尽其财亦尽是名寿尽财尽死。</p><p>　　【四寿不尽财不尽死】谓如有人广作寿业广作财业其财未尽其寿未尽以余因缘忽遭横死是名寿不尽财不尽死。</p></div>"
},{
    "title": "大明三藏法数卷第十二",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第十二　　　　　池四</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　四仙避死(出出曜经)</p><p>　　昔有梵志兄弟四人各得五通自知命促却后七日皆当命终共相议言我等既得五通以己神力何所不办岂不能避此难也四人虽各往避死终不免佛以道眼观见其死终不可避而说偈曰非空非海中非入山石间无有地方所脱之不受死(梵语梵志华言净裔五通者一足不履地二知人心命三回眼千里四呼名即至五石壁无碍也)。</p><p>　　【一入海】入海者言吾入大海上不至表下不至底正处中间<a href=\"/remen/wuchang.html\" class=\"keylink\" target=\"_blank\">无常</a>杀鬼焉知我处七日期满命亦终尽。</p><p>　　【二入山】入山者言吾入须弥山擘山两开入中还合无常杀鬼焉知我处七日期满命亦终尽(梵语须弥华言妙高)。</p><p>　　【三隐空】隐空者言吾踊身<a href=\"/remen/xukong.html\" class=\"keylink\" target=\"_blank\">虚空</a>中隐形无迹无常杀鬼焉知我处七日期满自空堕地而死犹如果熟自然脱落。</p><p>　　【四居廛】居廛者言吾当隐居大市之中众人猥闹各不相识无常杀鬼随得一人何必取吾七日期满于众人中亦自命终。</p><p>　　四种死生(出杂阿含经)</p><p>　　波斯匿王白佛言云何为<a href=\"/remen/poluomen.html\" class=\"keylink\" target=\"_blank\">婆罗门</a>死还生婆罗门家及刹帝利毗舍首陀家耶佛言当知死生有四种不同(梵语波斯匿华言胜军梵语婆罗门华言净行梵语刹帝利华言王种梵语毗舍华言商贾梵语首陀华言农人)。</p><p>　　【一从冥入冥】冥即暗也谓世<a href=\"/remen/rensheng.html\" class=\"keylink\" target=\"_blank\">人生</a>卑贱家或旃陀罗家及余种种下贱之家贫穷活命形体憔悴而复作卑贱之业名之为冥处此冥中复行身口意恶业死堕恶趣是为从冥入冥(梵语旃陀罗华言屠者恶趣即饿鬼畜生<a href=\"/remen/diyu.html\" class=\"keylink\" target=\"_blank\">地狱</a>也)。</p><p>　　【二从冥入明】谓世人生卑贱家乃至作诸鄙恶之业名之为冥于此冥中能行身口意善业身坏命终生于人天是为从冥入明。</p><p>　　【三从明入冥】谓世人生富贵家若刹帝利婆罗门长者家受身端正多财多智名之为明于此明中行身口意恶业身坏命终当生恶趣受无量苦是为从明入冥。</p><p>　　【四从明入明】谓世人生富贵家乃至形相端严名之为明于此明中行身口意善业勤修福德身坏命终天上受生是为从明入明。</p><p>　　菩萨四心(出<a href=\"/fojing/jingangjing/39210.html\" class=\"keylink\" target=\"_blank\">金刚经</a>论)</p><p>　　菩萨梵语具云<a href=\"/remen/puti.html\" class=\"keylink\" target=\"_blank\">菩提</a>萨埵华言觉有情谓菩萨发此四种心度诸<a href=\"/remen/zhongsheng.html\" class=\"keylink\" target=\"_blank\">众生</a>故天亲颂曰广大第一常其心不颠倒是也。</p><p>　　【一广大心】谓菩萨<a href=\"/remen/faxin.html\" class=\"keylink\" target=\"_blank\">发心</a>度生欲令<a href=\"/remen/sanjie.html\" class=\"keylink\" target=\"_blank\">三界</a>四生之类普皆济度无一众生而不度者所度众生无量无边是名广大心(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也四生者卵生胎生湿生化生也)。</p><p>　　【二第一心】谓菩萨度脱三界四生之类不欲令证声闻小果要皆令入无余<a href=\"/remen/niepan.html\" class=\"keylink\" target=\"_blank\">涅盘</a>是名第一心(梵语涅盘华言灭度无余涅盘者惑业与身俱灭名曰无余)。</p><p>　　【三常心】谓菩萨度无量无数无边众生了知众生本来空寂实无众生得灭度者虽无众生可度而度生之心常无懈倦是名常心。</p><p>　　【四不颠倒心】谓菩萨度生若有我人等相即非菩萨菩萨了知我人等相本来皆空无能度者是名不颠倒心(我人者于色受想行识<a href=\"/remen/wuyin.html\" class=\"keylink\" target=\"_blank\">五阴</a>上强立主宰名我复计为人名人也)。</p><p>　　四无量心(出法界次第)</p><p>　　四无量心者慈悲喜舍也通名无量者谓菩萨利他之心广大也所缘众生既无量而能缘之心亦无量也(菩萨梵语具云菩提萨埵华言觉有情)。</p><p>　　【一慈无量心】慈名爱念即与乐之心也谓菩萨爱念一切众生常求乐事随彼所求而<a href=\"/remen/154932.html\" class=\"keylink\" target=\"_blank\">饶益</a>之故名慈无量心。</p><p>　　【二悲无量心】悲名愍伤即?苦之心也谓菩萨愍念一切众生受种种苦常怀悲心拯救济?令其得脱故名悲无量心。</p><p>　　【三喜无量心】谓菩萨庆他众生离苦得乐其心悦豫欣庆无量故名喜无量心。</p><p>　　【四舍无量心】谓菩萨于所缘众生无憎爱心名之为舍复念一切众生同得无憎无爱无瞋无恨无怨无恼故名舍无量心。</p><p>　　四种<a href=\"/remen/xinxing1.html\" class=\"keylink\" target=\"_blank\">信心</a>(出起信论)</p><p>　　【一信根本】谓真如之法诸佛所师众行之源能爱乐者即是信于根本故云信根本。</p><p>　　【二信佛】谓信佛有无量<a href=\"/remen/gongde.html\" class=\"keylink\" target=\"_blank\">功德</a>常念亲近<a href=\"/remen/gongyang.html\" class=\"keylink\" target=\"_blank\">供养</a>恭敬发起善根求一切智故云信佛。</p><p>　　【三信法】谓信受诸佛所说之法有大利益常念<a href=\"/remen/xiuxing.html\" class=\"keylink\" target=\"_blank\">修行</a>故云信法。</p><p>　　【四信僧】谓信僧能正修行自利利他常乐亲近求学其道故云信僧。</p><p>　　四缘发<a href=\"/remen/putixin.html\" class=\"keylink\" target=\"_blank\">菩提心</a>(出地持经)</p><p>　　【一见闻为增上缘】增上即增进之义谓<a href=\"/remen/shijian.html\" class=\"keylink\" target=\"_blank\">世间</a>之人或见或闻诸佛菩萨有不可思议<a href=\"/remen/shentong.html\" class=\"keylink\" target=\"_blank\">神通</a>变化之事既见闻已即发是念是佛菩萨功行具足能为如是诸变化事以此见闻为增上缘故乐佛大智发菩提心(梵语菩提华言道)。</p><p>　　【二闻法为增上缘】谓世间之人虽不见闻诸佛菩萨神通变化但闻<a href=\"/remen/shuofa.html\" class=\"keylink\" target=\"_blank\">说法</a>赞叹菩提及大乘法彼人闻已则<a href=\"/remen/huanxi.html\" class=\"keylink\" target=\"_blank\">欢喜</a>信乐以此闻法为增上缘故乐佛大智发菩提心。</p><p>　　【三<a href=\"/remen/hufa.html\" class=\"keylink\" target=\"_blank\">护法</a>为增上缘】谓世间之人虽不闻法或见法欲灭之相遂作是念无量众生造诸恶业当遭大苦我今修<a href=\"/remen/pusadao.html\" class=\"keylink\" target=\"_blank\">菩萨道</a>护持<a href=\"/remen/zhengfa.html\" class=\"keylink\" target=\"_blank\">正法</a>为诸众生灭无量苦以此护法为增上缘故乐佛大智发菩提心。</p><p>　　【四发心为增上缘】谓世间之人虽不见法灭之相但见恶世众生为<a href=\"/remen/fannao.html\" class=\"keylink\" target=\"_blank\">烦恼</a>所障不能出离<a href=\"/remen/shengsi.html\" class=\"keylink\" target=\"_blank\">生死</a>遂作是念于此恶世尚不能发二乘之愿况能志求无上菩提我当发心亦令他发以此发心为增上缘故乐佛大智发菩提心(二乘者声闻乘缘觉乘也)。</p><p>　　菩萨四法(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一善修事业】谓修菩萨<a href=\"/remen/xingzhe.html\" class=\"keylink\" target=\"_blank\">行者</a>于种种财法惠施众生无所吝惜诸佛<a href=\"/remen/jielv.html\" class=\"keylink\" target=\"_blank\">戒律</a>坚守护持遇诸苦难忍受无悔诸正法行<a href=\"/remen/jingjin.html\" class=\"keylink\" target=\"_blank\">精进</a>无怠安住<a href=\"/remen/chanding.html\" class=\"keylink\" target=\"_blank\">禅定</a>心不散乱以正<a href=\"/remen/zhihui.html\" class=\"keylink\" target=\"_blank\">智慧</a>照了诸法乃至种种行业皆悉修习是为善修事业(菩萨梵语具云菩提萨埵华言觉有情)。</p><p>　　【二方便善巧】谓修菩萨行者于诸有情或于圣教有未入者令其趣入已趣入者令其成熟已成熟者令其<a href=\"/remen/jietuo.html\" class=\"keylink\" target=\"_blank\">解脱</a>乃至诸戒<a href=\"/remen/lvyi.html\" class=\"keylink\" target=\"_blank\">律仪</a><a href=\"/remen/shouchi.html\" class=\"keylink\" target=\"_blank\">受持</a>毁犯种种方便令诸有情皆得利益是为方便善巧。</p><p>　　【三饶益于他】谓修菩萨行者于诸有情或以<a href=\"/remen/bushi.html\" class=\"keylink\" target=\"_blank\">布施</a>或以爱语或作利他之行或与随类同事令其皆得安乐是为饶益于他。</p><p>　　【四无倒<a href=\"/remen/huixiang.html\" class=\"keylink\" target=\"_blank\">回向</a>】谓修菩萨行者于己所修一切善业及方便善巧饶益之行以净信心回向于他而求无上正等菩提终不以此所集善根倒求世间<a href=\"/remen/guobao.html\" class=\"keylink\" target=\"_blank\">果报</a>是为无倒回向。</p><p>　　四种法为菩萨实德(出大宝积正法经)</p><p>　　【一入空解脱门】谓菩萨观一切法皆从<a href=\"/remen/yinyuan1.html\" class=\"keylink\" target=\"_blank\">因缘</a>和合而生无作无受如是通达名空解脱是为菩萨实德(菩萨梵语具云菩提萨埵华言觉有情)。</p><p>　　【二入<a href=\"/remen/wuwo.html\" class=\"keylink\" target=\"_blank\">无我</a>无愿门】谓菩萨观一切法皆无有我而于三界之中无所愿求虽得涅盘恒起大悲乐度众生是为菩萨实德(三界者欲界色界无色界也梵语涅盘华言灭度)。</p><p>　　【三巧施方便】谓菩萨广运慈悲之心于三界中巧施方便不住涅盘仍复出入生死化度众生是为菩萨实德。</p><p>　　【四施不求报】谓菩萨广运慈悲之心愍诸有情广行给施平等无厌了达性空而不求于果报是为菩萨实德。</p><p>　　四摄法(出法界次第)</p><p>　　此四通言摄者摄即摄受也谓菩萨欲化导众生必须以此四法摄受使其依附然后导以大乘正道故维摩经云先以欲钩牵后令入佛智是也(菩萨梵语具云菩提萨埵华言觉有情)。</p><p>　　【一布施摄】谓菩萨以财法二种布施摄众生也若众生乐财即以财施摄之若众生乐法即以法施摄之众生既蒙二施利益因是生亲爱心依附受道得住真理故名布施摄。</p><p>　　【二爱语摄】谓菩萨随顺众生根性善言慰喻则一切众生乐闻善言因是生亲爱心依附受道得住真理故名爱语摄。</p><p>　　【三利行摄】谓菩萨起身口意善行利益一切众生因是生亲爱心依附受道得住真理故名利行摄。</p><p>　　【四同事摄】谓菩萨以<a href=\"/remen/fayan.html\" class=\"keylink\" target=\"_blank\">法眼</a>明见众生根性随其所乐即分形示现同其所作使其各沾利益因是生亲爱心依附受道得住真理故名同事摄。</p><p>　　四法集善根(出大宝积正法经)</p><p>　　【一乐住林间】谓修菩萨行者当离愦闹住于山林空闲之处寂静宴默思惟正道而广集一切善根也。</p><p>　　【二四事摄物】四事者布施爱语利行同事也谓修菩萨行者自行既充必须外引众生同己所行之道是以常行布施周其贫乏复以爱语安慰开谕起诸利行同其事业而广集一切善根也。</p><p>　　【三舍身求法】谓修菩萨行者乐求大乘之法其心勇猛虽弃舍身命亦复无所顾惜而广集一切善根也。</p><p>　　【四勤行精进】谓修菩萨行者誓欲求就<a href=\"/remen/foguo.html\" class=\"keylink\" target=\"_blank\">佛果</a>是以勤加精进无少<a href=\"/remen/xiedai.html\" class=\"keylink\" target=\"_blank\">懈怠</a>而广集一切善根也。</p><p>　　四善法(出涅盘经)</p><p>　　【一近善知识】谓善知识常谈善法若人亲近则得灭除一切恶法增长一切善根也。</p><p>　　【二能听受法】谓既亲近善知识又能听受正法生长善根也。</p><p>　　【三能思惟义】谓既闻正法即当思惟微妙之义而契会于心也。</p><p>　　【四如说修行】谓既能思惟正法之义当如所说而修其行则能脱烦恼生死之苦证真空寂灭之道也。</p><p>　　菩萨四法门(出如来不思议秘密大乘经)</p><p>　　【一智门】谓菩萨以大智慧善知一切众生根性随顺调伏令其解脱是为菩萨智门(菩萨梵语具云菩提萨埵华言觉有情)。</p><p>　　【二慧门】谓菩萨以大妙慧为诸众生分别宣说深法句义亦欲令其开发慧性照了万法本来空寂是为菩萨慧门。</p><p>　　【三陀罗尼门】梵语陀罗尼华言总持以其持善不散持恶不生也盖菩萨以总持之法随顺一切众生言音开导正信令其灭诸恶心而行一切善法是为菩萨陀罗尼门。</p><p>　　【四无碍解门】谓菩萨以无碍智解为诸众生宣说无尽甚深法义亦欲令其获无碍解是为菩萨无碍解门。</p><p>　　在家人四种具足法(出杂阿含经)</p><p>　　【一信具足】谓在家之人于如来所起敬信心闻胜妙法心开意解不生疑谤信根坚固是名信具足。</p><p>　　【二戒具足】谓在家之人起净信心受佛禁戒不杀不盗不邪[淫-壬+(工/山)]不<a href=\"/remen/wangyu.html\" class=\"keylink\" target=\"_blank\">妄语</a>不饮酒持此<a href=\"/remen/wujie.html\" class=\"keylink\" target=\"_blank\">五戒</a>一无毁犯是名戒具足。</p><p>　　【三施具足】谓在家之人受前戒法能于一切所有之财不悭不惜施济贫乏修此舍行是名施具足。</p><p>　　【四慧具足】谓在家之人既<a href=\"/remen/shoujie.html\" class=\"keylink\" target=\"_blank\">受戒</a>行施当以智慧观察此身虚假不实由贪瞋痴起诸烦恼招集无量生死之苦能修善道证涅盘乐是名慧具足(梵语涅盘华言灭度)。</p><p>　　四弘誓(出<a href=\"/remen/zhiguan.html\" class=\"keylink\" target=\"_blank\">止观</a>大意)</p><p>　　弘广也誓制也谓菩萨广发誓愿要制其心志求满足也(菩萨梵语具云菩提萨埵华言觉有情)。</p><p>　　【一众生无边誓愿度】此依苦谛境而发誓也谓菩萨遍观<a href=\"/remen/liudao.html\" class=\"keylink\" target=\"_blank\">六道</a>众生等类无量无边皆被生死诸苦所逼一一不虚故发誓愿欲度脱之令出三界故云众生无边誓愿度(六道者天道人道修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a>地狱道也三界者欲界色界无色界也)。</p><p>　　【二烦恼无数誓愿断】此依集谛境而发誓也谓菩萨谛审烦恼惑业无量无边能招集生死苦果<a href=\"/remen/liuzhuan.html\" class=\"keylink\" target=\"_blank\">流转</a>三界无有穷尽故发誓愿欲断除之而使六道众生悉亦断除令出三界故云烦恼无数誓愿断。</p><p>　　【三法门无尽誓愿知】此依道谛境而发誓也谓菩萨谛审一切道法无穷无尽能通至涅盘自既知已亦令一切众生证知故云法门无尽誓愿知(梵语涅盘华言灭度)。</p><p>　　【四佛道无上誓愿成】此依灭谛境而发誓也谓菩萨谛审菩提之果最胜无有过上自成就已普愿一切众生咸皆成就故云佛道无上誓愿成(梵语菩提华言道)。</p><p>　　四弘誓愿(出法界次第)</p><p>　　【一未度者令度】度即<a href=\"/remen/chaodu.html\" class=\"keylink\" target=\"_blank\">超度</a>也谓众生未度生死苦者令其得度也。</p><p>　　【二未解者令解】解即解脱也谓众生未解烦恼业缚者令其得解也。</p><p>　　【三未安者令安】安即安住也谓众生未能安住于<a href=\"/remen/jiedinghui.html\" class=\"keylink\" target=\"_blank\">戒定慧</a>而修行者令其得安住也。</p><p>　　【四未涅盘者令得涅盘】梵语涅盘华言灭度谓众生未灭生死之苦者令其灭之而得证于涅盘也(灭度者谓大患永灭超度三界也)。</p><p>　　菩萨四弘誓(出陀罗尼杂集)</p><p>　　【一心如大地】谓愿我心如大地长养众生道芽善种皆成圣果。</p><p>　　【二心如桥舡】谓愿我心如桥舡运度众生不滞中流达于<a href=\"/remen/bian.html\" class=\"keylink\" target=\"_blank\">彼岸</a>。</p><p>　　【三心如大海】谓愿我心如大海涵育众生同得真源沾于法味。</p><p>　　【四身如虚空】谓愿我身如虚空包含万物与诸众生平等无二同证法性。</p><p>　　四梵福(出增一阿含经)</p><p>　　【一未起塔处起塔】塔梵语具云塔婆华言高显谓人能起塔者当来之世受初禅天福经云若有善信男<a href=\"/remen/zinv.html\" class=\"keylink\" target=\"_blank\">子女</a>人求梵天福者未曾起塔婆处于中能起是为初受梵天之福也。</p><p>　　【二补治故寺】谓修补破坏故寺当来之世受二禅天福经云补治故寺是为第二受梵天之福也。</p><p>　　【三和合圣众】谓修习圣道之众常令和合不使离散当来之世受三禅天福经云和合圣众是为第三受梵天之福也。</p><p>　　【四劝转法轮】谓闻佛成道即当劝请转于法轮利益众生当来之世受四禅天福经云菩萨初转法轮若人能劝转者是为第四受梵天之福也。</p><p>　　四法生福(出大宝积正法经)</p><p>　　（一恒行法施）谓修菩萨行者当以如来所说正法广为一切众生而作利益于己之心无复吝惜是以无量福德由此而生也(菩萨梵语具云菩提萨埵华言觉有情)（二起大悲心）谓修菩萨行者常运大悲心利益一切于诸<a href=\"/remen/pojie.html\" class=\"keylink\" target=\"_blank\">破戒</a>众生方便遮止不令为恶是以无量福德由此而生也。</p><p>　　【三化诸有情】谓修菩萨行者常以利他为心广化一切有情令发菩提之心修习妙行成就佛果是以无量福德由此而生也(梵语菩提华言道)。</p><p>　　【四忍辱救护】谓修菩萨行者常应广运大悲之心于诸下劣不善之人设以横逆而加于我不惟忍受其辱抑且方便救护使其改恶迁善是以无量福德由此而生也。</p><p>　　入道四行(出正宗记并稽古略)</p><p>　　达磨大师谓二祖可大师曰夫入道多涂要而言之不出理行而已谓理入者则藉教悟宗深信含生同一真性但为客尘<a href=\"/remen/wangxiang.html\" class=\"keylink\" target=\"_blank\">妄想</a>所覆不能显了若舍妄归真则圣凡一等无有分别若以行入者乃有四焉。</p><p>　　【一报冤行】凡<a href=\"/remen/xiudao.html\" class=\"keylink\" target=\"_blank\">修道</a>之人若受苦时当念我从往昔劫中弃本逐末流浪诸有多起冤憎违害无限今虽无犯是我宿殃恶业果熟所以甘心忍受都无怨恨作是观时与理相应体冤进道故名报冤行(劫梵语具云劫簸华言分别时节)。</p><p>　　【二<a href=\"/remen/suiyuan.html\" class=\"keylink\" target=\"_blank\">随缘</a>行】谓众生无我皆由业转苦乐齐受皆从缘生若得胜报荣誉等事皆是过去宿因所感缘尽还无何喜之有得失从缘心无增减喜风不动??顺于道故名随缘行。</p><p>　　【三无所求行】谓愚人长迷处处贪着智者悟真安心无为万有皆空无所希冀三界久居犹如火宅有身皆苦谁得所安若了达者息念无求经云有求皆苦无求乃乐是则无求真为道行故名无所求行(三界者欲界色界无色界也)。</p><p>　　【四称法行】谓性净之理因之为法此理众相皆空无染无着无此无彼故经云法无有我离我垢故智者信解此理应当称法而行法体无悭于身命财行檀舍施心无悭惜达解三空自利利他<a href=\"/remen/zhuangyan.html\" class=\"keylink\" target=\"_blank\">庄严</a>菩提之道为除妄想修行<a href=\"/remen/liudu.html\" class=\"keylink\" target=\"_blank\">六度</a>而无所行故名称法行(三空者施者受者及所施之物三相皆空也六度者一布施二持戒三忍辱四精进五禅定六智慧也)。</p><p>　　四种观行(出慈悲水忏)</p><p>　　谓修行<a href=\"/remen/chanhui.html\" class=\"keylink\" target=\"_blank\">忏悔</a>者自念烦恼深厚覆盖慧眼令无所见断除众善不能出离苦果今既发露众恶投诚忏悔须作四种观行为灭罪之方便也。</p><p>　　【一观因缘】谓修行忏悔者当观我之此罪由无明所覆无正观力不识其过远离善友随逐魔行如蛾赴火自烧自烂以是因缘不能自出是为观因缘。</p><p>　　【二观果报】谓修行忏悔者当观所有诸恶不善之业三世轮转苦果无穷沦溺生死大海冥然无涯如抱石沉渊求出应难是为观果报(三世者过去现在未来也)。</p><p>　　【<a href=\"/remen/sanguan.html\" class=\"keylink\" target=\"_blank\">三观</a>自身】谓修行忏悔者当观自身虽有正因灵觉之性而为烦恼黑闇之所覆蔽无了因力不能得显是为观自身(正因者即本有正性也了因者即解了诸法也)。</p><p>　　【四观如来身】谓修行忏悔者当观如来之身众德具足湛然<a href=\"/remen/changzhu.html\" class=\"keylink\" target=\"_blank\">常住</a>虽复方便入于灭度而慈悲?救众生之心未曾暂舍常如是观乃灭罪之良津除障之要行是为观如来身(灭度者谓大患永灭超度三界也)。</p><p>　　四事行(出阿难陀目佉尼阿离陀经)</p><p>　　【一身常恭谨】谓修菩萨行者当谨守身业毋令放逸所谓杀盗淫等一切恶法断而不行及诸不善律仪亦皆无犯是为身常恭谨(菩萨梵语具云菩提萨埵华言觉有情)。</p><p>　　【二言常至诚】谓修菩萨行者欲修无上正真之道当守护口业诚实不虚所谓妄言绮语恶口两舌之过悉皆远离是为言常至诚。</p><p>　　【三意常柔顺】谓修菩萨行者欲成菩提当防护意业调和柔顺离诸邪念所谓贪欲嗔恚愚痴皆悉断除是为意常柔顺(梵语菩提华言道)。</p><p>　　【四善权方便】谓修菩萨行者当善权方便救护一切众生所谓或生天上乃至或入地狱不舍生死随类现形但为利乐有情不为自求度脱是为善权方便。</p><p>　　四事供养(出增一阿含经)</p><p>　　佛在舍卫国只树给孤独园为波斯匿王说法王即请佛及<a href=\"/remen/biqiu.html\" class=\"keylink\" target=\"_blank\">比丘</a>僧三月供养遂于宫门之外作大讲堂悬缯幡盖及办一切供给所须衣被饮食卧具医药故云四事供养(梵语舍卫华言丰德只树给孤独园者谓只陀太子舍树给孤长者买园建立精舍请佛而住也梵语波斯匿华言胜军)。</p><p>　　【一衣被】衣即<a href=\"/remen/jiasha.html\" class=\"keylink\" target=\"_blank\">袈裟</a>而有三品上品二十五条及九条中品七条下品五条被即覆身之物此皆可以蔽形骸御寒暑严肃威仪以成道业是以供养佛僧也(梵语袈裟华言不正色)。</p><p>　　【三饮食】饮即种种浆水如果浆蜜浆醍醐甘蔗蒲萄等浆食即米面酥酡肴馔等味比皆可以资色身进道业而证菩提是以供养佛僧也。</p><p>　　【三卧具】卧具即床褥枕席之类此可以调摄身心将养劳苦以进道行是以供养佛僧也。</p><p>　　【四医药】医药即冷热甘苦辛酸草木诸剂及金石圆砂之类此皆可以治温寒湿燥之病藉以固身延命成就道业是以供养佛僧也。</p><p>　　施有四事(出诸经要集)</p><p>　　【一施多得福少】谓饮酒歌舞等事费用极多而无<a href=\"/remen/fubao.html\" class=\"keylink\" target=\"_blank\">福报</a>是名施多得福少。</p><p>　　【二施少得福多】谓能以慈心供奉<a href=\"/remen/daode.html\" class=\"keylink\" target=\"_blank\">道德</a>之人彼人受已精进学道施物虽少其福弥大是名施少得福多。</p><p>　　【三施少得福少】谓以悭贪恶意施邪见外道施物既少得福亦少是名施少得福少。</p><p>　　【四施多得福多】谓能觉世无常发心舍财起立塔寺供养<a href=\"/remen/sanbao.html\" class=\"keylink\" target=\"_blank\">三宝</a>所获福报如众河入于大海流注不断施物既多其福亦多是名施多得福多(三宝者佛宝法宝僧宝也)。</p><p>　　四施(出菩萨善戒经)</p><p>　　【一笔施】谓见人发心书写经典当以笔施之坚固其心助成善缘也。</p><p>　　【二墨施】谓见人书写经典当以墨施之坚固其心助成善缘也。</p><p>　　【三经施】谓刊造经板或印施与人劝其读诵令发菩提之心也(梵语菩提华言道)。</p><p>　　【四说法施】谓若有人乐闻正法即当随其根机方便演说使之闻法领解修因<a href=\"/remen/zhengguo.html\" class=\"keylink\" target=\"_blank\">证果</a>也。</p><p>　　四种施处(出瑜伽师地论)</p><p>　　【一有苦者】谓贫穷乞丐盲聋残疾无依倚者如是等类名为有苦故宜施之。</p><p>　　【二有恩者】谓凡于我有恩德者故宜施之此施非是菩萨之行菩萨行施岂分有恩无恩也(菩萨梵语具云菩提萨埵华言觉有情)。</p><p>　　【三亲爱者】谓凡于我有亲情眷爱者故宜施之此施亦非菩萨之行菩萨行施怨亲平等岂分亲与不亲也。</p><p>　　【四尊胜者】谓世间之人推为贤善者及能离贪欲瞋恚愚痴而修行者如是等类名为尊胜故宜施之此施亦非菩萨之行菩萨行施见卑劣者愈当施与岂分胜与不胜也。</p><p>　　四种施俱得净报(出大涅盘经)</p><p>　　谓菩萨达性相空观一切众生无非<a href=\"/remen/futian.html\" class=\"keylink\" target=\"_blank\">福田</a>不见持戒毁戒及施受果报之异名为净善所以施受虽俱不净亦俱得净报也。</p><p>　　【一施净受不净】谓能施之人持戒多闻知有慧施及施果报受者破戒邪见言无慧施及施果报是名施净受不净也。</p><p>　　【二施不净受净】谓能施之人着于邪见言无慧施及施果报受者持戒多闻知有慧施及施果报是名施不净受净也。</p><p>　　【三施受俱净】谓施者受者俱能持戒多闻智慧知有所施及施果报是名施受俱净也。</p><p>　　【四施受俱不净】谓施者受者俱破戒无闻着于邪见言无有施及施果报是名施受俱不净。</p><p>　　四戒(出华严孔目)</p><p>　　【一解脱戒】谓身不杀盗[淫-壬+(工/山)]口不妄言绮语恶口两舌则自然远离惑业之缚而得<a href=\"/remen/zizai.html\" class=\"keylink\" target=\"_blank\">自在</a>是名解脱戒。</p><p>　　【二定共戒】谓因修习禅定发得初禅二禅三禅四禅天定之时不作意持自然不犯而戒与定俱发是名定共戒(初禅二禅三禅四禅皆色界天也)。</p><p>　　【三道共戒】谓声闻之人于见道修道位中不作意持自然不犯而戒与道俱发是名道共戒(见道即初果须陀洹修道即二果斯陀含三果阿那含也)。</p><p>　　【四断戒】谓断贪瞋痴等烦恼得成<a href=\"/remen/daoguo.html\" class=\"keylink\" target=\"_blank\">道果</a>是名断戒。</p><p>　　四种持戒(出杂阿毗昙心论)</p><p>　　【一悕望戒】悕即悕求望即期望谓求生天及余善处坚持禁戒是名悕望戒。</p><p>　　【二恐怖戒】谓畏随恶趣畏恶名称坚持禁戒是名恐怖戒。</p><p>　　【三顺觉支戒】谓随顺七觉支庄严其心坚持禁戒是名顺觉支戒(七觉支即七觉分谓择法觉分精进觉分喜觉分除觉分舍觉分定觉分念觉分也)。</p><p>　　【四清净戒】谓无漏戒能离烦恼染垢是名清净戒(无漏戒者即声闻缘觉无漏道品所发之戒也)。</p><p>　　四忍(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　忍即忍可亦安忍也思益经云梵天菩萨有四忍法善出毁犯禁戒之罪。</p><p>　　【一得无生忍】谓一切诸法<a href=\"/remen/zixing.html\" class=\"keylink\" target=\"_blank\">自性</a>空寂本来不生菩萨证知此法则能超出毁犯禁戒之罪是为得无生忍。</p><p>　　【二得无灭忍】谓一切诸法昔本不生今亦无灭菩萨证知此法则能超出毁犯禁戒之罪是为得无灭忍。</p><p>　　【三得因缘忍】谓六根为因六尘为缘菩萨了知一切诸法皆从因缘和合而生本无自性则能超出毁犯禁戒之罪是为得因缘忍(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【四得无住忍】住即停住菩萨心不住着而无异念相续则能超出毁犯禁戒之罪是为得无住忍。</p><p>　　四种定学(出<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>)</p><p>　　【一大乘光明定】谓此定所发智慧即能照了大乘理教行果故名大乘光明定(理教行果者理即所诠之理教即能诠之教行即所修之行果即所证之果也)。</p><p>　　【二集福王定】谓此定自在即能聚集无边福德如王势力无有等比故名集福王定。</p><p>　　【三贤守定】谓此定即能守持世间出世间贤善之法故名贤守定。</p><p>　　【四健行定】谓佛菩萨以精进大健之力修行胜行而得此定故名健行定。</p><p>　　四空处定(出法界次第)</p><p>　　此四通言空处定者以其定体无形色故名之为空各依所证之境名之为处境法持心心无分散故名定也。</p><p>　　【一空处定】谓行者厌患色质有如牢狱心欲出离即修观智灭三种色故不念种种相入无边虚空处心与虚空之<a href=\"/remen/faxiang.html\" class=\"keylink\" target=\"_blank\">法相</a>应是名空处定(三种色者可见有对色不可见有对色不可见无对色也)。</p><p>　　【二识处定】谓行者复厌虚空无边缘多则散能破于定即舍虚空转心缘<a href=\"/remen/shixin.html\" class=\"keylink\" target=\"_blank\">识心</a>与识法相应是名识处定。</p><p>　　【三无所有处定】谓行者复厌<a href=\"/remen/xinshi.html%09\" class=\"keylink\" target=\"_blank\">心识</a>无边缘多则散能坏于定唯有<a href=\"/remen/wuxin.html\" class=\"keylink\" target=\"_blank\">无心</a>识处心无依倚乃名安隐如是知已即舍识处系心无所有处心与无所有法相应是名无所有处定。</p><p>　　【四非有想非无想定】前识处是有想无所有处是无想至此舍前有想名非有想舍前无想名非无想谓行者复厌无所有处定如痴如醉如眠如暗无可爱乐于是一心加功忽然真实定发不见有<a href=\"/remen/wuxiang.html\" class=\"keylink\" target=\"_blank\">无相</a>貌泯然寂绝清净无为是名非有想非无想定。</p><p>　　四种资粮(出瑜伽师地论)</p><p>　　【一福德资粮】谓由宿世修诸福德而于今生丰饶财宝遇善知识离诸障碍能勤修行是名福德资粮。</p><p>　　【二智慧资粮】谓由宿世修习智慧而于今生聪慧明敏解了法义是名智慧资粮。</p><p>　　【三先世资粮】谓由宿世积集善根而于今生诸根完具家<a href=\"/remen/caifu.html\" class=\"keylink\" target=\"_blank\">财富</a>足是名先世资粮。</p><p>　　【四现法资粮】谓于今世有善法故善根成熟具戒律仪是名现法资粮。</p><p>　　四种意趣(出阿毗达磨杂集论)</p><p>　　【一平等意趣】意即心意趣即趣向谓菩萨于往昔因中修平等行而成正觉今于现世化诸众生与昔无异是名平等意趣(菩萨梵语具云菩提萨埵华言觉有情)。</p><p>　　【二别时意趣】谓众生现世修习净业求生<a href=\"/remen/jileshijie.html\" class=\"keylink\" target=\"_blank\">极乐世界</a>者命终皆即<a href=\"/remen/wangsheng.html\" class=\"keylink\" target=\"_blank\">往生</a>得不退转盖现种是因则在他时成熟是名别时意趣。</p><p>　　【三别义意趣】谓一切法无有自性不可执文取义当离文字相别求义趣是名别义意趣。</p><p>　　【<a href=\"/remen/sizhong.html\" class=\"keylink\" target=\"_blank\">四众</a>生意乐意趣】菩萨见众生修得一善者赞叹其善增彼勇猛见多贪者赞叹佛土清净殊胜除彼贪欲见懈怠者赞叹诸佛精勤不息除彼懈怠皆令心生信乐发其趣向是名众生意乐意趣。</p><p>　　四种作意(出瑜伽师地论)</p><p>　　【一调练心作意】调练者调停练习也谓于可厌患之法调停练习令心厌离是名调练心作意。</p><p>　　【二滋润心作意】滋润者滋长沃润也谓于可欣尚之法滋长沃润令心忻乐是名滋润心作意。</p><p>　　【三生轻安作意】轻安者即身轻心安也谓于可厌法令心厌离于可欣法令心欣乐安住寂静对治身心粗重生起身心轻安是名生轻安作意。</p><p>　　【四净智见作意】净智者即清净智慧也谓以此智慧照了诸法皆空即得内心寂静由寂静故见真实理是名净智见作意。</p><p>　　四种<a href=\"/remen/nianfo.html\" class=\"keylink\" target=\"_blank\">念佛</a>(出普贤<a href=\"/remen/xingyuan.html\" class=\"keylink\" target=\"_blank\">行愿</a>记)</p><p>　　【一称名念佛】谓称念阿弥陀佛名号于昼夜间一心专注或一万声乃至十万声如是岁月既久则念念不断纯一无杂临命终时定见彼佛现身迎接决得往生极乐世界矣(梵语阿弥陀华言无量寿)。</p><p>　　【二观像念佛】谓观阿弥陀佛形像相好口称佛名则心不散乱心不散乱则本性佛从而显现如是则念念不断纯一无杂临命终时定见彼佛现身迎接决得往生极乐世界矣。</p><p>　　【三观想念佛】谓端坐<a href=\"/remen/zhengnian.html\" class=\"keylink\" target=\"_blank\">正念</a>面向西方心作妙观或想阿弥陀佛眉间白玉毫相光乃至足下千辐轮相如是从上至下从下至上展转观之观想纯熟<a href=\"/remen/sanmei.html\" class=\"keylink\" target=\"_blank\">三昧</a>现前临命终时决得往生极乐世界矣(梵语三昧华言正定)。</p><p>　　【四实相念佛】谓念阿弥陀<a href=\"/remen/fofa.html\" class=\"keylink\" target=\"_blank\">佛法</a>性之身即得实相之理无形无相犹如虚空心及众生本来平等如是之念即是真念念念相续三昧现前决得往生极乐世界矣。</p><p>　　四种白法(出胜思惟梵天所问经论)</p><p>　　谓修菩萨行者当习一切白净善法远离四趣诸恶之黑法也(四趣者修罗趣饿鬼趣畜生趣地狱趣也)。</p><p>　　【一欲白法】谓修菩萨行者闻佛正教理趣深远心生乐欲而不暂舍故名欲白法。</p><p>　　【二行白法】谓修菩萨行者勤行六度之行唯在利益世间一切众生而不求于自身果报故名行白法(六度者一布施二持戒三忍辱四精进五禅定六智慧也)。</p><p>　　【三满足功德白法】谓修菩萨行者精进勇猛遍修众行令诸功德<a href=\"/remen/yuanman.html\" class=\"keylink\" target=\"_blank\">圆满</a>具足故名满足功德白法。</p><p>　　【四证白法】谓修菩萨行者净行已成功德已圆得证佛果故名证白法。</p><p>　　四种法为善友(出大宝积正法经)</p><p>　　【一求菩提者】谓诸众生若有发心乐求菩提之道者是为菩萨之善友也(梵语菩提华言道梵语菩萨华言觉有情)。</p><p>　　【二作大法师】谓人深达妙义作大法师为众演说以其正行令彼进修是为菩萨之善友也。</p><p>　　【三<a href=\"/remen/wensixiu.html\" class=\"keylink\" target=\"_blank\">闻思修</a>慧】谓人以闻思修之三慧倍?精进出生一切善根者是为菩萨之善友也。</p><p>　　【四求佛法者】谓人修习梵行志求佛法则能离诸烦恼超出世间是为菩萨之善友也。</p><p>　　四法离魔道(出大宝积正法经)</p><p>　　【一不离菩提心】谓菩萨修习众善之行常欲度脱一切众生而不离于菩提之心是以邪魔之道悉远离也。</p><p>　　【二无恼害心】谓菩萨修习慈善之行于一切众生常怀悲愍不起恼害之心是以邪魔之道悉远离也。</p><p>　　【三明了诸法】谓菩萨以智慧照察于一切法明了通达正直无碍是以邪魔之道悉远离也。</p><p>　　【四不生轻慢】谓菩萨了达诸法平等于诸有情常行不轻之行而无憍慢之心是以邪魔之道悉远离也。</p><p>　　四事先苦后乐(出增一阿含经)</p><p>　　【一修习梵行先苦后乐】梵即净也谓人不辞劳苦修习净行净行既立则能证于道果而得涅盘之乐故名修习梵行先苦后乐(梵语涅盘华言灭度)。</p><p>　　【二诵习经文先苦后乐】谓人不辞劳苦口诵经文心习其义其义习熟则能如说修行证于道果而得涅盘之乐故名诵习经文先苦后乐。</p><p>　　【三<a href=\"/remen/zuochan.html\" class=\"keylink\" target=\"_blank\">坐禅</a>念定先苦后乐】谓人不辞劳苦坐禅念定由禅<a href=\"/remen/dingli.html\" class=\"keylink\" target=\"_blank\">定力</a>则能次第入诸三昧证于道果而得涅盘之乐故名坐禅念定先苦后乐(梵语三昧华言正定)。</p><p>　　【四数出入息先苦后乐】谓人不辞劳苦数出入息自然摄诸散乱心得寂静安住正理与定相应由此证于道果而得涅盘之乐故名数出入息先苦后乐。</p><p>　　四魔(出瑜伽师地论)</p><p>　　魔梵语具云魔罗华言能夺命又云杀者谓能夺智慧之命而杀害出世善根故也。</p><p>　　【一蕴魔】蕴犹积聚也谓色受想行识等积聚而成生死苦果此生死法能夺智慧之命故云蕴魔。</p><p>　　【二烦恼魔】谓三界中一切烦恼妄惑也修行之人为此妄惑恼乱心神不能成就菩提是名烦恼魔(三界者欲界色界无色界也)。</p><p>　　【三死魔】死者谓四大分散天丧殒没也修行之人为此夭丧不能续延慧命是名死魔(四大者地大水大火大风大也)。</p><p>　　【四天魔】此魔即欲界第六天也若人勤修胜善欲超越三界生死而此天魔为作障碍发起种种扰乱之事令修行人不得成就出世善根是名天魔(第六天即他化自在天也)。</p><p>　　外道四论(出瑜伽师地论)</p><p>　　【一常论】谓外道计我及世间之法皆是常住又见诸识流转相续从此世间至彼世间无断绝故发起常见是名常论。</p><p>　　【二边无边论】谓外道若忆念坏劫坏诸世间即于世间起有边想若忆念成劫成诸世间即于世间起无边想是名边无边论(劫梵语具云劫波华言分别时节坏劫成劫者中劫之名也)。</p><p>　　【三不死矫乱论】谓诸外道若有人问世间善不善法或问世间苦集灭道<a href=\"/remen/sidi.html\" class=\"keylink\" target=\"_blank\">四谛</a>等法便自称言我依不死净天不乱诘问即于彼所问假托余事以言矫乱是名不死矫乱论(净天即梵天外道计梵天不死故云不死净天不乱诘问者谓梵天常居静定故不杂乱而辩问也)。</p><p>　　【四无因见论】谓外道计我及世间之法皆无因而起或见大风卒起于一时间寂然止息或见暴河弥漫于一时间宛然空竭或见果木敷荣于一时间?然衰落由如是故起无因见立无因论是名无因见论。</p><p>　　外道四见(出华严经?)</p><p>　　?云外道所计不出四见谓数论计一胜论计异勤娑婆计亦一亦异尼犍陀若提子计非一非异(梵语勒娑婆华言苦行梵语尼犍陀华言离系若提母名母子兼称故名若提子)。</p><p>　　【一计一】谓数论师计因中有果<a href=\"/remen/yinguo.html\" class=\"keylink\" target=\"_blank\">因果</a>不异故名计一。</p><p>　　【二计异】谓胜论师计因中无果因果不同故名计异。</p><p>　　【三计亦一亦异】谓勒娑婆论师计因中有果名一因中无果名异有无双计故名亦一亦异。</p><p>　　【四计非一非异】谓尼犍陀若提子计因果亦非是一亦非是异不同计一计异故名非一非异。</p><p>　　四韦陀(出摩登伽经并翻译名义)</p><p>　　梵语韦陀华言智论即婆罗门所作邪论也以世间之智造养生等书而有四种不同故名四韦陀典其书不曾传至东土(梵语婆罗门华言净行)。</p><p>　　【一阿由】梵语阿由华言方命亦曰寿谓养生缮性之书也(缮者治也)。</p><p>　　【二殊夜】梵语殊夜(无翻)谓祭祀祈祷之书也。</p><p>　　【三婆磨】梵语婆磨(无翻)谓礼仪占卜兵法军阵之书也。</p><p>　　【四阿达婆】梵语阿达婆(无翻)谓异能技数禁咒医方之书也。</p><p>　　有无四句(出华严经?)</p><p>　　【一有句】谓外道或计我与<a href=\"/remen/wuyun.html\" class=\"keylink\" target=\"_blank\">五蕴</a>之身皆有是名有句即着常见(五蕴者色蕴受蕴想蕴行蕴识蕴也)。</p><p>　　【二无句】谓外道或计我与五蕴之身皆无是名无句即着断见。</p><p>　　【三亦有亦无句】谓外道欲离上二过故计我与五蕴亦有亦无即堕有无相违之见。</p><p>　　【四非有非无句】谓外道欲避上有无相违立俱非句故计我与五蕴非有非无则又成戏论之见。</p><p>　　常等四句(出华严经?)</p><p>　　【一常句】谓外道计过去世之我即是今世之我相续不断执之为常即堕常见是名常句。</p><p>　　【二无常句】谓外道计我今世始生不从过去之因执为无常即堕断见是名无常句。</p><p>　　【三亦常亦无常句】谓外道见上二执皆有过失便计我是常身是无常若尔离身则无有我此亦成过是名亦常亦无常句。</p><p>　　【四非常非无常句】谓外道计身有异故非常我不异故非无常若尔离身亦无有我此亦成过是名非常非无常句。</p><p>　　异四句(出成<a href=\"/remen/weishi.html\" class=\"keylink\" target=\"_blank\">唯识</a>论)</p><p>　　外道所计不出断常二见或执为有即是常见或执为无即是断见于有见中及计一异遂有四句。</p><p>　　【一执有法与有等性其体定一】执有法者谓外道于五阴等法执为实有也有等性者谓执五阴等法皆有自性也其体定一者谓法之与性其体各无差别故云定一(五阴者色阴受阴想阴行阴识阴也)。</p><p>　　【二执有法与有等性其体定异】谓外道执法与性其体各自不同故云定异。</p><p>　　【三执有法与有等性亦一亦异】谓外道执法与性其体亦同亦不同故云亦一亦异。</p><p>　　【四执有法与有等性非一非异】谓外道执法与性其体非同非不同故云非一非异。</p><p>　　鸟四生(出起世因本经)</p><p>　　金翅鸟王与龙之类皆具卵胎湿化四种而生经云大海之北有一大树名曰居吒奢摩离其树高一百由旬枝叶遍覆五十由旬此鸟王与龙等皆依此树四面而住其四面各有宫殿纵广六百由旬七重垣墙七宝庄严(梵语居吒奢摩离华言鹿聚梵语由旬华言限量)。</p><p>　　【一卵生】卵生金翅鸟王居树东面欲啖龙时飞往东枝之上观大海水乃即飞下以两翅扇大海水令水自开二百由旬取龙食之此鸟王惟能取卵生龙不能取胎湿化三生龙也。</p><p>　　【二胎生】胎生金翅鸟王居树南面欲取龙时飞往树上乃即飞下令水开四百由旬取龙食之此鸟王惟能取卵胎二生龙不能取湿化二生龙也。</p><p>　　【三湿生】湿生金翅鸟王居树西面欲取龙时即向树西海取之水开八百由旬此鸟王惟能取卵胎湿生之龙不能取化生龙也。</p><p>　　【四化生】化生金翅鸟王居树北面欲取龙时向树北海取之水开一千六百由旬彼诸龙等皆为此鸟王之所食啖楼炭经云四生金翅鸟还食四生龙是也。</p><p>　　龙四生(出起世因本经)</p><p>　　【一卵生】卵生龙居吒奢摩离树东面所居宫殿皆七宝庄严(梵语居吒奢摩离华言鹿聚七宝者金银琉璃玻璃砗磲码瑙赤真珠也)。</p><p>　　【二胎生】胎生龙居树南面所居宫殿皆七宝庄严。</p><p>　　【三湿生】湿生龙居树西面所居宫殿皆七宝庄严。</p><p>　　【四化生】化生龙居树北面所居宫殿皆七宝庄严。</p><p>　　阿修罗四生(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　梵语阿修罗华言非天以其果报最胜邻次诸天而非天也。</p><p>　　【一卵生】谓若于鬼道以护法力乘通入空此阿修罗从卵而生鬼趣所摄。</p><p>　　【二胎生】谓若于天中降德贬坠生于彼道其所卜居邻于日月此阿修罗从胎而出人趣所摄。</p><p>　　【三湿生】谓别有一分下劣修罗生大海心沉水穴口旦游虚空暮归水宿此阿修罗因湿气而有畜生趣所摄。</p><p>　　【四化生】谓有阿修罗执持世界势力<a href=\"/remen/wuwei.html\" class=\"keylink\" target=\"_blank\">无畏</a>能与梵王及天帝释四天王争权此阿修罗因变化而有天趣所摄(四天王东方持国天王南方增长天王西方广目天王北方多闻天王)。</p></div>"
},{
    "title": "大明三藏法数卷第十三",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第十三　　　　　池五</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　四种法离菩萨行(出大宝积<a href=\"/remen/zhengfa.html\" class=\"keylink\" target=\"_blank\">正法</a>经)</p><p>　　【一疑惑<a href=\"/remen/fofa.html\" class=\"keylink\" target=\"_blank\">佛法</a>】谓人宿无善种于佛法中心生疑惑而不爱乐是以离于菩萨行也(梵语菩萨华言觉有情)。</p><p>　　【二我见贡高】谓人妄执我见心怀贡高嗔恚一切<a href=\"/remen/zhongsheng.html\" class=\"keylink\" target=\"_blank\">众生</a>是以离于菩萨行也。</p><p>　　【三嫉他利养】谓人见他所得利养妄起贪爱而复憎嫉是以离于菩萨行也。</p><p>　　【四不敬信】谓人心着邪见于佛菩萨不生敬信亦不称赞而复毁谤是以离于菩萨行也。</p><p>　　四人有障(出究竟一乘宝性论)</p><p>　　障者覆障也谓一阐提等四人各有所障不能生正信入理沉滞空寂故言四人有障(梵语一阐提华言信不具)。</p><p>　　【一一阐提不信障】谓此人不信有因有果毁谤大乘是名一阐提不信障。</p><p>　　【二外道执我障】谓其所执神我之见多在理外名为外道我者即于<a href=\"/remen/wuyin.html\" class=\"keylink\" target=\"_blank\">五阴</a>身中强立主宰名之为我此外道谓罪福苦乐自有定因要当必受执着我见不信佛法是名外道执我障(五阴者色阴受阴想阴行阴识阴也)。</p><p>　　【三声闻畏苦障】闻佛声教故曰声闻谓声闻之人怖畏<a href=\"/remen/shijian.html\" class=\"keylink\" target=\"_blank\">世间</a><a href=\"/remen/shengsi.html\" class=\"keylink\" target=\"_blank\">生死</a>之苦乐着真空是名声闻畏苦障。</p><p>　　【四独觉舍悲障】谓其出无佛世独宿孤峰观物变易<a href=\"/remen/zijue.html\" class=\"keylink\" target=\"_blank\">自觉</a>真空故名独觉此独觉之人但能自度而不能起大悲心利益一切众生是名独觉舍悲障。</p><p>　　<a href=\"/remen/shuofa.html\" class=\"keylink\" target=\"_blank\">说法</a>四谤(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　【一定有是增益谤】定有者谓不知真如之理离相寂灭性本不有而言真如决定是有者则成增益谤也。</p><p>　　【二定无是损减谤】定无者谓不知真如之理不可变坏性本不空而言真如决定是无者则成损减谤也。</p><p>　　【三亦有亦无是相违谤】亦有亦无者谓不知真如之理是即有之空即空之有而言真如亦有是不知即空又言真如亦无是不知即有二边共执则成有<a href=\"/remen/wuxiang.html\" class=\"keylink\" target=\"_blank\">无相</a>违谤也。</p><p>　　【四非有非无是戏论谤】非有非无者谓不知真如之理具有无之德而言真如非有又言真如非无二边不定则成戏论谤也。</p><p>　　四识住(出宝积经)</p><p>　　【一色识住】色即眼根所对之色谓内<a href=\"/remen/yishi.html\" class=\"keylink\" target=\"_blank\">意识</a>缘于外色之时识于色中生喜住着故名色识住。</p><p>　　【二受识住】受即领纳之义谓意识领纳六尘之时识于受中生喜住着故名受识住(六尘者色尘声尘香尘味尘触尘法尘以其能染故名尘也)。</p><p>　　【三想识住】想即思想谓意识想起六尘相貌之时识于想中生喜住着故名想识住。</p><p>　　【四行识住】造作之心名为行谓意识起诸行时识于行中生喜住若故名行识住。</p><p>　　有漏四种过失(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　有漏者谓漏落<a href=\"/remen/sanjie.html\" class=\"keylink\" target=\"_blank\">三界</a>生死也(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【一不寂静过失】谓诸众生随逐根尘起诸<a href=\"/remen/wangxiang.html\" class=\"keylink\" target=\"_blank\">妄想</a>颠倒散乱而无<a href=\"/remen/chanding.html\" class=\"keylink\" target=\"_blank\">禅定</a>之功不能断惑<a href=\"/remen/zhengguo.html\" class=\"keylink\" target=\"_blank\">证果</a>是为不寂静过失。</p><p>　　【二内外变异过失】谓诸众生由内心乱想外境迁流心境相应更互变异所谓心随境起境逐心生<a href=\"/remen/fannao.html\" class=\"keylink\" target=\"_blank\">烦恼</a>缠绵不能<a href=\"/remen/jietuo.html\" class=\"keylink\" target=\"_blank\">解脱</a>是为内外变异过失。</p><p>　　【三发起恶行过失】谓诸众生由烦恼妄惑造诸杀盗[淫-壬+(工/山)]妄种种恶业轮<a href=\"/remen/zhuansheng.html\" class=\"keylink\" target=\"_blank\">转生</a>死无有出期是为发起恶行过失。</p><p>　　【四摄受因过失】谓诸众生由造种种恶业之因摄取未来苦果展转<a href=\"/remen/lunhui.html\" class=\"keylink\" target=\"_blank\">轮回</a>不能解脱是为摄受因过失。</p><p>　　四无明(出宗镜录)</p><p>　　无明者于第一义无所明了故曰无明即惑是也。</p><p>　　【一缠无明】缠即缠缚谓由此无明之惑缠缚不能出离生死故曰缠无明。</p><p>　　【二随眠无明】谓无明烦恼长时随逐眠伏第八藏识之中故曰随眠无明。</p><p>　　【三相应无明】谓意识缘于六尘之境识与境相应而起无明烦恼故曰相应无明(六尘者色尘声尘香尘味尘触尘法尘也)。</p><p>　　【四独头无明亦名不共无明】谓未有六尘之境相对而意识独缘想诸尘之境识与境不相应故曰独头无明。</p><p>　　四种贪(出瑜伽师地论)</p><p>　　【一显色贪】谓于他人身分及青黄赤白等显现之色而起贪着也<a href=\"/remen/xiuxing.html\" class=\"keylink\" target=\"_blank\">修行</a>之人观色作青瘀胖胀等想而生厌离令心清净。</p><p>　　【二形色贪】谓于长短娇媚等形相之色而起贪着也修行之人观此形相作烂坏想而生厌离令心清净。</p><p>　　【三妙触贪】触即触着谓于自他身分细软光滑等触而起贪着也修行之人观此身分作虫蛆想而生厌离令心清净。</p><p>　　【四承事贪】谓于他人趍承服事折旋俯仰等而起贪着也修行之人观彼趍承服事自作死想犹如枯木而生厌离令心清净。</p><p>　　四欲(出法苑珠林)</p><p>　　【一情欲】谓欲界众生多于男女<a href=\"/remen/qingai.html\" class=\"keylink\" target=\"_blank\">情爱</a>之境而起贪欲故名情欲。</p><p>　　【二<a href=\"/remen/seyu.html\" class=\"keylink\" target=\"_blank\">色欲</a>】谓欲界众生多于男女娇媚等色而起贪欲故名色欲。</p><p>　　【三食欲】谓欲界众生多于美味饮食而起贪欲故名食欲。</p><p>　　【四[淫-壬+(工/山)]欲】谓欲界众生多于男女互相染着行于欲事故名[淫-壬+(工/山)]欲。</p><p>　　四缚(亦名四结出鞞婆沙论)</p><p>　　缚者束缚也又连续也谓众生由欲爱等业束缚<a href=\"/remen/liuzhuan.html\" class=\"keylink\" target=\"_blank\">流转</a>生死连续不断故名四缚。</p><p>　　【一欲爱身缚】谓欲界众生于五欲顺情等境心生贪爱起诸惑业束缚于身不得解脱故名欲爱身缚(五欲者色欲声欲香欲味欲触欲也)。</p><p>　　【二瞋恚身缚】谓欲界众生于五欲违情等境心生瞋恚起诸惑业束缚于身不得解脱故名瞋恚身缚。</p><p>　　【三戒盗身缚】戒盗亦名戒取本非是戒强以为戒名为戒盗又取以进行复名戒取如外道诸戒是也由此邪戒增长惑业束缚于身不得解脱故名戒盗身缚。</p><p>　　【四我见身缚】我见即见取也谓于非<a href=\"/remen/niepan.html\" class=\"keylink\" target=\"_blank\">涅盘</a>法中妄自分别以为涅盘生心取着名为见取由此我见增长惑业束缚于身不得解脱故名我见身缚(梵语涅盘华言灭度)。</p><p>　　四流(出成实论)</p><p>　　流而不返谓之流谓众生由三惑之所流转漂泊三界而不能返于涅盘<a href=\"/remen/bian.html\" class=\"keylink\" target=\"_blank\">彼岸</a>也又名四暴河者以其惑业暴涌成河漂没众生也亦名四轭者谓众生为惑业所缠若牛之缚轭以驾车而不能脱离也(梵语涅盘华言灭度)。</p><p>　　【一见流】见即三界见惑也谓意根对于法尘起分别见因此见惑流转三界不能出离故名见流(三界者欲界色界无色界也)。</p><p>　　【二欲流】欲者即欲界思惑也谓五根贪爱五尘故名为思惑即贪瞋慢也因此思惑流转欲界不能出离故名欲流(五根者眼根耳根鼻根舌根身根也五尘者色尘声尘香尘味尘触尘也)。</p><p>　　【三有流】有即<a href=\"/remen/yinguo.html\" class=\"keylink\" target=\"_blank\">因果</a>不亡为有谓色界无色界思惑即贪慢也因此思惑流转色无色界不能出离故名有流。</p><p>　　【四无明流】无所明了故曰无明即三界思惑中痴惑也由此无明流转生死不能出离故名无明流。</p><p>　　四取(出<a href=\"/remen/foxing.html\" class=\"keylink\" target=\"_blank\">佛性</a>论)</p><p>　　【一欲取】欲即贪欲取即取着谓于彼欲界色声香味触五尘之境贪欲取着故名欲取。</p><p>　　【二见取】邪心分别名之为见所谓身见边见等因见取着故名见取(身见者于五阴等法妄计为身也边见者于断常二见中随执一边也)。</p><p>　　【三戒取】谓于非戒中谬以为戒取着成行故名戒取如外道鸡狗等戒是也(鸡狗戒者外道妄计我身前世从鸡中来故今学寒鸡独立为行若妄计从狗中来即啖粪秽等是也)。</p><p>　　【四我语取】华严钞云我见我慢名为我语云何此二独名我语由此二种说有我故又云随假言说起于<a href=\"/remen/wozhi.html\" class=\"keylink\" target=\"_blank\">我执</a>随执取着故名我语取(我见者于五阴等法中不了虚假妄计有我也我慢者谓以我为胜而轻僈于他也)。</p><p>　　四障(出海意菩萨所问净印法门经)</p><p>　　【一惑障】谓诸众生由贪欲瞋恚愚痴等惑根性昏钝障蔽正道是名惑障。</p><p>　　【二<a href=\"/remen/yezhang.html\" class=\"keylink\" target=\"_blank\">业障</a>】谓诸众生由贪瞋痴等惑于诸善法不能勤行而随身口意造作恶业障蔽正道是名业障。</p><p>　　【三报障】报即<a href=\"/remen/guobao.html\" class=\"keylink\" target=\"_blank\">果报</a>谓诸众生由烦恼惑业为因而感<a href=\"/remen/diyu.html\" class=\"keylink\" target=\"_blank\">地狱</a>畜生饿鬼诸趣之报不闻正道是名报障。</p><p>　　【四见障】谓诸众生由不闻正法起诸邪见随逐魔事失<a href=\"/remen/putixin.html\" class=\"keylink\" target=\"_blank\">菩提心</a>是名见障(梵语<a href=\"/remen/puti.html\" class=\"keylink\" target=\"_blank\">菩提</a>华言道)。</p><p>　　四劫(出<a href=\"/remen/fozu.html\" class=\"keylink\" target=\"_blank\">佛祖</a>统纪)</p><p>　　劫梵语具云劫波华言分别时节谓人寿八万四千岁时历过百年则寿减一岁如是减至人寿十岁则止复过百年则增一岁如是增至八万四千岁此一增一减名为一小劫如是二十增减名为一中劫总成住坏空四中劫名为一大劫。</p><p>　　【一成劫】成劫者谓世界初成立也有二十小劫第一小劫因过去劫坏空之后第二禅光音天空中布金色云注大洪雨积风轮上结为水轮有大风起吹水生沫而成须弥等山时一切有情皆集光音天中天众既多居处迫窄其福减者下生世间最初有一天子从光音天没来生大梵天中是为梵王其寿六十小劫第二小劫光音诸天来生初禅梵世天中为梵辅天其寿四十小劫第三小劫光音诸天复有来生梵世天中为梵众天其寿二十小劫如是渐渐下生欲界天中时光音诸天有福尽者化生为人飞行<a href=\"/remen/zizai.html\" class=\"keylink\" target=\"_blank\">自在</a>无有男女之相地涌甘泉味如酥蜜因试尝之遂生味着失其<a href=\"/remen/shentong.html\" class=\"keylink\" target=\"_blank\">神通</a>及以身光世间大暗黑风吹海漂出日月置须弥山腹照四天下乃有昼夜彼时众生由耽地味颜色粗悴复食自然粳稻残秽在身为欲蠲除便生二道成男女根宿习力故便生淫欲<a href=\"/remen/fuqi.html\" class=\"keylink\" target=\"_blank\">夫妻</a>共住光音诸天后来生者入母胎中遂有胎生时自然粳稻朝刈暮熟刈复随生米长四寸后因人多贪取渐生糠??刈已不生第四小劫乃至第二十小劫皆悉一增一减名为成劫(梵语须弥华言妙高)。</p><p>　　【二住劫】住劫者谓世界安住也有二十小劫第九小劫人寿减至五万岁时第一拘留孙佛出世减至四万岁时第二拘那含牟尼佛出世减至二万岁时第三<a href=\"/remen/jiaye.html\" class=\"keylink\" target=\"_blank\">迦叶</a>佛出世减至一百岁时第四释迦牟尼佛出世第十小劫人寿减至八万岁时第五<a href=\"/remen/milefo.html\" class=\"keylink\" target=\"_blank\">弥勒佛</a>出世第十五小劫于减劫中第六师子佛乃至欲乐佛凡九百九十四佛相继出兴说法度人第二十小劫于增劫中楼至佛出世满足一千也已上二十小劫皆悉一增一减名为住劫(梵语拘留孙华言所应断梵语拘那含牟尼华言金色仙梵语迦叶华言饮光梵语释迦牟尼华言能仁寂默梵语<a href=\"/remen/mile.html\" class=\"keylink\" target=\"_blank\">弥勒</a>华言慈氏梵语楼至华言爱乐)。</p><p>　　【三坏劫】坏劫者谓世界坏减也有二十小劫如火灾起时坏至初禅天始从地狱终至梵天有情众生经十九增减劫次第坏尽唯器世间空旷而住乃至一切有情都尽最后一增减劫方坏器世间有七日从海底出大海尽竭须弥崩坏风吹猛??烧上梵天悉成灰烬乃至三千世界一时烧尽名为坏劫(器世间者世界如器故也梵天即初禅天也三千世界者小千中千大千也)。</p><p>　　【四空劫】空劫者谓世界空虚也有二十小劫坏劫之后自初禅梵世已下世界空虚犹如墨冗无昼夜日月唯大黑暗名为空劫。</p><p>　　四土(出观无量寿<a href=\"/fojing/\" class=\"keylink\" target=\"_blank\">佛经</a>妙宗钞)</p><p>　　【一同居土】同居土者有秽有净谓如此土<a href=\"/remen/suoposhijie.html\" class=\"keylink\" target=\"_blank\">娑婆世界</a>沙砾充满即同居秽土也西方安养世界金宝<a href=\"/remen/zhuangyan.html\" class=\"keylink\" target=\"_blank\">庄严</a>无四恶趣即同居<a href=\"/remen/jingtu.html\" class=\"keylink\" target=\"_blank\">净土</a>也虽净秽有异皆是凡圣共住故名同居也(梵语娑婆华言能忍四恶趣者修罗趣饿鬼趣畜生趣地狱趣也)。</p><p>　　【二有余土】有余土者谓二乘等已断三界见思惑尽出生彼土尚余无明之惑未尽故名有余也(二乘者声闻乘缘觉乘也三界者欲界色界无色界也)。</p><p>　　【三果报土】果报土者亦名实报土即别教十地圆教十住十行十<a href=\"/remen/huixiang.html\" class=\"keylink\" target=\"_blank\">回向</a>乃至等觉诸菩萨所居之土也观无量寿佛经?云行真实法感得胜报是也(十地者<a href=\"/remen/huanxi.html\" class=\"keylink\" target=\"_blank\">欢喜</a>地离垢地发光地??慧地难胜地现前地远行地不动地善慧地法云地也十住者<a href=\"/remen/faxin.html\" class=\"keylink\" target=\"_blank\">发心</a>住治地住修行住生贵住方便具足住正心住不退住童真住法王子住灌顶住也十<a href=\"/remen/xingzhe.html\" class=\"keylink\" target=\"_blank\">行者</a>欢喜行<a href=\"/remen/154932.html\" class=\"keylink\" target=\"_blank\">饶益</a>行无嗔恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽<a href=\"/remen/gongde.html\" class=\"keylink\" target=\"_blank\">功德</a>藏回向随顺平等善根回向随顺等观一切众生回向真如相回向无缚解脱回向法界无量回向也)。</p><p>　　【四常寂光土】常寂光土者即理性土也常即法身寂即解脱光即<a href=\"/remen/banruo.html\" class=\"keylink\" target=\"_blank\">般若</a>此以不迁不变名常离有离无名寂照俗照真名光即妙觉究竟果佛所居之土也净名?云修于圆教愿行之因因极果满道成妙觉居常寂光是也。</p><p>　　又四土(出华严经?)</p><p>　　【一<a href=\"/remen/zixing.html\" class=\"keylink\" target=\"_blank\">自性</a>身依法性土】自性身者以真如自性为身即法身也法性土者即理土也谓此身土体无差别俱非色相所摄譬如<a href=\"/remen/xukong.html\" class=\"keylink\" target=\"_blank\">虚空</a>遍一切处是名自性身依法性土。</p><p>　　【二自受用身依自受用土】自受用身者谓自受用法喜之乐名自受用身即自报身也自受用土者即实报土也谓佛以相应净识所修成就从初<a href=\"/remen/chengfo.html\" class=\"keylink\" target=\"_blank\">成佛</a>尽未来际相续变为纯净佛土周圆无际众宝庄严自受用身常依而住是名自受用身依自受用土(法喜之乐者闻法欢喜而快乐也)。</p><p>　　【三他受用身依他受用土】他受用身者谓因他机感扣而现此身即胜应身也他受用土者亦即实报土也谓佛以大慈悲力随十地菩萨所宜变为净土或小或大或劣或胜他受用身依之而住是名他受用身依他受用土(十地者欢喜地离垢地发光地??慧地难胜地现前地远行地不动地善慧地法云地也)。</p><p>　　【四变<a href=\"/remen/huashen.html\" class=\"keylink\" target=\"_blank\">化身</a>依变化土】变化身者改转不定名之为变无而忽有名之为化即劣应身也变化土者谓佛以大慈悲力随诸有缘众生所宜化为佛土或大或小或净或秽佛变化身依之而住是名变化身依变化土。</p><p>　　世界四持(出华严经?)</p><p>　　经云彼须弥山微尘数风轮最在上者名殊胜威光能持普光摩尼庄严香水海有大莲华名种种光明蕊香幢庄严世界海住在其中(梵语须弥华言妙高)。</p><p>　　【一能持风轮】谓此风轮能持香水海而使安住故曰能持风轮。</p><p>　　【二所持香海】谓此香水海因为风轮所持而得安住故曰所持香海。</p><p>　　【三海出莲华】谓此香水海中出生大莲华为世界种十方刹土皆为大莲华之所含摄故曰海出莲华。</p><p>　　【四华持刹海】谓此大莲华能持世界刹海安住其中四方均平清净坚固故曰华持刹海(刹梵语具云刹摩华言土田)。</p><p>　　四轮持世界(出佛祖统纪)</p><p>　　轮取持载之义华严经云三千<a href=\"/remen/daqianshijie.html\" class=\"keylink\" target=\"_blank\">大千世界</a>依于水轮风轮空轮不言金轮者文略也(三千者小千中千大千也今言三千大千者总别兼称也)。</p><p>　　【一金轮】大地之下有金轮起世因本经云水上有风吹转此水于上成金如熟酥生膏是名金轮。</p><p>　　【二水轮】金轮之下有水轮菩萨藏经云最上风轮为水轮之所依止其水量高六十八百千由旬(梵语由旬华言限量)。</p><p>　　【三风轮】水轮之下有风轮菩萨藏经云风轮量高六万八千俱胝(梵语俱胝华言百亿)。</p><p>　　【四空轮】风轮之下有空轮华严经云空无所依虽无所依然由众生业感世界次第安住。</p><p>　　四风轮(出华严经)</p><p>　　经云此四风轮能持水轮水轮能持大地令不散坏以譬如来出现依无碍慧光明而起四种大智风轮能持一切众生义根也。</p><p>　　【一安住】谓三千大千世界依此风轮而得安住以譬如来大智风轮普摄众生皆令欢喜安住也(三千者小千中千大千也言三千大千者总别兼称也)。</p><p>　　【二<a href=\"/remen/changzhu.html\" class=\"keylink\" target=\"_blank\">常住</a>】谓三一大千世界依此风轮而得常住以譬如来大智风轮建立正法常住世间令诸众生皆生爱乐也。</p><p>　　【三究竟】谓三千大千世界依此风轮而为究竟极际以譬如来大智风轮具一切方便通达无漏究竟之道也(无漏者不漏落生死也)。</p><p>　　【四坚固】谓三千大千世界依此风轮而得坚固以譬如来大智风轮守护一切众生善根令不断坏也。</p><p>　　四大部洲(亦名四洲形量出长阿含经)</p><p>　　【一东弗于逮】梵语弗于逮亦云弗婆提华言胜身以其身胜南洲故也又翻为初谓日初从此出也在须弥山东其土东狭西广形如半月纵广九千由旬人面亦如半月之形人身长八肘人寿二百五十岁(梵语须弥华言妙高梵语由旬亦云逾缮那华言限量大论云由旬有三大者八十里中者六十里下者四十里肘以一尺八寸为一肘)。</p><p>　　【二南阎浮提】梵语阎浮提华言胜金洲阎浮是树提是洲名因树立称故名阎浮提在须弥山南其土南狭北广形如车箱纵广七千由旬人面亦像地形人身多长三肘半于中有长四肘者人寿百岁中夭者多。</p><p>　　【三西瞿耶尼】梵语瞿耶尼华言牛货为彼多牛以牛为货故名牛货在须弥山西其土形如满月纵广八千由旬人面亦如满月人身长十六肘人寿五百岁。</p><p>　　【四北郁单越】梵语郁单越华言胜处以其土胜三洲故也在须弥山北其土正方犹如池沼纵广一万由旬人面亦像地形人身长三十二肘人寿一千岁命无中夭。</p><p>　　日照四洲(出法苑珠林)</p><p>　　起世经云劫初世间黑暗尔时忽然出生日月及诸星宿便有昼夜年岁时节日从东方出绕须弥山半腹而行照于四洲遂有昼夜不同(梵语须弥华言妙高)。</p><p>　　【一南阎浮提日正中时】谓南阎浮提日正中时东弗婆提日则始没西瞿耶尼日则初出北郁单越正当半夜(梵语阎浮提华言胜金洲梵语弗婆提华言胜身梵语瞿耶尼华言牛货梵语郁单越华言胜处)。</p><p>　　【二西瞿耶尼日正中时】谓西瞿耶尼日正中时南阎浮提日则始没北郁单越日则始出东弗婆提正当半夜。</p><p>　　【三东弗婆提日正中时】谓东弗婆提日正中时北郁单越日则始没南阎浮提日则初出西瞿耶尼正当半夜。</p><p>　　【四北郁单越日正中时】谓北郁单越日正中时西瞿耶尼日则始没东弗婆提日则初出南阎浮提正当半夜。</p><p>　　世间四义(出?玄记)</p><p>　　世间者即三藏教四加行中最后世第一位也以其是有漏法故名世间于中最胜故名第一有四义焉(四加行者谓一暖二顶三忍四世第一也以其加功进行故也)。</p><p>　　【一可破坏】谓世间有漏烦恼等法体本虚妄自性不实皆是<a href=\"/remen/wuchang.html\" class=\"keylink\" target=\"_blank\">无常</a>故名可破坏也。</p><p>　　【二有生灭】谓世间一切诸法皆从<a href=\"/remen/yinyuan1.html\" class=\"keylink\" target=\"_blank\">因缘</a>和合而生皆从因缘别离而灭故名有生灭也。</p><p>　　【三隐真理】谓世间有漏烦恼等法障覆真空之理不能显发故名隐真理也。</p><p>　　【四性有漏】谓世间烦恼等法其性实能招集有漏生死之果故名性有漏也。</p><p>　　依正四句(出华严经随?演义钞)</p><p>　　依正者依即所依国土正即能依之身也。</p><p>　　【一依内现依】依内现依者谓于国土中又现一切国土也如成就品云一一尘中难思刹随众生心普现前一切刹海靡不周如是方便无差别是也。</p><p>　　【二正内现正】正内现正者谓于一身中复现一切身也如现相品云如来一一毛孔中一切刹尘诸佛坐菩萨众会共围绕演说普贤之胜行是也(菩萨梵语具云菩提萨埵华言觉有情)。</p><p>　　【三正内现依】正内现依者谓于身中现一切国土也如现相品云如来安坐菩提座一毛示现多刹海一一毛现悉亦然于是普周于法界是也。</p><p>　　【四依内现正】依内现正者谓于国土现一切身也如现相品云一切刹土微尘数常现身云悉充满普为众生放大光各雨法雨称其心是也。</p><p>　　舍卫<a href=\"/remen/side.html%09\" class=\"keylink\" target=\"_blank\">四德</a>(出翻译名义)</p><p>　　梵语舍卫华言闻物亦云丰德以其具四德故也。</p><p>　　【一具财宝德】谓舍卫国中多出一切珍宝胜于余国是名具财宝德。</p><p>　　【二妙五欲德】谓舍卫国中五欲胜妙非余国所及是名妙五欲德(五欲者色欲声欲香欲味欲触欲也)。</p><p>　　【三饶多闻德】饶益也谓舍卫国中财宝具足五欲胜妙闻于四方是名饶多闻德。</p><p>　　【四丰解脱德】丰盛也谓舍卫国中之人多<a href=\"/remen/xiudao.html\" class=\"keylink\" target=\"_blank\">修道</a>行而得解脱是名丰解脱德。</p><p>　　净秽四句(出华严经?)</p><p>　　净秽者谓佛说华严经或在清净之土或在秽恶之土也。</p><p>　　【一唯染】染即秽染谓佛于娑婆世界摩竭提国等处而说是经隐覆净相故名唯染(梵语娑婆华言能忍梵语摩竭提华言善胜)。</p><p>　　【二唯净】净即清净谓佛于<a href=\"/remen/huazang.html\" class=\"keylink\" target=\"_blank\">华藏</a>世界而说是经其地金刚无有染相故名唯净。</p><p>　　【三染净俱】谓佛随于一处而说是经随其机器大小所见有异或见是染或见是净故名染净俱。</p><p>　　【四非染净】谓佛随于一处而说是经大乘之机不见染净之相同一法界故名非染净。</p><p>　　海底四宝(出华严经)</p><p>　　经云譬如大海有四炽然光明大宝布在其底性极猛热常能饮缩百川所注无量大水是故大海无有增减以譬如来大<a href=\"/remen/zhihui.html\" class=\"keylink\" target=\"_blank\">智慧</a>海亦有四种大智慧宝具足无量威德光明能令众生竭爱欲流破愚痴暗故以此四宝喻之。</p><p>　　【一日藏光明大宝】日藏光明大宝者譬如来有灭一切散善波浪大智慧宝由此光明触彼菩萨令舍一切散善波浪持心一境住于<a href=\"/remen/sanmei.html\" class=\"keylink\" target=\"_blank\">三昧</a>也(梵语三昧华言正定)。</p><p>　　【二离润光明大宝】离润光明大宝者譬如来有除一切法爱大智慧宝由此光明触彼菩萨令舍离三昧味着起广大神通也。</p><p>　　【三火焰光光明大宝】火??光光明大宝者譬如来有慧光普照大智慧宝由此光明触彼菩萨令舍所起广大神通住大明功用行也。</p><p>　　【四尽无余光明大宝】尽无余光明大宝者譬如来有平等无边功用大智慧宝由此光明触彼菩萨令舍大功用行及息一切功用令无有余也。</p><p>　　四河(出长阿含经)</p><p>　　【一殑伽河】梵语殑伽华言天堂来以见其从高处而来也又名恒河此河从阿耨达池东面银牛口流出绕池一匝入东南海(梵语阿耨达华言无热恼在香山之南大雪山之北周围八百里金银琉璃玻璃铜铁等以饰其岸也)。</p><p>　　【二信度河】梵语信度华言验河此河从阿耨达池南面金象口流出绕池一匝入西南海又名辛头河。</p><p>　　【三缚刍河】梵语缚刍华言青河此河从阿耨达池西面琉璃马口流出绕池一匝入西北海(梵语琉璃华言青色宝)。</p><p>　　【四徙多河】梵语徙多华言冷河此河从阿耨达池北面颇胝迦师子口流出绕池一匝入东北海或曰潜流地下出积石山为中国之河源也(梵语颇胝迦华言水精即玻璃也)。</p><p>　　一境四心(出摄大乘论释)</p><p>　　譬如一水本无有异盖因<a href=\"/remen/tianren.html\" class=\"keylink\" target=\"_blank\">天人</a>饿鬼畜生果报不同故于一水而见有四相分别之异也。</p><p>　　【一天见是宝严地】谓诸天福德胜故其所见水悉成琉璃众宝庄严之地也(梵语琉璃华言青色宝)。</p><p>　　【二人见是水】谓世间之人所见之水清浊虽异皆是水也。</p><p>　　【三饿鬼见是脓血】谓由宿世悭贪罪障深重堕饿鬼中长劫不闻浆水之名既因饥渴所逼望见河水意欲饮之速趍岸傍皆是脓血也。</p><p>　　【四鱼见是住处】住处即窟宅也谓鱼以水而为住处潜跃游泳不见水相也。</p><p>　　通局四句(出华严经?)</p><p>　　【一或局】谓佛说华严经或局在娑婆世界内摩竭提国故也(梵语娑婆华言能忍梵语摩竭提华言善胜)。</p><p>　　【二或通】谓佛说华严经或通十方世界故也。</p><p>　　【三或俱】谓佛说华严经或在摩竭提国及十方世界故也。</p><p>　　【四或泯】谓佛说华严经处染净二相皆尽同一法界故也。</p><p>　　四光喻智(出法华文句并华严经随?演义钞)</p><p>　　【一日光喻佛智】谓日光照世无幽不烛以喻佛之智慧无事不了无理不照故云日光喻佛智。</p><p>　　【二月光喻菩萨智】谓月之光明有亏有盈以喻菩萨虽具智慧而惑业尚未尽断则其智慧或亏或明故云月光喻菩萨智。</p><p>　　【三星光喻缘觉智】谓星虽有光其照不远以喻缘觉之人虽观<a href=\"/remen/shieryinyuan.html\" class=\"keylink\" target=\"_blank\">十二因缘</a>悟真空理而于中道深远之义不能明了故云星光喻缘觉智(十二因缘者一无明二行三识四名色五六入六触七受八爱九取十有十一生十二老死也)。</p><p>　　【四萤光喻声闻智】谓萤火之光只能自照不能照物以喻声闻之人虽观<a href=\"/remen/sidi.html\" class=\"keylink\" target=\"_blank\">四谛</a>悟真空理只能自度不能度人故云萤光喻声闻智(四谛者苦谛集谛灭谛道谛也)。</p><p>　　四事不可思议(出增一阿含经)</p><p>　　【一众生不可思议】谓世间众生为从何来复从何起从此命终当从何生皆不可思议故云众生不可思议。</p><p>　　【二世界不可思议】谓一切世界皆由众生业力而成成而复坏坏而复成始终相续无有断绝故云世界不可思议。</p><p>　　【三龙境界不可思议】谓龙降雨非从口出亦不从眼耳鼻出但龙有大神力意之所念若善若恶皆能作雨故云龙境界不可思议。</p><p>　　【四佛境界不可思议】谓如来之身清净无染不可模则不可言长不可言短与夫<a href=\"/remen/fanyin.html\" class=\"keylink\" target=\"_blank\">梵音</a>深远智慧辩才现通说法一切人天二乘等众皆莫能测故云佛境界不可思议(二乘者声闻乘缘觉乘也)。</p><p>　　四种心(出翻译名义)</p><p>　　【一肉团心】肉团心者即父母所生血肉之团状似莲华开合乃意识所依之处也。</p><p>　　【二缘虑心】缘虑心者即缘持思虑之心此通第<a href=\"/remen/bashi.html\" class=\"keylink\" target=\"_blank\">八识</a>而言谓眼缘色乃至第八缘根身种子器世间故也(通第八识者此缘虑心以第八藏识为体故也根身者根即眼等诸根身即色身也种子者即<a href=\"/remen/shane.html\" class=\"keylink\" target=\"_blank\">善恶</a>种子也器世间者以世界如器故也)。</p><p>　　【三积聚精要心】积聚精要心者谓诸经中积集一切要义名为文心如般若<a href=\"/fojing/xinjing/yuanwen.html\" class=\"keylink\" target=\"_blank\">心经</a>为大品六百卷中之精要是也(梵语般若华言智慧)。</p><p>　　【四坚实心】坚实心者谓坚固真实乃众生本有之性诸佛所证之理即第一义心也。</p><p>　　四威仪(出菩萨善戒经)</p><p>　　谓修道之人心不放逸若行若坐常在调摄其心成就道业虽久于行坐亦当忍其劳苦非时不住非时不卧设或住卧之时常存佛法<a href=\"/remen/zhengnian.html\" class=\"keylink\" target=\"_blank\">正念</a>如理而住于此四法动合规矩不失<a href=\"/remen/lvyi.html\" class=\"keylink\" target=\"_blank\">律仪</a>是为四威仪也。</p><p>　　【一行】谓修道之人举止动步心不外驰无有轻躁常在正念以成三昧<a href=\"/remen/rufa.html\" class=\"keylink\" target=\"_blank\">如法</a>而行也(梵语三昧华言正定)。</p><p>　　【二住】谓修道之人非时不住若或住时随所住处常念<a href=\"/remen/gongyang.html\" class=\"keylink\" target=\"_blank\">供养</a><a href=\"/remen/sanbao.html\" class=\"keylink\" target=\"_blank\">三宝</a>赞叹经法广为人说思惟经义如法而住也(三宝者佛宝法宝僧宝也)。</p><p>　　【三坐】谓修道之人加趺宴坐谛观实相永绝缘虑澄湛虚寂端肃威仪如法而坐也。</p><p>　　【四卧】谓修道之人非时不卧为调摄身心或时暂卧则右胁宴安不忘正念心无昏乱如法而卧也。</p><p>　　息有四种相(出修习<a href=\"/remen/zhiguan.html\" class=\"keylink\" target=\"_blank\">止观</a><a href=\"/remen/zuochan.html\" class=\"keylink\" target=\"_blank\">坐禅</a>法要)</p><p>　　息即鼻中出入之气也谓坐禅之人若欲摄心入定必先行数息之法息有四种不同故须拣其粗而守其细也。</p><p>　　【一风】谓鼻中之气出入有声为风坐禅之人若依之而数则心散难调故须拣而不用也。</p><p>　　【二喘】谓鼻中之气虽无声相而结滞不通者为喘坐禅之人若依之而数则心结难定故须拣而不用也。</p><p>　　【三气】谓鼻中之气虽无风喘之相而出入不细者为气坐禅之人若依之而数则心劳难定故须拣而不用也。</p><p>　　【四息】谓鼻中之气无前三种粗相而出入绵绵若存若亡者为息坐禅之人依之而数则资神安隐情抱悦豫其心易定故须守而不舍也。</p><p>　　四梦</p><p>　　【一无明习气梦】谓由无明烦恼积习气分覆蔽真如之性无所明了以致心神颠倒形于梦想也。</p><p>　　【二善恶先徴梦】谓人凡有善恶吉凶之事必先形于梦??以为徴验也。</p><p>　　【三四大遍增梦】谓人由地水火风四大而成于身若地大增身则沉重水大增身则浮肿火大增身则状热风大增身则急胀四大不调则身心不安心不安则形于梦??也。</p><p>　　【四巡游旧识梦】谓人平昔游历之处或有所见所闻若美若恶系念不舍而形于梦也。</p><p>　　四梦(出善见毗婆沙律)</p><p>　　【一四大不和梦】谓或梦山崩或梦自身飞腾虚空或梦见虎狼及贼追逐此因地水火风四大不调心神散逸故有此梦是名四大不和梦。</p><p>　　【二先见梦】谓日间先见男女苦乐等境夜则随梦犹如日间所见是名先见梦。</p><p>　　【三天人梦】谓若人修善乃感天人为现善梦令其善根增长若人作恶亦感天人为现恶梦令其怖恶生善是名天人梦。</p><p>　　【四想梦】谓若人前世或有福德或有罪障有福德者多思想善事则现善梦有罪障者多思想恶事则现恶梦是名想梦。</p><p>　　四食(出华严经随?演义钞)</p><p>　　【一段食】段即分段食有资益之义谓以香味触三尘为体入腹变坏资益诸根故言段食古译经律皆为抟食以手团曰抟后译复言浆饮等不可抟遂译为段食。</p><p>　　【二触食】触即对也谓六识所对色等诸尘柔软细滑冷暖等触而生喜乐俱能资益诸根故名触食(六识者眼识耳识鼻识舌识身识意识也按翻译名义注释云见色爱着名食岂非触食义耶设非触食何以观戏剧等终日不食而不饥也)。</p><p>　　【三思食】思即意思谓<a href=\"/remen/diliushi.html\" class=\"keylink\" target=\"_blank\">第六识</a>思于可爱之境生希望意而能润益诸根如人饥渴至饮食处望得饮食而身不死故名思食(第六识即意识也)。</p><p>　　【四识食】识以执持为义即第八识也由前三食势分所资能令此识增胜执持诸根故名识食(第八识即藏识也按翻译名义注释云识食地狱众生及无色界中无边识处天等皆用识持以为其食)。</p><p>　　四利须食(出释氏要览)</p><p>　　【一资身为道】谓修行之人若无饮食则身疲力倦命且不支岂能进道若得饮食资益于身则心安体健乃可进道故须食也。</p><p>　　【二养身中虫】谓人身中多有诸虫若缺饮食则虫钻刺身亦不安必当及时进食而调养之故须食也。</p><p>　　【三生施者福】谓修行之人持戒清净专心修道则能福利人天若有檀越施以饮食使其成就道业能令施者亦获<a href=\"/remen/fubao.html\" class=\"keylink\" target=\"_blank\">福报</a>故须食也(梵语檀华言施称檀越者谓人行施能越贫穷苦也)。</p><p>　　【四破饿外道】谓外道自以吞饥忍饿为解脱法即自饥饿而不知徒受困苦安能解脱故修行之人日中受食资其进道兼破外道不应饥饿故须食也。</p><p>　　乞食四分(出宝云经)</p><p>　　乞食之法一日止以七家为限为无多贪故也<a href=\"/remen/chujia.html\" class=\"keylink\" target=\"_blank\">出家</a>之人常行乞食复分作四分故名乞食四分。</p><p>　　【一分奉同梵行者】同梵行者谓同修净行之人也凡乞食时必有同修之人看守房舍或有老病不便行履者得食归时则以一分奉之令其饱满亦得安心修道也。</p><p>　　【一分与穷乞人】与穷乞人者谓乞得食时遇有穷苦求乞之人当起怜悯心作自饥想亦以一分施之令其饱满劝他修善也。</p><p>　　【一分与诸鬼神】与诸鬼神者谓乞得食时即以净器盛贮一分待日晡时则然香讽咒加持普施一切鬼神令其饱满出离苦趣悉得解脱也。</p><p>　　【一分自食】自食者谓乞得食时除前三分之外唯留一分或多或少则自食之食已安心行道庶不虚受信施也。</p><p>　　四邪命食(出大智度论)</p><p>　　谓诸<a href=\"/remen/biqiu.html\" class=\"keylink\" target=\"_blank\">比丘</a>当以乞食清净自活不应以下口仰口方口维口四种邪命之食以自活命也。</p><p>　　【一下口食】谓种植田园合和汤药以求衣食而自活命是名下口食也。</p><p>　　【二仰口食】谓仰观星宿日月风雨雷电霹雳术数之学以求衣食而自活命是名仰口食也。</p><p>　　【三方口食】谓曲媚豪势通使四方巧言多求以自活命是名方口食也。</p><p>　　【四维口食】维即四维也谓学种种咒术卜算吉凶以求衣食而自活命是名维口食也。</p><p>　　四食时(出法苑珠林)</p><p>　　【一天食时】天食时者谓清旦时即诸天所食之时也。</p><p>　　【二法食时】法食时者谓三世诸佛皆以千时为法食时过此即非时也(三世者过去未来现在也)。</p><p>　　【三畜生食时】畜生食时者谓日暮时即是畜生所食之时也。</p><p>　　【四鬼神食时】鬼神食时者谓昏夜时即是鬼神所食之时也。</p><p>　　行四依(出四分<a href=\"/remen/lvzang.html\" class=\"keylink\" target=\"_blank\">律藏</a>)</p><p>　　谓出家之人依此四法而修则能成就圣道也。</p><p>　　【一着粪扫衣】着粪扫衣者谓视同粪土扫除不用即世人所弃弊垢之衣也修道之人当收拾净洗补凑穿着如此则心无所恋能成道业矣。</p><p>　　【二常行乞食】乞食者谓出家之人常以乞食自活其命也。</p><p>　　【三树下坐】树下坐者谓出家之人不宜营治舍宅当于树下或石窟中随便而居修习禅定也。</p><p>　　【四用陈腐药】用陈腐药者谓出家之人若患病时当用陈年朽腐之药而调治之病瘥即止不得贪乐新好药物而预积蓄也。</p><p>　　四机(出法华文句)</p><p>　　四机者机即机器又机缘也有可发之义故名为机。</p><p>　　【一人天机】谓诸恶莫作诸善奉行是名人天机。</p><p>　　【二二乘机】谓厌畏生死忻尚涅盘是名二乘机(梵语涅盘华言灭度二乘者声闻乘缘觉乘也)。</p><p>　　【三菩萨机】谓先人后己慈悲仁让是名菩萨机(菩萨梵语具云菩提萨埵华言觉有情)。</p><p>　　【四佛机】谓一切诸法中悉以等观入一切无碍人一道出生死是名佛机(等观者即非空非假平等中道观也一道出生死者以中道观顿断诸惑顿出生死也)。</p><p>　　四种我(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>略?)</p><p>　　【一凡夫妄计我】谓世间凡夫之人不了五阴等法皆空于中妄计我身强立主宰造作诸业流转生死无有休息是为凡夫妄计我(五阴者色阴受阴想阴行阴识阴也)。</p><p>　　【二外道神我】谓外道之人于五阴中妄计识神如麻豆等或计遍身起于我见坠堕边邪轮回生死是为外道神我。</p><p>　　【三三乘假我】谓三乘之人了知一切五阴等法虚假不实悉无有我是为三乘假我(三乘者声闻乘缘觉乘菩萨乘也)。</p><p>　　【四法身真我】谓如来法身量等虚空无所不遍故于<a href=\"/remen/wuwo.html\" class=\"keylink\" target=\"_blank\">无我</a>法中明八自在我是为法身真我(八自在我者一能示一身以为多身二示一尘身满大千界三大身轻举远到四现无量类常居一土五诸根互用六得下切法如无法想七说一偈义经<a href=\"/remen/wuliangjie.html\" class=\"keylink\" target=\"_blank\">无量劫</a>八身遍诸处犹如虚空也)。</p><p>　　四大(出圆觉经)</p><p>　　四大者谓人之身揽外地水火风四大而成内身四大因对色香味触四微故称为四大也。</p><p>　　【一地大】地以坚碍为性谓眼耳鼻舌身等名为地大若不假水则不和合经云发毛爪齿皮肉筋骨等皆归于地是也。</p><p>　　【二水大】水以润湿为性谓唾涕津液等名为水大若不假地即便流散经云唾涕脓血津液涎沫痰泪精气大小便利皆归于水是也。</p><p>　　【三火大】火以燥热为性谓身中暖气名为火大若不假风则不增长经云暖气归火是也。</p><p>　　【四风大】风以动转为性谓出入息及身动转名为风大此身动作皆由风转经云动转归风是也(动转归风者凡身动转皆属风也)。</p><p>　　四微(出金光明经文句记)</p><p>　　四微者谓色香味触也因对四大称为四微又复四大皆由四微所成故大智度论云地有色香味触重故自无所作水少香故动作胜地火少香味故势胜于水风少色香味故动作胜火。</p><p>　　【一色微】色者谓眼所见种种诸色也以其微细故名色微。</p><p>　　【二香微】香者谓鼻所嗅种种诸香也以其微细故名香微。</p><p>　　【三味微】味者谓舌所尝种种诸味也以其微细故名味微。</p><p>　　【四触微】触者谓身分所觉种种诸触也以其微细故名触微。</p><p>　　四求(出法集经)</p><p>　　【一欲爱】谓于欲界五尘而起贪爱也因贪爱故推求不已是名欲爱(五尘者色尘声尘香尘味尘触尘也)。</p><p>　　【二色爱】谓于色界禅定而起贪爱也因贪爱故推求不已是名色爱。</p><p>　　【三无色爱】谓于无色界禅定而起贪爱也因贪爱故推求不已是名无色爱。</p><p>　　【四无有爱】无有即空也谓于涅盘真空之法而起贪爱也因贪爱故推求不已是名无有爱(梵语涅盘华言灭度)。</p><p>　　四求不得(出大乘庄严经论)</p><p>　　求者推求也论云菩萨以四种求诸法皆不可得不可得即是空也故名求不得。</p><p>　　【一名求不得】名即假名谓若有是物则有是名以此推之物则为主名则为客名既为客则是假名推求实义了不可得故论云推名于物是客故云名求不得。</p><p>　　【二物求不得】物即事物谓虽有其物若无其名物不自显以此推之名亦是主物亦是客物既是客亦成虚假故论云推物于名是客故云物求不得。</p><p>　　【三自性求不得】谓名之与物各有自体之性若推名之自性及物之自性但有虚假之名皆无真实之义故论云推名自性及物自性知俱是假故云自性求不得。</p><p>　　【四差别求不得】谓于名于物各有差别之相一一分别推求悉归于空皆不可得故论云推名差别及物差别知俱空故悉不可得故云差别求不得。</p><p>　　四不寄附(出优婆塞戒经)</p><p>　　经云佛言善男子受优婆塞戒者先学世事既学通达如法求财若得财物应供父母妻子眷属其余藏积俟用不应寄附四处也(梵语优婆塞华言清净土)。</p><p>　　【一老人】谓年老之人死日渐近故所有财物不应寄附于彼也。</p><p>　　【二远处】谓道路隔远之处缓急要用取讨难及故所有财物不应寄附于彼也。</p><p>　　【三恶人】谓不善之人禀性凶恶若见财物恐生贪夺之心故不应寄附于彼也。</p><p>　　【四大力】谓豪强之人倚恃势力若见财物恐生贪夺之心故不应寄附于彼也。</p><p>　　四不见(出圆觉经钞)</p><p>　　【一鱼不见水】谓鱼以水为窟宅游泳水中悉无所障故云鱼不见水。</p><p>　　【二人不见风】谓风发于万窍但有声响可闻而无形相可见故云人不见风。</p><p>　　【三迷不见惟】谓灵明觉知之性人人本具但为烦恼无明覆障迷而不了故云迷不见性。</p><p>　　【四悟不见空】谓修行之人既能觉了灵知之性本来空寂而此空性亦不可得故云悟不见空。</p><p>　　四不成(出因明入正理论)</p><p>　　【一两俱不成】谓声是无常非眼所见若言声是眼见而声与眼俱不能成是名两俱不成。</p><p>　　【二随一不成】谓声是所作性故以声显论声是实法若不将名句文等共相为用则不成其论矣是名随一不成。</p><p>　　【三犹豫不成】谓如见云雾等即起疑惑以为是火非火疑心不决是名犹豫不成。</p><p>　　【四所依不成】谓虚空实有为万物所依若言虚空定无则万物无所依是名所依不成。</p><p>　　四种无(出涅盘经)</p><p>　　【一未有名无】谓梵志妄计涅盘之法在众生烦恼心中不可说有譬如瓶未出泥名为无瓶盖外道不知众生烦恼心中实具涅盘之德故佛答言如是涅盘非是先无同泥无瓶(梵语梵志华言净裔梵语涅盘华言灭度)。</p><p>　　【二灭已名无】谓梵志妄计灭烦恼已名为涅盘涅盘即无譬如瓶既坏已名为无瓶盖外道不知烦恼既灭涅盘即显故佛答言亦非灭无同瓶坏已。</p><p>　　【三异相名无】谓梵志妄计烦恼涅盘其相即异谓烦恼中无涅盘涅盘中无烦恼譬如牛中无马马中无牛盖外道不知转烦恼即是涅盘转涅盘即是烦恼故佛答言虽牛中无马不可说言牛亦是无虽马中无牛不可说言马亦是无如此则不可言烦恼中无涅盘涅盘中无烦恼也。</p><p>　　【四毕竟名无】谓梵志妄计涅盘之法毕竟无有名之为无譬如龟毛兔角实不可得盖外道不知涅盘之德其性常住不可毁坏故佛答言亦非毕竟无如龟毛兔角。</p><p>　　大明三藏法数卷第十三</p></div>"
},{
    "title": "大明三藏法数卷第十四",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第十四　　　　　池六</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　四知(出佛说骂意经)</p><p>　　【一天知】谓人一念心起若善若恶虽未形现天神已自知之照临于上矣。</p><p>　　【二地知】谓人一念心起若善若恶虽未形现地神已自知之鉴察于下矣。</p><p>　　【三傍人知】谓人作善作恶于隐僻之处自谓无人知而不知傍人已知之矣。</p><p>　　【四自知】谓心欲作善作恶人虽未知自意已先知之矣。</p><p>　　一名四实(出<a href=\"/remen/niepan.html\" class=\"keylink\" target=\"_blank\">涅盘</a>经)</p><p>　　一名谓先陀婆四实谓水盐器马如是四法皆同此一名此是大王密语经云譬如大王告诸群臣先陀婆来有智之臣善知此名若王心欲水时口索先陀婆者智臣善知王意即以水奉之索后三物亦称先陀婆智臣即以三物随意奉之以譬如来密语甚深难解诸大乘经亦复如是若说四<a href=\"/remen/wuchang.html\" class=\"keylink\" target=\"_blank\">无常</a>大乘菩萨应当善知此是如来为诸<a href=\"/remen/zhongsheng.html\" class=\"keylink\" target=\"_blank\">众生</a>说无常苦空<a href=\"/remen/wuwo.html\" class=\"keylink\" target=\"_blank\">无我</a>之相令得证于涅盘<a href=\"/remen/jietuo.html\" class=\"keylink\" target=\"_blank\">解脱</a>之道(菩萨梵语具云<a href=\"/remen/puti.html\" class=\"keylink\" target=\"_blank\">菩提</a>萨埵华言觉有情梵语涅盘华言灭度)。</p><p>　　【一水】经云若王欲洗时索先陀婆智臣即便奉水谓水无定性在方器则方在圆器则圆以譬如来为诸众生说入涅盘大乘菩萨即知此是如来为计常者说无常相欲令众生修无常想也。</p><p>　　【二盐】经云若王欲食时索先陀婆智臣即便奉盐谓盐味苦以譬如来或说<a href=\"/remen/zhengfa.html\" class=\"keylink\" target=\"_blank\">正法</a>当灭大乘菩萨即知此是如来为计乐者说于苦相欲令众生多修苦想也。</p><p>　　【三器】经云若王食已将欲饮浆索先陀婆智臣即便奉器谓器中本空以譬如来或说空者是正解脱大乘菩萨即知此是如来说正解脱欲令众生修学空想也。</p><p>　　【四马】经云若王欲游索先陀婆智臣即便奉马谓马由人?不得<a href=\"/remen/zizai.html\" class=\"keylink\" target=\"_blank\">自在</a>以譬如来或说我今病苦大乘菩萨即知此是如来为计我者说无我相欲令众生修无我想也。</p><p>　　四<a href=\"/remen/nianzhu.html\" class=\"keylink\" target=\"_blank\">念珠</a>(出金刚顶瑜伽念珠经)</p><p>　　念珠者佛令众生欲灭<a href=\"/remen/fannao.html\" class=\"keylink\" target=\"_blank\">烦恼</a>当持数珠常随其身专心系念诸佛名号故说数珠之多少<a href=\"/remen/gongde.html\" class=\"keylink\" target=\"_blank\">功德</a>之胜劣而有四种之不同也金刚萨埵菩萨偈云念珠功德有四种上品最胜及中下一千八十以为上一百八珠为最胜五十四珠以为中二十七珠为下类手持念珠当心上静虑离念心专注设安顶髻或挂身或安颈上及安臂由安顶髻净无间由带颈上净四重手持臂上除众罪能令行人悉清净(净无间者无间<a href=\"/remen/diyu.html\" class=\"keylink\" target=\"_blank\">地狱</a>之业得清净也净四重者<a href=\"/remen/shasheng.html\" class=\"keylink\" target=\"_blank\">杀生</a>偷盗[淫-壬+(工/山)]欲<a href=\"/remen/wangyu.html\" class=\"keylink\" target=\"_blank\">妄语</a>之业得清净也)。</p><p>　　【一一千八十珠为上品】此珠为上品者以其数多若持此珠<a href=\"/remen/nianfo.html\" class=\"keylink\" target=\"_blank\">念佛</a>名号则功德利益极为上品准校量数珠功德经云此珠若以木槵为者或掐一过得福千倍莲子为者得福万倍水晶为者得福千亿倍菩提子为者得福无量也。</p><p>　　【二一百八珠为最胜】此珠为最胜者以其数次于上品若持以念佛名号则功德利益为最胜也若以木槵莲子水晶菩提子为者其持掐所得之福亦如前也。</p><p>　　【三五十四珠为中品】此珠为中品者以其数又次于前若持以念佛名号则功德利益为中品也若以木槵莲子水晶菩提子为者其持掐所得之福亦如前也。</p><p>　　【四二十七珠为下品】此珠为下品者以其数又次于前若持以念佛名号则功德利益为下品也若以木槵莲子水晶菩提子为者其持掐所得之福亦如前也然此皆以珠数多寡而分四品之别若能专心持念则功德平等而无异也。</p><p>　　怀胎死四(出出曜经)</p><p>　　谓调达<a href=\"/remen/biqiu.html\" class=\"keylink\" target=\"_blank\">比丘</a>染着世利于阿难所求学<a href=\"/remen/shentong.html\" class=\"keylink\" target=\"_blank\">神通</a>能于<a href=\"/remen/xukong.html\" class=\"keylink\" target=\"_blank\">虚空</a>作十八变涌没自由时阿阇世王太子见其神变日给五百釜食随时<a href=\"/remen/gongyang.html\" class=\"keylink\" target=\"_blank\">供养</a>于是<a href=\"/remen/shizun.html\" class=\"keylink\" target=\"_blank\">世尊</a>告诸比丘汝等勿学调达贪着供养自?于罪亦?他人遂说偈喻云芭蕉以实死竹芦实亦然駏驉坐妊死士以贪自丧(梵语调达华言天热梵语阿难华言庆喜梵语阿阇世华言未生怨駏驉即骡也妊即孕也)。</p><p>　　【一芭蕉生实】谓芭蕉本是危脆之物若更开华生实不久即枯死以喻人身无常亦不坚实若更要求名誉贪着利养则自?于罪亦?他人也(此下三喻义同)。</p><p>　　【二芦开华】谓芦苇亦是危脆之物若更开华不久即枯死也。</p><p>　　【三竹生米】谓一切竹若根力衰败枝则生米不久即枯死也。</p><p>　　【四駏驉妊】谓駏驉若怀妊即母子俱丧也。</p><p>　　四葬(出法苑珠林)</p><p>　　此四葬法皆西域??葬之法也。</p><p>　　【一水葬】水葬者谓弃置江河以饲鱼鳖也。</p><p>　　【二火葬】火葬者谓积薪而焚灭诸有相也。</p><p>　　【三土葬】土葬者谓埋藏岸傍以取速朽也。</p><p>　　【四林葬】林葬者谓露置寒林饲诸禽兽也(寒林即西域弃尸处僧只律云谓多死尸凡入者可畏毛寒故名寒林)。</p><p>　　虹霓四缘(出法集经)</p><p>　　经中因明菩萨善根业行<a href=\"/remen/yinyuan1.html\" class=\"keylink\" target=\"_blank\">因缘</a>而有胜妙<a href=\"/remen/guobao.html\" class=\"keylink\" target=\"_blank\">果报</a>不同故立多种譬喻此虹霓为一也谓诸菩萨因于善根业行而有香华种种技乐音声于虚空中自然而作以为供养然彼业行因缘虽不至于技乐音声之中而亦因彼善业而有种种胜妙供养果报也譬如虚空杂色虹起而因地水火风四大因缘而生然四大虽不至于虹霓之中亦因四大而有种种色相显现故说虹霓四缘也。</p><p>　　【一地大生黄】谓虹霓体具众色其中黄色乃假地大而能映现盖土之色性本黄虹必依地而起故云地大生黄也。</p><p>　　【二水大生青】谓虹霓体具众色其中青色乃假水大照映而起盖水之色性本青虹必因雨而有故云水大生青也。</p><p>　　【三火大生赤】谓虹霓体具众色其中赤色乃因火大而能显发盖火之色性本赤虹必因日照而现故云火大生赤也。</p><p>　　【四风大生轮】谓虹霓随处现起初无实体因假风大之力所持而体如轮晕之相盖风之体性本能运动故云风大生轮也。</p><p>　　四兵(出长阿含经)</p><p>　　谓转轮王出游之时即集此四兵随从而卫护也。</p><p>　　【一象兵】谓转轮王出游之时其军士皆乘象也。</p><p>　　【二马兵】谓转轮王出游之时其军士皆乘马也。</p><p>　　【三车兵】谓转轮王出游之时其军士皆乘车也。</p><p>　　【四步兵】谓转轮王出游之时其军士皆带甲胄随从步行也。</p><p>　　四华(出翻译名义)</p><p>　　【一分陀利】梵语分陀利华言白莲华。</p><p>　　【二优钵罗】梵语优钵罗华言青莲华。</p><p>　　【三钵特摩】梵语钵特摩华言红莲华。</p><p>　　【四拘勿投】梵语拘勿投亦云拘某陀华言黄莲华。</p><p>　　又四华(出法华文句)</p><p>　　【一曼陀罗华】梵语曼陀罗华言适意又云白华。</p><p>　　【二摩诃曼陀罗华】梵语摩诃华言大即大适意亦云大白华。</p><p>　　【三曼殊沙华】梵语曼殊沙华言柔软又云赤华。</p><p>　　【四摩诃曼殊沙华】梵语摩诃曼殊沙华言大柔软亦云大赤华。</p><p>　　五种法身(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　【一法性生身】谓此法性体本圆常该通万有如来之身由此出生故名法性生身。</p><p>　　【二功德法身】谓如来以万行功德为因而成法身之果故名功德法身。</p><p>　　【三变化法身】谓如来法身无感不形无机不应如千江月随水现影影虽有殊月本是一故名变化法身。</p><p>　　【四虚空法身】谓如来法身融通三际包括大千一性圆明诸尘不染故名虚空法身(三际者即过去现在未来三世也)。</p><p>　　【五实相法身】谓如来法身离诸虚妄会极真如不生不灭故名实相法身。</p><p>　　五教<a href=\"/remen/foshen.html\" class=\"keylink\" target=\"_blank\">佛身</a>(出华严一乘教义分齐章)</p><p>　　五教者即小始终顿圆也佛身即如来之身也如来之身遍一切处本无大小形量但为众生<a href=\"/remen/genqi.html\" class=\"keylink\" target=\"_blank\">根器</a>利钝不同故曲垂方便演说种种法门示现种种身相即有五教佛身之异也。</p><p>　　【一小教丈六金身】谓如来示现降生<a href=\"/remen/chujia.html\" class=\"keylink\" target=\"_blank\">出家</a>成道于鹿野苑说<a href=\"/remen/sidi.html\" class=\"keylink\" target=\"_blank\">四谛</a>生灭之法专化二乘而二乘但见丈六金身故名小教丈六金身也(四谛者苦谛集谛灭谛道谛也二乘者声闻乘缘觉乘也)。</p><p>　　【二始教千百亿<a href=\"/remen/huashen.html\" class=\"keylink\" target=\"_blank\">化身</a>】谓如来次说大乘之法广谈<a href=\"/remen/faxiang.html\" class=\"keylink\" target=\"_blank\">法相</a>于千百亿世界中示现种种色身正化菩萨兼化二乘以众生所见各各不同故名始教千百亿化身也(菩萨梵语具云菩提萨埵华言觉有情)。</p><p>　　【三终教丈六即真身】谓如来次说大乘终极之理会一切法咸归实性二乘阐提悉得<a href=\"/remen/chengfo.html\" class=\"keylink\" target=\"_blank\">成佛</a>机缘既熟所见如来丈六之身即是真常之体故名终教丈六即真身也(阐提梵语具云一阐提华言信不具)。</p><p>　　【四顿教丈六即法身】谓如来不从渐次唯谈圆顿之理空有两亡色心无碍大乘菩萨了一切法无非法身故名顿教丈六即法身也。</p><p>　　【五圆教具足十身】谓如来称性宣扬<a href=\"/remen/yuanrong.html\" class=\"keylink\" target=\"_blank\">圆融</a>法界之理法法互融尘尘无碍统诸教差别之身全法界平等之体菩提愿智等身无不具足故名圆教具足十身也(梵语菩提华言道十身者菩提身愿身化身力持身相好<a href=\"/remen/zhuangyan.html\" class=\"keylink\" target=\"_blank\">庄严</a>身威势身意生身福德身法身智身也)。</p><p>　　五部教主(出大乐金刚不空真实<a href=\"/remen/sanmei.html\" class=\"keylink\" target=\"_blank\">三昧</a>耶经理趣释)</p><p>　　部谓部类教谓言教主即主宰此之五部乃是如来金刚不空真实三昧法门也而依五方立五部以五佛为主者各有所表也中方毗卢遮那即释迦如来也四方四佛乃释迦化现以表诸佛同一法身也以如来入种种三摩地说种种陀罗尼门虽各分部类各有坛法而皆与<a href=\"/remen/banruo.html\" class=\"keylink\" target=\"_blank\">般若</a>理趣相应也然此法门为令众生三业清净得金刚智三摩地而行慧施不为烦恼染污成就无上菩提而证清净法身也(梵语三昧华言正定梵语毗卢遮那华言遍一切处梵语释迦华言能仁梵语三摩地华言等持梵语陀罗尼华言总持梵语般若华言<a href=\"/remen/zhihui.html\" class=\"keylink\" target=\"_blank\">智慧</a>三业者身业口业意业也金刚智者如来智慧无法不知无惑不断如金刚至坚至利故云金刚智也)。</p><p>　　【一中方灌顶部】灌顶喻也如轮王太子受储君位轮王乃取四大海水灌太子顶加以宝冠以喻毗卢遮那已得一切如来灌顶受佛职位而为<a href=\"/remen/sanjie.html\" class=\"keylink\" target=\"_blank\">三界</a>法王以清净法界智演说般若相应陀罗尼加持众生身口意业悉得清净亦受灌顶之位而证清净法身是为灌顶部故中央以毗卢遮那为教主也(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【二东方金刚部】金刚部者谓如来<a href=\"/remen/zhengde.html\" class=\"keylink\" target=\"_blank\">证得</a>佛地观众生藏识中烦恼习气坚固难舍以大空金刚智三摩地而摧破之不离大圆镜智而演说般若相应陀罗尼令诸众生得清净三业而悟本有不坏金刚<a href=\"/remen/foxing.html\" class=\"keylink\" target=\"_blank\">佛性</a>是为金刚部故东方以阿閦佛为教主也(烦恼习气者烦恼余习气分也大空者即毕竟空也梵语阿閦华言不动)。</p><p>　　【三南方宝生部】宝生部者谓如来得三界法王位入金刚宝三摩地愍念众生而行慧施心无吝惜三轮清净以平等性智说诸陀罗尼令诸众生所求一切伏藏皆得现前而证得河沙功德是为宝生部故南方以宝生如来为教主也(三轮清净者谓能施之人所施之物及受施之人皆无取着也)。</p><p>　　【四西方莲华部】莲华部者谓如来得<a href=\"/remen/zixing.html\" class=\"keylink\" target=\"_blank\">自性</a>清净法身而住杂染浊恶世界不被一切烦恼染污犹如莲华入清净三摩地以妙观察智说诸陀罗尼令诸众生证悟清净法界如莲华不染诸垢具足一切无漏善法是为莲华部亦名法部谓以此法门加持<a href=\"/remen/jileshijie.html\" class=\"keylink\" target=\"_blank\">极乐世界</a>水鸟树林皆演法音故西方以阿弥陀佛为教主也(无漏者不漏落三界<a href=\"/remen/shengsi.html\" class=\"keylink\" target=\"_blank\">生死</a>也梵语阿弥陀华言无量寿)。</p><p>　　【五北方羯磨部】梵语羯磨华言作法又云办事谓佛持一切如来智印入大悲三摩地以成所作智说诸陀罗尼加持一切众生得无碍身语意业令藏识中杀害杂深种子悉尽无余一切事业皆悉成就是为羯磨部故北方以不空成就如来为教主也(藏识即第<a href=\"/remen/bashi.html\" class=\"keylink\" target=\"_blank\">八识</a>也)。</p><p>　　佛观五事降生(出<a href=\"/remen/yinguo.html\" class=\"keylink\" target=\"_blank\">因果</a>经)</p><p>　　佛于兜率天宫将欲降生先观五事而后托胎也(梵语兜率华言知足)。</p><p>　　【一观诸众生熟与未熟】谓如来将欲降生先观众生根机熟与未熟以此土众生根机成熟可度故现降生也。</p><p>　　【二观时至未至】谓如来将欲降生先观众生可度之时至与未至以度生时至故现降生也。</p><p>　　【<a href=\"/remen/sanguan.html\" class=\"keylink\" target=\"_blank\">三观</a>诸国土何国处中】谓如来将欲降生先观世界何国居中以迦毗罗国居<a href=\"/remen/daqianshijie.html\" class=\"keylink\" target=\"_blank\">大千世界</a>之中故于此国现降生也(梵语迦毗罗华言黄色)。</p><p>　　【四观诸种族何族最盛】谓如来将欲降生先观种族贵盛以刹帝利种族极贵最盛故于此族现降生也(梵语刹帝利华言田主)。</p><p>　　【五观过去因缘谁最真正应为父母】谓如来将欲降生先观过去因缘谁可为其父母以净饭王摩耶夫人真正无邪宿有因缘可为父母故于此王宫现降生也(摩耶梵语具云摩诃摩耶华言大术)。</p><p>　　佛五姓(出释氏要览)</p><p>　　西域记云姓所以系统百世使不别也<a href=\"/remen/fozu.html\" class=\"keylink\" target=\"_blank\">佛祖</a>统纪云世人皆知如来为刹帝利之主种而不知瞿昙释迦前后立姓之由瞿昙之义有四或云纯淑或云地最胜此从本德而称也或云甘蔗或云日种此就本缘而言也释迦之义有三据德立号则曰能仁依处称名则曰舍夷直林然释迦立姓之由虽因甘蔗王之四子而实出自瞿昙也瞿昙释迦称虽有异姓即是一或加日种甘蔗舍夷列为五姓则本末相分源流一致是知舍夷释迦二姓出自甘蔗甘蔗出自瞿昙其实皆刹帝利王之一姓也(梵语刹帝利华言田主)。</p><p>　　【一瞿昙】梵语瞿昙华言纯淑又云地最胜谓于人类中此族最胜故也十二游经云劫初有王名大茆草王禅位于臣往师瞿昙仙人<a href=\"/remen/xiudao.html\" class=\"keylink\" target=\"_blank\">修道</a>遂受其姓名小瞿昙后裔相承为姓故云瞿昙也。</p><p>　　【二甘蔗】本行经云大茆草王(即小瞿昙)得成王仙<a href=\"/remen/shouming.html\" class=\"keylink\" target=\"_blank\">寿命</a>极长老不能行时诸<a href=\"/remen/dizi.html\" class=\"keylink\" target=\"_blank\">弟子</a>出外乞食恐师有虎狼之患遂以草笼盛之悬于树上猎人遥见谓彼是鸟乃射之滴血于地生二甘蔗日炙开剖一出童男一出童女大臣闻之迎归王宫养育长成男名善生以王种故遂立为王号甘蔗后裔相承为姓故云甘蔗也。</p><p>　　【三日种】谓甘蔗王由日炙甘蔗而生遂以日为种故云日种。</p><p>　　【四舍夷】谓甘蔗王第四子名别成为父??出至雪山直树林住其后建国名舍夷遂以其处为姓故云舍夷。</p><p>　　【五释迦】梵语释迦华言能仁本行经云甘蔗王第一妃善贤生子名长寿第二妃生四子一名炬面二名金色三名象众四名别成时善贤妃欲立长寿白王??遣四子出国至雪山北住直树林中其第四子别成为王自立城居以德化人即为强国父王追悔遣使往召辞过不还父王叹曰我子释迦遂以德为姓故云释迦也。</p><p>　　佛有五事(出增一阿含经)</p><p>　　【一当转法轮】当转法轮者谓如来出世既成道已当转法轮度脱有情<a href=\"/remen/154932.html\" class=\"keylink\" target=\"_blank\">饶益</a>一切如转四谛法轮先度五比丘等是也(四谛者苦谛集谛灭谛道谛也五比丘者一阿鞞二?提三拘利四陈如五<a href=\"/remen/jiaye.html\" class=\"keylink\" target=\"_blank\">迦叶</a>也)。</p><p>　　【二与父<a href=\"/remen/shuofa.html\" class=\"keylink\" target=\"_blank\">说法</a>】与父说法者谓如来既成道已惟念父恩最重当与说法令其享寿无穷正法治化及得远离尘垢得<a href=\"/remen/fayan.html\" class=\"keylink\" target=\"_blank\">法眼</a>净是故还于本国与父说法普曜经云佛出家时与父母誓若得佛道还度父母今得佛道必当还国说法度脱不违本誓也(法眼者谓见色心粗细因缘假名俗谛诸法也)。</p><p>　　【三与母说法】与母说法者谓如来成道已惟念母恩育养情深况有誓愿还度父母是故为其说法令得解脱如升忉利天宫为母说法是也(梵语忉利华言三十三)。</p><p>　　【四当与凡夫立菩萨行】当与凡夫立菩萨<a href=\"/remen/xingzhe.html\" class=\"keylink\" target=\"_blank\">行者</a>谓如来出世既成道已当度一切有情故说<a href=\"/remen/liudu.html\" class=\"keylink\" target=\"_blank\">六度</a>万行之法与诸凡夫成立菩萨大乘之行转度一切同成正觉也(六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四<a href=\"/remen/jingjin.html\" class=\"keylink\" target=\"_blank\">精进</a>五<a href=\"/remen/chanding.html\" class=\"keylink\" target=\"_blank\">禅定</a>六智慧)。</p><p>　　【五当授菩萨莂】当授菩萨莂者莂即记莂佛授菩萨记分别当来成佛劫国名号也谓如来既成道已观诸大乘机器若行<a href=\"/remen/pusadao.html\" class=\"keylink\" target=\"_blank\">菩萨道</a>已成熟者而为说法即授其记令彼当来皆得作佛也。</p><p>　　五不赴请(出根本说一切有部毗柰耶)</p><p>　　根本毗柰耶云有一长者请佛及僧就家设供比丘皆去惟世尊独留在寺令人取食不赴其请故说此五种因缘也(梵语比丘华言乞士)。</p><p>　　【一为宴默而居】为宴默而居者谓如来深入禅定寂然宴默故不赴请。</p><p>　　【二为诸天说法】为诸天说法者谓如来为诸天众宣说法要故不赴请。</p><p>　　【三为观察病】为观察病者谓时有病僧如来为瞻察调理故不赴请。</p><p>　　【四为看诸卧具】为看诸卧具者时有商人施僧妙?比丘得?制新卧具弃旧卧具狼籍于地佛欲待比丘去往彼瞻看故不赴请。</p><p>　　【五为制其学处】制谓制立学处即当学戒也以比丘不应制新卧具弃掷旧者佛欲制其学戒故不赴请。</p><p>　　如来五种说法(出思益梵天所问经)</p><p>　　【一言说】言说者以言音而说法也谓如来或说过去未来现在之法或说<a href=\"/remen/shijian.html\" class=\"keylink\" target=\"_blank\">世间</a>出世间法悉为化导众生乃至恒河沙劫说无穷尽虽如是说而不坏法性亦不着法性也。</p><p>　　【二随宜】随宜者随顺众生之所宜也谓如来所说种种诸法或偏或圆或顿或渐皆是随顺众生之机称其根器悉令开解也。</p><p>　　【三方便】方即方法便即便宜犹善巧也谓如来说布施得大富说持戒得生天说忍辱得离诸瞋恚说精进得具诸功德说禅定得息诸散乱说智慧得舍诸烦恼如是种种方便开化众生莫不为令超脱苦轮得诸法乐也。</p><p>　　【四法门】法者如来所说之法也门以出入为义谓如来说诸妙法开解脱门普令一切有情皆得出离生死苦趣而入解脱清净之域也。</p><p>　　【五大悲】悲愍伤也谓如来愍众生故兴大悲心为之说法而?其苦也若众生着贪爱者为说不净着瞋恚者为说慈悲乃至染着法者说一切离染之法乐着众苦不净而居家者为说出离之法如来作如是种种说者莫不为令一切众生脱离众苦也。</p><p>　　五种甚深(出法华论)</p><p>　　甚深者即如来所证真如理智境界也以此五法深妙难解非声闻缘觉之所能知故也。</p><p>　　【一义甚深】义甚深者谓如来所证种智性义微妙不可思议也。</p><p>　　【二实体甚深】实体甚深者谓如来所证实相理体不空不有非如非异不可思议也。</p><p>　　【三内证甚深】内证甚深者谓如来所证所得一切智慧甚深无量其智慧门难解难入不可思议也。</p><p>　　【四依止甚深】依止甚深者谓如来所证真<a href=\"/remen/rufa.html\" class=\"keylink\" target=\"_blank\">如法</a>体遍一切处无染无净不变不迁于一切法不即不离不可思议也。</p><p>　　【五无上甚深】无上甚深者谓如来所证阿耨多罗三藐三菩提而一切声闻辟支佛等所不能思议也(梵语阿耨多罗三藐三菩提华言无上正等正觉辟支梵语具云辟支迦罗华言缘觉)。</p><p>　　五所依土(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>略?钞)</p><p>　　【一法性土】谓如来清净法身所依之土以真如为体然此身土体无差别不变不迁离相寂灭是名法性土。</p><p>　　【二实报土】谓如来<a href=\"/remen/yuanman.html\" class=\"keylink\" target=\"_blank\">圆满</a>报身所依之土以无漏<a href=\"/remen/wuyun.html\" class=\"keylink\" target=\"_blank\">五蕴</a>为体此由往昔修习十力四无所畏等功德成就无碍庄严境智融泯称实感报之所招感是名实报土(无漏者不漏落生死也五蕴者色蕴受蕴想蕴行蕴识蕴也十力者知是处非处智力知过现未来业报智力知诸禅解脱三昧智力知诸根胜劣智力知种种解智力知种种界智力知一切至处道智力知天眼无碍智力知<a href=\"/remen/suming.html\" class=\"keylink\" target=\"_blank\">宿命</a>无漏智力知永断习气智力也四无所畏者一切智无所畏漏尽无所畏说障道无所畏说尽苦道无所畏也)。</p><p>　　【三色相土】谓如来微尘相海身所依之土以自行后得智为体此由万德成就众宝庄严周圆无际是名色相土(自行后得智者谓如来自行满足觉体圆明后起妙用之智也)。</p><p>　　【四他受用土】他受用者他机感见而受用也谓如来他受用身所依之土以利他后得智为体此由修德成就随住十地菩萨所宜变现以大慈悲力而现大小胜劣种种<a href=\"/remen/jingtu.html\" class=\"keylink\" target=\"_blank\">净土</a>是名他受用土(十地者<a href=\"/remen/huanxi.html\" class=\"keylink\" target=\"_blank\">欢喜</a>地离垢地发光地??慧地难胜地现前地远行地不动地善慧地法云地也菩萨梵语具云菩提萨埵华言觉有情)。</p><p>　　【五变化土】改易不常为变无而忽有为化谓如来变化身所依之土以利他成事智为体此由往昔修习利他之行故能随众生心变现净秽种种国土是名变化土。</p><p>　　五法(出<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>)</p><p>　　【一名】名即假名也谓一切圣凡情与无情若根若尘各有自相逐体称呼是为名也(根者眼耳鼻舌身意六根也尘者色声香味触法六尘也)。</p><p>　　【二相】相即色相也谓三界一切品类洪纤妍丑情与无情及根尘诸法各有形状是为相也(三界者欲界色界无色界也)。</p><p>　　【三<a href=\"/remen/wangxiang.html\" class=\"keylink\" target=\"_blank\">妄想</a>】妄想者分别虚妄之念也谓由前名相二法起分别心认假名为自己执幻相为本身则有心心数法种种攀缘是为妄想也(心即心王心数法即受想行等法也)。</p><p>　　【四正智】正智者如来明了<a href=\"/remen/zhengjian.html\" class=\"keylink\" target=\"_blank\">正见</a>之智也谓了前诸法如幻如化非断非常超过一切凡夫小乘偏邪异见是为正智也。</p><p>　　【五如如】如如者不变不异真如之理也谓由前正智观察名相皆悉如幻非有非无名相本空即真如理理因智明智因理发以智如理以理如智是为如如也。</p><p>　　百法五位(出显扬圣教论)</p><p>　　百法五位者谓色法十一心法有八心所法五十一不相应行法二十四<a href=\"/remen/wuweifa.html\" class=\"keylink\" target=\"_blank\">无为法</a>六总成百法各有所属列为五位也。</p><p>　　【一色位】色以质碍为义色有十一种即眼耳鼻舌身色声香味触及法处所摄一分色以此十一种皆有质碍是名色位(法处是意所取之境具有四分一心所法二不相应行三无为四无表色今言法处所摄一分色正是无表色也无表色者谓<a href=\"/remen/yishi.html\" class=\"keylink\" target=\"_blank\">意识</a>缘于过去所见之境虽分别明了而无表对故云无表虽无所表于所缘境执着不忘故云色也)。</p><p>　　【二心法位】心法有八种谓阿赖耶识眼耳鼻舌身意识及第七识虽有八种之名而皆出于心王故名心法位也(梵语阿赖耶华言识识即第八含藏识也)。</p><p>　　【三心所有法位】心所有法五十一种谓遍行五法一作意(能警觉为性心未起能警令起心已起能引趣于境也)二触(对境也)三受(领纳前境也)四想(于境取像也)五思(起心造作诸业也)由此五法起则同起故遍行也别境五法一欲(希望乐境也)二胜解(于理明了无碍也)三念(明记不忘也)四等持(离昏沉掉举曰等令心专注不散名持)五慧(拣择名慧能拣择<a href=\"/remen/shane.html\" class=\"keylink\" target=\"_blank\">善恶</a>法也)由此五法起时各起故名别境也善有十一法一信(于善法深乐不疑也)二惭(耻己无德也)三愧(羞为恶行也)四无贪(于五欲境心生厌离也)五无瞋(于违情境不起怒心也)六无痴(于事于理明解决了也)七精进(于诸善法精勤修习也)八轻安(远离昏乱也)九不放逸(于不善法心不染着也)十舍(远离掉举也)十一不害(于有情之所不加损恼也)烦恼有六法一贪(引取无厌也)二瞋(忿怒不息也)三慢(自恃陵他也)四无明(于事于理无所明了也)五见(即邪见也)六疑(犹豫不决也)由此六者皆昏烦之法恼乱心神故名烦恼也随烦恼有二十法一忿(暴怒也)二恨(怨恨也)三覆(令人不知己过也)四恼(外境违情不自安隐也)五嫉(心怀妒忌也)六悭(于一切财不能慧施也)七诳(诡诈不实也)八謟(媚悦人意也)九害(损恼有情也)十憍(矜己傲他也)十一无惭(不知羞耻也)十二无愧(阴为不善也)十三掉举(内心动摇也)十四昏沉(心神迷惑也)十五不信(邪见多疑也)十六<a href=\"/remen/xiedai.html\" class=\"keylink\" target=\"_blank\">懈怠</a>(身心不勤也)十七放逸(纵恣欲竟也)十八失念(遗失<a href=\"/remen/zhengnian.html\" class=\"keylink\" target=\"_blank\">正念</a>也)十九散乱(心常放逸也)二十不正知(以妄为真也)由此烦恼随逐前烦恼六法而起故名随烦恼也不定法有四一恶作(或作恶事心生追悔或不作善事心生追悔故属不定法)二睡眠(识神昏昧也梦中见境或善或恶或不善不恶故属不定法)三寻(寻即寻思心中所起之念也所起之念或善或恶或不善不恶故属不定法)四伺(伺即伺察心中所起之念也寻思之心粗而浮伺察之心沉而细此心亦有善恶不善不恶故属不定法)如是诸法从阿赖耶识种子所生依心而起与心俱转相应是名心所有法位也。</p><p>　　【四不相应行位】不相应行有二十四种一得(于一切法造作成就也)二命根(第八识种子并出入息暖气三者连持不断人命得存也)三众同分(如人之类其形相似也)四异生性(众生妄性不同也)五无想定(外道所修之定心想俱灭故也)六灭尽定(得此定者受想心灭尽诸识不起也)七无想报(外道修无想定命终果报生无想天寿命五百劫想心不行如冰夹鱼也)八名身(依事立名众名联合故曰名身也)九句身(积言成句众句联合故曰句身也)十文身(文即是字众字联合故曰文身也)十一生(诸法始起也)十二住(诸法未迁也)十三老(诸法渐衰也)十四无常(今有后无也)十五<a href=\"/remen/liuzhuan.html\" class=\"keylink\" target=\"_blank\">流转</a>(因果不断相续转故也)十六定异(善恶因果决定不同也)十七相应(因果和合不相违背也)十八势速(诸法迁流不暂停住也)十九次第(编列有叙也)二十时(即时节也)二十一方(即方所也)二十二数(即数目也)二十三和合(不相乖违也)二十四不和合(相乖违故也)由此二十四法是假施设性不与心相应不与色相应故名不相应行位也(假施设性者以其有名无体故不属于心法亦不属于色法也)。</p><p>　　【五无为位】无为位有六法一虚空无为(真空之理离诸障碍犹如虚空无所作为也)二择灭无为(择拣择灭断灭以智断惑所显真理无有作为也)三非择灭无为(不假智力断灭诸惑性本清净无所作为也)四不动无为(不动地即第四禅天从地立名此天所修禅定之理无所作为)五想受灭无为(想受心灭所显真理无所作为也)六真如无为(不妄曰真不异曰如真如之理无所作为也)由此六法体本虚融无有作为故名无为位也。</p><p>　　五类说法(出华严经?)</p><p>　　【一佛说】佛说者谓一切经法皆是佛说也然华严一经亦通菩萨声闻等共说此言佛说者如阿僧只品随好品乃是如来亲口宣说也(梵语阿僧只华言无数)。</p><p>　　【二菩萨说】菩萨说者谓诸大菩萨互相宣说以显主伴互融也如华严经中十住十行十<a href=\"/remen/huixiang.html\" class=\"keylink\" target=\"_blank\">回向</a>等品皆是菩萨所说也(十住者<a href=\"/remen/faxin.html\" class=\"keylink\" target=\"_blank\">发心</a>住治地住<a href=\"/remen/xiuxing.html\" class=\"keylink\" target=\"_blank\">修行</a>住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也)。</p><p>　　【三声闻说】声闻说者谓声闻之人<a href=\"/remen/foli.html\" class=\"keylink\" target=\"_blank\">佛力</a>加被亦能说法也如华严经中法界品初即是声闻所说也。</p><p>　　【<a href=\"/remen/sizhong.html\" class=\"keylink\" target=\"_blank\">四众</a>生说】谓众生亦能说法者由众生诸佛体本不二佛所说法即众生说众生说法即诸佛说是名众生说也。</p><p>　　【五器界说】器界者世界如器即国土也谓器界亦能说法者即如来不思议神力而变现也如华严经菩提树等能作佛事又如极乐国土水鸟树林云台宝网皆演妙音是也(梵语菩提华言道菩提树等能作佛事者谓菩提树及光明宝网皆能演说法音也)。</p><p>　　经五义(亦云经五名出华严经?)</p><p>　　【一涌泉义】涌泉义者谓如来正教义无穷尽犹如涌泉注而无竭也。</p><p>　　【二出生义】出生义者谓如来正教义理深长展转出生而无尽也。</p><p>　　【三显示义】显示义者谓如来正教显示事理无有隐覆而能开悟群迷也。</p><p>　　【四绳墨义】绳墨义者谓如来正教如彼绳墨楷定正邪令诸众生归于正道也。</p><p>　　【五结鬘义】谓结鬘因线线能贯华结以成鬘者取贯摄之义以喻如来正教贯穿诸法摄化众生也。</p><p>　　五人说经(出大智度论)</p><p>　　【一佛说】谓如来出现于世为度众生广说种种诸经但自金口所宣者是名佛说。</p><p>　　【二弟子说】弟子即声闻缘觉菩萨等诸大弟子也谓佛在世时承佛加被各运神通随机演<a href=\"/remen/jiaohua.html\" class=\"keylink\" target=\"_blank\">教化</a>度众生是名弟子说。</p><p>　　【三仙说】仙即佛会之中诸大仙人也谓其从佛入道誓弘佛化宣扬正法饶益有情是名仙说。</p><p>　　【四诸天说】天即梵释等诸天也谓如帝释每于善法堂上常为忉利诸天演说般若大经等是名诸天说(梵语释提桓因华言能天主言帝释者华梵双举梵语忉利华言三十三梵语般若华言智慧)。</p><p>　　【五化人说】化人即三乘<a href=\"/remen/shengren.html\" class=\"keylink\" target=\"_blank\">圣人</a>随机现化者也谓如罗?罗化作金轮王而度城东老母先赞福果因缘后说大乘妙法是名化人说(三乘者声闻乘缘觉乘菩萨乘也梵语罗?罗华言覆障)。</p><p>　　五种不翻(出翻译名义)</p><p>　　翻即翻译谓译彼<a href=\"/remen/fanyin.html\" class=\"keylink\" target=\"_blank\">梵音</a>而成此华言也不翻者以此五种不可翻故也。</p><p>　　【一秘密不翻】微妙深隐曰秘互不相知曰密谓诸陀罗尼是佛秘密之语经中悉存梵语是为秘密故不翻也(梵语陀罗尼华言总持亦云咒也)。</p><p>　　【二多含不翻】谓如梵语簿伽梵具含自在炽盛端严名称吉祥尊贵等六义经中但存梵语是为多含义故不翻也。</p><p>　　【三此方无不翻】谓如梵语阎浮提华言胜金洲西域有树名阎浮树下有河河有金沙故名胜金今不言胜金者以此方无此树故诸经中但存梵语是为此方无故不翻也。</p><p>　　【四顺古不翻】谓如梵语阿耨多罗三藐三菩提华言无上正等正觉虽有此翻然自汉摩腾法师已来经中但存梵语是为顺古故不翻也。</p><p>　　【五尊重不翻】谓如梵语般若华言智慧大智度论云般若实相甚深尊重智慧轻薄是故但云般若而不言智慧是为尊重故不翻也。</p><p>　　华严五周因果(出华严经?)</p><p>　　【一所信因果】谓华严第一会菩提场说如来依正果报法门自第一卷至第十一卷共六品前五品显舍那依正果德后一品明佛本因令人信乐故名所信因果也(梵语菩提华言道谓如来成道说法之处故云菩提场六品者世主妙严品如来现相品普贤三昧品世界成就品<a href=\"/remen/huazang.html\" class=\"keylink\" target=\"_blank\">华藏</a>世界品遮那品也)。</p><p>　　【二差别因果】谓第二会普光明殿至第七会重会普光明殿说十信十住十行十回向十地等觉差别因果之法门自十二卷至四十八卷共二十九品前二十六品辩因后三品明果亦名生解因果故名差别因果也(普光明殿者其殿众宝所成光明照映也十信者<a href=\"/remen/xinxing1.html\" class=\"keylink\" target=\"_blank\">信心</a>念心精进心慧心定心不退心<a href=\"/remen/hufa.html\" class=\"keylink\" target=\"_blank\">护法</a>心回向心戒心愿心也十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行无痴乱行善现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也十地者欢喜地离垢地发光地??慧地难胜地现前地远行地不动地善慧地法云地也等觉者去后妙觉位犹有一等胜前诸位得称觉也二十九品者如来名号品<a href=\"/remen/sishengdi.html\" class=\"keylink\" target=\"_blank\">四圣谛</a>品光明觉品菩萨问明品净行品贤首品升须弥山顶品须弥山顶偈赞品十住品梵行品初发心功德品明法品升夜摩天宫品夜摩宫中偈赞品十行品十无尽藏品升兜率天宫品兜率天宫偈赞品十回向品十地品十定品十通品十忍品阿僧只品如来寿量品诸菩萨住处品佛不思议法品如来十身相海品如来随好光明功德品也)。</p><p>　　【三平等因果】谓第七重会普光明殿说平等因果自第四十九卷至第五十二卷共二品前普贤行品辩因该果海后如来出现品明果彻因源因果不二故名平等因果也。</p><p>　　【四成行因果】谓第八会重会普光明殿说成行因果离世间法自第五十三卷至第五十九卷共一品初明五位因后明八相果故名成行因果也(五位者十住十行十回向十地等觉也八相者降兜率托胎降生出家降魔成道说法入涅盘也)。</p><p>　　【五证入因果】谓第九会逝多林说证入法界妙门自第六十卷至第八十卷共一品初明<a href=\"/remen/foguo.html\" class=\"keylink\" target=\"_blank\">佛果</a>大用后显菩萨起用修因谓因果二门俱时证入故名证入因果也(梵语逝多华言胜林菩萨梵语具云菩提萨埵华言觉有情)。</p><p>　　华严五为(出华严经?)</p><p>　　【一正为】华严出现品云此经不为余众生说唯为不思议乘菩萨说又云非余境界之所能知普贤行人方能得入是名正为(菩萨梵语具云菩提萨埵华言觉有情)。</p><p>　　【二兼为】谓此经兼为未悟入众生闻者而能信向成种经云如人食少金刚终竟不消故地狱众生十地顿超而大海劫火不能为障是名兼为(十地者欢喜地离垢地发光地??慧地难胜地现前地远行地不动地善慧地法云地也)。</p><p>　　【三引为】谓权教菩萨不受圆融之法于十地中寄位显胜借其三乘行布之名引导熏习方能信入圆融是名引为(寄位显胜者谓以三乘之名安寄十地之位令权教菩萨修之渐显圆融之法胜也三乘者声闻乘缘觉乘菩萨乘也)。</p><p>　　【四权为】谓二乘之人既不能闻况于<a href=\"/remen/shouchi.html\" class=\"keylink\" target=\"_blank\">受持</a>故诸菩萨权示声闻或在<a href=\"/remen/fahui.html\" class=\"keylink\" target=\"_blank\">法会</a>如聋如盲彰其绝分或示在道而能启悟知可回心是名权为(绝分犹言无分也在道则闻法而不为聋盲之状也)。</p><p>　　【五远为】谓诸凡夫外道阐提悉有佛性今虽不信尚知有法可谤因其知有法故后必当入是名远为(阐提梵语具云一阐提华言信不具)。</p><p>　　五种般若(出<a href=\"/fojing/jingangjing/39210.html\" class=\"keylink\" target=\"_blank\">金刚经</a>纂要?刊定记)</p><p>　　【一实相般若】实相即般若体也谓明了一切诸法皆空离一切虚妄之相故名实相般若(梵语般若华言智慧)。</p><p>　　【二观照般若】观照即般若之智用也谓因观照明了法<a href=\"/remen/wuxiang.html\" class=\"keylink\" target=\"_blank\">无相</a>悉皆空寂以显即体之用故名观照般若。</p><p>　　【三文字般若】文字是能诠之文般若是所诠之法能所合成以语言文字性本空寂故名文字般若。</p><p>　　【四境界般若】境界即诸法之境界也谓境无自相由智显发以根本后得二智照了一切诸法境界悉本空寂从境得名故名境界般若(根本智者即菩萨亲证本有之智也后得智者谓证根本智后所起化他之智也)。</p><p>　　【五眷属般若】眷属者即暖顶忍世第一及<a href=\"/remen/jiedinghui.html\" class=\"keylink\" target=\"_blank\">戒定慧</a>解脱解脱知见也谓此诸法皆是观照慧性之属故名眷属般若(暖者如木钻火未见火出先得暖相以喻加行位人未得智火烧烦恼薪已见暖相顶者观行转明如登山顶皆悉明了忍者即忍可之义于苦集灭道之法忍可而乐修也世第一者于理虽未能证而于世间最胜也戒即<a href=\"/remen/jielv.html\" class=\"keylink\" target=\"_blank\">戒律</a>定即禅定慧即智慧解脱解缚得脱自在之谓也解脱知见者知谓智也见谓眼也智眼照了诸法皆空无有障碍得其自在也)。</p><p>　　法华五重玄义(出法华玄义)</p><p>　　天台智者大师凡释诸经皆立五重玄义所谓一释名二辩体三明宗四论用五判教相故此法华一经亦有五重玄妙之义也。</p><p>　　【一法喻为名】法即妙法喻即莲华妙法者妙名不可思议法即十界十如权实之法良以妙法难解假喻易彰妙法则权实一体莲华则华果同时故以法喻为名也(十界者佛界菩萨界缘觉界声闻界天界人界阿修罗界饿鬼界畜生界地狱界也十如者如是相如是因如是体如是力如是作如是因如是缘如是果如是报如是本未究竟等也权即三乘法实即一乘法也)。</p><p>　　【二实相为体】谓中道实相为此经所诠妙体故名实相为体也。</p><p>　　【三一乘因果为宗】一乘即一实相也宗即要也谓修此实相之行为因证此实相之理为果故名一乘因果为宗也。</p><p>　　【四断疑生信为用】用即力用谓以大乘妙法开示圆机在迹门令断权疑而生实信在本门令断近疑而生远信故名断疑生信为用也(迹门者此经二十八品前十四品所谈是也迹犹足迹如人住处则有行往之迹谓如来从久远之本以垂近成之迹也本门者后十四品所谈是也本犹根本谓如来开近成之迹以显久远之本也)。</p><p>　　【五无上醍醐为教相】圣人垂训之谓教分别同异之谓相此经纯圆极妙异乎偏小诸教喻如醍醐上味不同乳酪生熟二酥故名无上醍醐为教相也。</p><p>　　修大涅盘得五事(出大涅盘经)</p><p>　　涅盘梵语具云摩诃般涅盘那华言大灭度大即法身灭即解脱度即般若此即大乘涅盘也。</p><p>　　【一不闻得闻】谓大涅盘甚深微密之义一切众生心中无不具足以由旷大劫来无明覆故而不得闻今者修习大涅盘法达于如来性常之理昔所不闻而能得闻是为不闻得闻也(劫梵语具云劫波华言分别时节)。</p><p>　　【二闻已利益】谓闻是大涅盘微妙经已思惟其义复能书写读诵为他广说令彼开解自利利他则为一切<a href=\"/remen/tianren.html\" class=\"keylink\" target=\"_blank\">天人</a>之所敬仰不久得证佛果菩提是名闻已利益也(梵语菩提华言道)。</p><p>　　【三能断疑惑】谓闻是大涅盘甚深之法悉能断除疑惑之心疑有二种一疑名二疑义言听是经者疑名之心即断能思惟者疑义之心即断是名能断疑惑也。</p><p>　　【四慧心正直】正则不邪直则不曲谓闻是大涅盘甚深之法则智慧增明造理真实心无邪曲是为慧心正直也。</p><p>　　【五能知如来密藏】谓闻是大涅盘微妙之法则知一切众生皆有佛性乃至造极恶业谤法阐提悉得成于佛道如是等义秘密甚深今悉能了是为能知如来密藏也(阐提梵语具云一阐提华言信不具)。</p><p>　　天台五时(出天台四教仪)</p><p>　　天台五时者乃天台智者大师以如来所说一代圣教判为五时也谓如来成道最初为大菩萨说华严经次于鹿苑为接引二乘说四阿含等经次于方等说楞伽等诸大乘经令诸二乘耻小乘而慕大法次说般若经遣除二乘执情后说法华涅盘二经开示众生咸得作佛故为五时也(天台山名智者大师乃隋炀帝所赐之号讳智顗以栖身入寂于天台山遂以此处命其名也二乘者声闻乘缘觉乘也四阿含者增一阿含中阿含长阿含杂阿含也)。</p><p>　　【一华严时】华严经名也时者谓初说此经如日照高山之时也盖如来初为大乘根熟者首谈此经唯是无??法界性海圆融空有齐彰色心俱入湛森罗于海印现刹土于毫端但化大乘菩萨是名华严时也(海印者即三昧之名喻佛智也谓如来之智鉴照诸法如海能现万像也刹梵语具云刹摩华言土田此云刹土者华梵兼举也)。</p><p>　　【二鹿苑时】鹿苑即鹿野苑是如来说阿含经之处也时者谓次说此经如日照幽谷之时也盖如来为小乘于前大法不见不闻犹如聋瞽于是??大化而施小化故于鹿苑之中说四谛法演四阿含等经是名鹿苑时也(四谛者苦谛集谛灭谛道谛也)。</p><p>　　【三方等时】众机普被曰方四教并谈曰等时者谓次说方等诸经如日照平地之时也盖由前鹿苑中说小乘法二乘之人得少为足便谓究竟故假维摩<a href=\"/wenda/jushi/\" class=\"keylink\" target=\"_blank\">居士</a>以呵斥之使其耻小慕大故说维摩楞伽等经是名方等时也(四教者藏教通教别教圆教也)。</p><p>　　【四般若时】梵语般若华言智慧经名也时者谓次说此经如日照禺中之时也盖由小乘既被弹呵回心向大然其执情未能顿泯由是广谈般若空慧之法而淘汰之是名般若时也(禺中时巳时也)。</p><p>　　【五法华涅盘时】法华涅盘二经名也时者谓正说此经如日轮当午之时也盖如来于前四时调机纯熟故于<a href=\"/remen/lingshan.html\" class=\"keylink\" target=\"_blank\">灵山</a>会上称性而谈令其会权归实了妄即真演长远之寿量显至道之幽微上中下根咸蒙授记此法华一经所以说也犹有余机未尽故说涅盘一经而捃拾之是名法华涅盘时也(捃拾者即收拾遗余之意也)。</p><p>　　五味(出涅盘经)</p><p>　　如来因无垢藏王菩萨称叹涅盘法胜乃说此五味而以醍醐比法华涅盘也隋朝天台智者大师因此约如来所说一代圣教次第立为五时以对教之相生机之利钝譬犹五味之有浓淡焉(梵语涅盘华言灭度)。</p><p>　　【一乳味】乳味从牛而出以喻十二部经从佛而宣说也谓如来最初时说华严圆顿之教唯被大机不摄二乘盖由此经最初开演粗妙混融故譬之以乳味也(十二部经者一契经二重颂三讽颂四因缘五本事六本生七希有八譬喻九论议十自说十一方广十二授记也二乘者声闻乘缘觉乘也)。</p><p>　　【二酪味】酪味从乳而生以喻九部经从十二部经中而出也谓如来第二时于鹿苑说阿含等经接引二乘断见思惑证真空理乃从顿施渐故譬之以酪味也(九部经者一契经二重颂三讽颂四因缘五本事六本生七希有八譬喻九论议也见思惑者意根对法尘起诸分别曰见五根对五尘起诸贪爱曰思顿渐者顿教渐教也)。</p><p>　　【三生酥味】生酥从酪而出以喻九部后而说大乘方等法也谓如来第三时于方等会上说楞伽楞严诸大乘经赞叹大法呵责小教令诸小乘耻小慕大故譬之以生酥味也(梵语楞伽华言不可往唯神通人方能到也楞严梵语具云首楞严华言健相分别)。</p><p>　　【四熟酥味】熟酥从生酥而出以喻方等之后而说般若也谓如来第四时说诸般若空慧法门荡除二乘疑执付之以大乘法财令其心渐通泰故譬之以熟酥味也。</p><p>　　【五醍醐味】醍醐从熟酥而出以喻般若之后而说法华涅盘也谓如来第五时于灵山会上说<a href=\"/fojing/miaofalianhuajing/\" class=\"keylink\" target=\"_blank\">法华经</a>开前四味三乘之权归于一乘圆妙之实令诸众生咸得作佛复说涅盘扶戒律而谈<a href=\"/remen/changzhu.html\" class=\"keylink\" target=\"_blank\">常住</a>之理故譬之以醍醐味也(三乘者声闻乘缘觉乘菩萨乘也一乘者佛乘也)。</p><p>　　五部律(出翻译名义)</p><p>　　五部律者即如来所说<a href=\"/remen/lvzang.html\" class=\"keylink\" target=\"_blank\">律藏</a>也而分为五者世尊成道三十八年赴王舍城国王斋食讫令罗睺罗洗钵因失手破为五片是日有多比丘皆白佛言钵破五片佛言表我灭后初五百年诸恶比丘分毗尼藏为五部也后优波鞠多果有五弟子各执一见遂分如来一大律藏为五部焉(梵语罗睺罗华言覆障梵语比丘华言乞士梵语毗尼华言善治即律藏也梵语优波鞠多华言大护又云近护)。</p><p>　　【一昙无德部】(亦名昙摩鞠多)梵语昙无德华言法密密即隐覆之义又云法藏即四分律也大集经云我涅盘后有诸弟子受持如来十二部经书写读诵颠倒宣说以倒说故隐覆法藏是为昙无德部(四分律者一比丘法二<a href=\"/remen/biqiuni.html\" class=\"keylink\" target=\"_blank\">比丘尼</a>法三<a href=\"/remen/shoujie.html\" class=\"keylink\" target=\"_blank\">受戒</a>法四灭诤法也梵语涅盘华言灭度十二部经者一契经二重颂三讽颂四因缘五本事六本生七希有八譬喻九论议十自说十一方广十二授记也)。</p><p>　　【二萨婆多部】梵语萨婆多华言一切有即十诵律也谓此部计三世有实之法大集经云我涅盘后我诸弟子受持如来十二部经而复读诵外典善能论议凡所问难悉能答对是为萨婆多部(十诵者优波离十番诵出此神故名十诵梵语优波离华言近执以佛为太子时能亲近执侍故也)。</p><p>　　【三迦叶遗部】梵语迦叶遗华言重空观即解脱律也大集经云我涅盘后我诸弟子受持如来十二部经说无有我及以受者转诸烦恼犹如死尸是为迦叶遗部(转诸烦恼犹如死尸者谓转弃妄惑如死尸也)。</p><p>　　【四弥沙塞部】梵语弥沙塞华言不着有无观即五分律也大集经云我涅盘后我诸弟子受持如来十二部经不作地水火风相虚空识相是为弥沙塞部(五分者一<a href=\"/remen/biqiujie.html\" class=\"keylink\" target=\"_blank\">比丘戒</a>二比丘尼戒三受戒法四灭诤法五僧法)。</p><p>　　【五婆蹉富罗部】梵语婆蹉富罗华言犊子谓因上古有仙染犊生子自后种姓皆名犊子其部中计我非即五蕴亦不离五蕴而有实我律本不来此土大集经云我涅盘后我诸弟子受持如来十二部经皆说有我不说空相是为婆蹉富罗部(五蕴者色蕴受蕴想蕴行蕴识蕴也)。</p></div>"
},{
    "title": "大明三藏法数卷第十五",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第十五　　　　　池七</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　五摄论(出法宝标目)</p><p>　　摄论者即摄大乘论也谓收摄一切大乘圣教法门要义集而辨之也此论乃无着菩萨所造天亲无性二菩萨各作论释申通其义梁<a href=\"/remen/zhendi.html\" class=\"keylink\" target=\"_blank\">真谛</a>唐玄奘二法师翻译不同故通名五摄论也。</p><p>　　【一无着摄论】谓无着菩萨造大乘摄论三卷成文是为无着摄论。</p><p>　　【二天亲摄论】谓天亲菩萨因无着菩萨造大乘摄论复造论释申明论议名大乘摄论释一十五卷成文是为天亲摄论。</p><p>　　【三无性摄论】谓无性菩萨因无着摄论亦造论释申通其义为摄大乘论释十卷成文是为无性摄论。</p><p>　　【四梁摄论】谓梁朝真谛三藏法师译天亲所造之论释流传此土是为梁摄论。</p><p>　　【五唐摄论】谓唐朝玄奘法师译无着菩萨论及无性菩萨所造论释是为唐摄论。</p><p>　　五藏(出六波罗密经)</p><p>　　藏即含藏之义谓经律论等皆能含藏无量法义故也。</p><p>　　【一素呾缆藏】梵语素呾缆即修多罗华言契经谓上契诸佛之理下契<a href=\"/remen/zhongsheng.html\" class=\"keylink\" target=\"_blank\">众生</a>之机也经者法也常也十界同遵之谓法三世不易之谓常经云若彼有情乐处山林常居闲寂修静虑者而为彼说素呾缆藏是也(十界者佛界菩萨界缘觉界声闻界天界人界修罗界饿鬼界畜生界<a href=\"/remen/diyu.html\" class=\"keylink\" target=\"_blank\">地狱</a>界也三世者过去现在未来也)。</p><p>　　【二毗柰耶藏】梵语毗柰耶华言律律者法也谓能断决重轻之罪也经云若彼有情乐习威仪护持<a href=\"/remen/zhengfa.html\" class=\"keylink\" target=\"_blank\">正法</a>一味和合令得久住而为彼说毗柰耶藏是也。</p><p>　　【三阿毗达磨藏】梵语阿毗达磨华言无比法即论藏也谓<a href=\"/remen/shengren.html\" class=\"keylink\" target=\"_blank\">圣人</a><a href=\"/remen/zhihui.html\" class=\"keylink\" target=\"_blank\">智慧</a>分别法义最胜无比经云若彼有情乐说正法分别性相循环研核究竟甚深而为彼说阿毗达磨藏是也。</p><p>　　【四<a href=\"/remen/banruo.html\" class=\"keylink\" target=\"_blank\">般若</a>波罗密多藏】梵语般若华言智慧梵语波罗密华言到<a href=\"/remen/bian.html\" class=\"keylink\" target=\"_blank\">彼岸</a>即慧藏也谓诸众生由迷般若居<a href=\"/remen/shengsi.html\" class=\"keylink\" target=\"_blank\">生死</a>名此岸菩萨由修般若到<a href=\"/remen/niepan.html\" class=\"keylink\" target=\"_blank\">涅盘</a>名彼岸经云若彼有情乐习大乘真实智慧离于我法执着分别而为彼说般若波罗密多藏是也(梵语涅盘华言灭度)。</p><p>　　【五陀罗尼藏】梵语陀罗尼华言能持亦云咒即秘藏也谓集种种善法持令不失经云若彼有情不能<a href=\"/remen/shouchi.html\" class=\"keylink\" target=\"_blank\">受持</a>契经调伏对治或复有情造诸恶业种种重罪使得消灭速疾<a href=\"/remen/jietuo.html\" class=\"keylink\" target=\"_blank\">解脱</a>顿悟涅盘而为彼说诸陀罗尼藏是也。</p><p>　　五种藏(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　【一如来藏】藏即含藏也谓真<a href=\"/remen/rufa.html\" class=\"keylink\" target=\"_blank\">如法</a>性之体不离一切众生色心具足<a href=\"/remen/yuanman.html\" class=\"keylink\" target=\"_blank\">圆满</a>染净诸法是名如来藏。</p><p>　　【二<a href=\"/remen/zixing.html\" class=\"keylink\" target=\"_blank\">自性</a>清净藏】谓一切众生自性清净心从无始已来三智<a href=\"/remen/side.html%09\" class=\"keylink\" target=\"_blank\">四德</a>具足无缺<a href=\"/remen/fannao.html\" class=\"keylink\" target=\"_blank\">烦恼</a>垢缠不能染污是名自性清净藏(三智者一切智道种智一切种智也四德者常德乐德我德净德也)。</p><p>　　【三法身藏】谓圣人自性清净法身为无上<a href=\"/remen/puti.html\" class=\"keylink\" target=\"_blank\">菩提</a>河沙<a href=\"/remen/gongde.html\" class=\"keylink\" target=\"_blank\">功德</a>之所依止是名法身藏(梵语菩提华言道)。</p><p>　　【四出<a href=\"/remen/shijian.html\" class=\"keylink\" target=\"_blank\">世间</a>十法藏】谓圣人已得无量胜妙功德圆满无上菩提显示一切总持法门而能超过二乘及诸菩萨是名出世间上上藏(总持者谓持善不失持恶不生也二乘者声闻乘缘觉乘也)。</p><p>　　【五法界藏】谓法界之理通因彻果外持一切染净有为内含一切恒沙性德是名法界藏。</p><p>　　五觉(出起信论)</p><p>　　【一本觉】本即直性觉即智慧论云所言觉义者谓心体离念离念相者等<a href=\"/remen/xukong.html\" class=\"keylink\" target=\"_blank\">虚空</a>界无所不遍即是如来平等法身依此法身说名本觉(心体离念者谓本觉心源之体离于<a href=\"/remen/wangnian.html\" class=\"keylink\" target=\"_blank\">妄念</a>也等虚空界无不遍者虚空无边以譬本觉之性体量充廓也平等法身者诸佛悟之不为高众生迷之不为下生佛不二也)。</p><p>　　【二始觉】始觉者谓本觉心源之体从真起妄而成不觉若能返妄归真本觉体显说名始觉。</p><p>　　【三相似觉】谓十信位人以舍粗分别执着相故无明之惑将破本觉之体将显虽未真证而似于真是名相似觉(十信者<a href=\"/remen/xinxing1.html\" class=\"keylink\" target=\"_blank\">信心</a>念心<a href=\"/remen/jingjin.html\" class=\"keylink\" target=\"_blank\">精进</a>心慧心定心不退心<a href=\"/remen/hufa.html\" class=\"keylink\" target=\"_blank\">护法</a>心<a href=\"/remen/huixiang.html\" class=\"keylink\" target=\"_blank\">回向</a>心戒心愿心也舍粗分别执着相者谓于色声香味触法六尘之境不分别好恶不起贪嗔等执着之相也)。</p><p>　　【四随分觉】谓初住菩萨乃至等觉位中各破一品无明之惑随觉一分法性之理觉道未圆是名随分觉。</p><p>　　【五究竟觉】谓妙觉佛菩萨地尽满足方便觉心初起心无初相以远离微细念故得见心性心性即<a href=\"/remen/changzhu.html\" class=\"keylink\" target=\"_blank\">常住</a>是名究竟觉(觉心初起者谓觉知第<a href=\"/remen/bashi.html\" class=\"keylink\" target=\"_blank\">八识</a>心初起无明之妄惑也心无初相者至此究竟位中达法性之底穷无明之源离念寂静则心无初动之相也得见心性者妄既穷源则见本觉真心之性矣心即常住者心源既极了无起灭湛然常住也)。</p><p>　　五行(出涅盘经)</p><p>　　【一圣行】圣即正也谓菩萨依<a href=\"/remen/jiedinghui.html\" class=\"keylink\" target=\"_blank\">戒定慧</a>所修之行故名圣行(菩萨梵语具云菩提萨埵华言觉有情)。</p><p>　　【二梵行】梵即净也谓菩萨无空有二边爱着之染名之为净以此净心运于慈悲与众生乐?众生苦故名梵行。</p><p>　　【三天行】天即是第一义天谓菩萨由天然之理而成妙行故名天行。</p><p>　　【四婴儿行】婴儿以喻人天小乘也谓菩萨以慈悲之心示同人天声闻缘觉小善之行故名婴儿行。</p><p>　　【五病行】谓菩萨以平等心运<a href=\"/remen/wuyuan.html\" class=\"keylink\" target=\"_blank\">无缘</a>大悲示同众生同有烦恼同有病苦故名病行。</p><p>　　五种菩提(出大智度论)</p><p>　　【一<a href=\"/remen/faxin.html\" class=\"keylink\" target=\"_blank\">发心</a>菩提】梵语菩提华言道谓十信菩萨于无量生死中为阿耨多罗三藐三菩提故而发大心名为发心菩提(十信者信心念心精进心慧心定心不退心护法心回向心戒心愿心也菩萨梵语具云菩提萨埵华言觉有情梵语阿耨多罗三藐三菩提华言无上正等正觉)。</p><p>　　【二伏心菩提】谓十住十行十回向位菩萨折诸烦恼降伏其心行诸波罗蜜利益众生是名伏心菩提(十住者发心住治地生<a href=\"/remen/xiuxing.html\" class=\"keylink\" target=\"_blank\">修行</a>住生贵住方便具足住正心住不退住童真住法王子住灌顶住也十<a href=\"/remen/xingzhe.html\" class=\"keylink\" target=\"_blank\">行者</a><a href=\"/remen/huanxi.html\" class=\"keylink\" target=\"_blank\">欢喜</a>行<a href=\"/remen/154932.html\" class=\"keylink\" target=\"_blank\">饶益</a>行无嗔恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也十回向者救护众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也梵语波罗蜜华言到彼岸)。</p><p>　　【三明心菩提】谓登地菩萨观三世诸法本末总相别相分别筹量得诸法实相清净明了与般若波罗蜜相应是名明心菩提(登地菩萨者即登初欢喜地菩萨也三世者过去现在未来也梵语般若华言智慧)。</p><p>　　【四出到菩提】谓第八不动地第九善慧地第十法云地三位菩萨于般若波罗蜜中得方便力故亦不着般若波罗蜜灭一切烦恼见一切十方诸佛得无生法忍出离<a href=\"/remen/sanjie.html\" class=\"keylink\" target=\"_blank\">三界</a>到萨婆若是名出到菩提(无生法忍者谓忍可一切诸法性相本空毕竟无生也三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也梵语萨婆若华言一切智)。</p><p>　　【五无上菩提】谓等觉妙觉坐于道场断诸烦恼成阿耨多罗三藐三菩提是名无上菩提(等觉者去后妙觉佛位犹有一等胜前诸位得称为觉妙觉者<a href=\"/remen/zijue.html\" class=\"keylink\" target=\"_blank\">自觉</a>觉他觉行圆满也)。</p><p>　　五种性(出四教仪)</p><p>　　种者能生之义性者不改之义性有三种不同有理性之性有性分之性有数习之性此之五种乃数习性分之性也以由菩萨修观断惑证理历位从十住至于等觉次第浅深不同故有五种之性也(菩萨梵语具云菩提萨埵华言觉有情十住者发心住治地住修行住生贵住方便具足住正心住不退住童真住法王子住灌顶住也)。</p><p>　　【一习种性】谓十住菩萨研习空观破见思惑是名习种性(见思惑者谓意根对法尘起诸分别曰见眼耳鼻舌身五根对色声香味触五尘起诸贪爱曰思以其迷惑不了故皆称惑也)。</p><p>　　【二性种性】谓十行菩萨不住于空而能<a href=\"/remen/jiaohua.html\" class=\"keylink\" target=\"_blank\">教化</a>众生分别一切法性故名性种性(十行者欢喜行饶益行无嗔恨行无尽行离痴乱行善现行无着行尊重行善法行真实行也)。</p><p>　　【三道种性】谓十回向菩萨因修中道妙观通达一切<a href=\"/remen/fofa.html\" class=\"keylink\" target=\"_blank\">佛法</a>是名道种性(十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也)。</p><p>　　【四圣种性】谓前之十住十行十回向皆名为贤此是十地菩萨由修中道妙观破无明惑证入圣位故名圣种性(十地者欢喜地离垢地发光地??慧地难胜地现前地远行地不动地善慧地法云地也)。</p><p>　　【五等觉性】谓此位菩萨望后妙觉犹有一等胜前诸位得称为觉是名等觉性。</p><p>　　五性<a href=\"/remen/chengfo.html\" class=\"keylink\" target=\"_blank\">成佛</a>(出华严经?)</p><p>　　【一不定性半成佛】不定性者根性不定也谓若近声闻则习声闻法若近缘觉则习缘觉法若近菩萨则习<a href=\"/remen/pusadao.html\" class=\"keylink\" target=\"_blank\">菩萨道</a>习声闻缘觉之法者沉滞小果不乐度生不求佛道故不成佛习菩萨利生之行者取证菩提而得成佛故名不定性半成佛。</p><p>　　【二无种性不成佛】谓无有正信善根拨无<a href=\"/remen/yinguo.html\" class=\"keylink\" target=\"_blank\">因果</a>不受化度甘溺生死不求解脱故名无种性不成佛。</p><p>　　【三声闻性不成佛】声闻者闻佛声教而悟道之人也谓声闻根性惟习生灭<a href=\"/remen/sidi.html\" class=\"keylink\" target=\"_blank\">四谛</a>之法而证真空涅盘之果乐着空寂怖畏生死不能起行度生进求佛道故名声闻性不成佛(四谛者苦谛集谛灭谛道谛也梵语涅盘华言灭度)。</p><p>　　【四缘觉性不成佛】缘觉者由观<a href=\"/remen/yinyuan1.html\" class=\"keylink\" target=\"_blank\">因缘</a><a href=\"/remen/juewu.html\" class=\"keylink\" target=\"_blank\">觉悟</a>真理也谓缘觉根性唯观<a href=\"/remen/shieryinyuan.html\" class=\"keylink\" target=\"_blank\">十二因缘</a>之法而证真空涅盘之果固执偏空不求佛道故名缘觉性不成佛(十二因缘者一无明二行三识四名色五六入六触七受八爱九取十有十一生十二老死也)。</p><p>　　【五菩萨性全成佛】菩萨梵语具云菩提萨埵华言觉有情谓菩萨能自觉己复能觉诸众生也菩萨悲智双运冤亲等观广集众因证菩提果故名菩萨性全成佛。</p><p>　　寄位五相(出华严经随?演义钞)</p><p>　　【一寄位修行相】谓善财初见文殊寄十信之位智明生信发<a href=\"/remen/putixin.html\" class=\"keylink\" target=\"_blank\">菩提心</a>依此而起净行参诸善友修远离法见诸法空顿圆自性发足南行顺智光明是名寄位修行相(文殊梵语具云文殊师利华言妙德十信者信心念心精进心慧心定心不退心护法心回向心戒心愿心也)。</p><p>　　【二会缘入实相】缘即一切事法也实即一真之理也谓善财见摩耶至<a href=\"/remen/mile.html\" class=\"keylink\" target=\"_blank\">弥勒</a>善知识寄等觉之位现大愿身等于虚空一切众生三世诸佛而各住自法安住不动不余本量会众事缘归于实理是名会缘入实相(摩耶梵语具云摩诃摩耶华言大术梵语弥勒华言慈氏三世者过去现在未来也不余本量者本体之量广大无外一切含摄而无所遗余也)。</p><p>　　【三摄德成因相】德即果德因即修因谓善财见德云至瞿波寄三贤十圣之位显不可思议摄三世圣贤事行之德成一念悉具之因是名摄德成因相(梵语瞿波华言女三贤者即十住十行十回向诸位菩萨也十圣者即十地菩萨也)。</p><p>　　【四智照无二相】智即实智照即照了谓善财初见文殊后历百一十城参诸善知识信自己心一切善法悉得成就复见文殊不异初心智与理??始终不二是名智照无二相。</p><p>　　【五显因广大相】谓善财见普贤菩萨在如来前于一一毛孔中现无边光明云即摩顶言我法海中微尘诸法一文一句未有不是舍转轮王位而求得者善财住自位已与诸佛所证同等是名显因广大相。</p><p>　　五品(出法华文句)</p><p>　　品者次序之义谓于圆教外凡位中而有浅深次序之别故分五品也(外凡者因未登圣位心居理外也)。</p><p>　　【一<a href=\"/remen/suixi.html\" class=\"keylink\" target=\"_blank\">随喜</a>品】随喜者随他修善喜他得成也谓佛转法轮众生得益我助彼喜是名随喜品经云若闻是经而不毁訾起随喜心是也。</p><p>　　【二读诵品】看文曰读背文曰诵谓内修圆观更加读诵如膏助火心观益明是名读诵品经云何况读诵受持之者是也。</p><p>　　【三<a href=\"/remen/shuofa.html\" class=\"keylink\" target=\"_blank\">说法</a>品】(亦名解说品)说法者宣传圣言也谓由读诵故内解转胜而复外资讲说导利于人化功归己心倍胜前是名说法品经云若有受持读诵为他人说是也(化功归己者谓以说法广济于他其功则归于己矣)。</p><p>　　【四兼行<a href=\"/remen/liudu.html\" class=\"keylink\" target=\"_blank\">六度</a>品】六度者<a href=\"/remen/bushi.html\" class=\"keylink\" target=\"_blank\">布施</a>持戒忍辱精进<a href=\"/remen/chanding.html\" class=\"keylink\" target=\"_blank\">禅定</a>智慧也谓前观心虽熟未遑涉事今正观稍明旁兼利物福德力故倍增观心是名兼行六度经云况复有人能持是经兼行布施等是也。</p><p>　　【五正行六度品】正行六度者谓圆观稍熟事理将融涉事不妨于理在理不隔于事自行化他事理具足观心无碍转胜于前是名正行六度品经云若人读诵为他人说复能清净持戒等是也。</p><p>　　五停心(出天台四教仪)</p><p>　　停者止也谓修此五法以止其五种过失之心也。</p><p>　　【一多贪众生不净观】谓多贪欲之人于男女身分互相染着须假作九想不净之观治之令其贪着之心不起故云多贪众生不净观(九想者胖胀想青瘀想坏想血涂漫想脓烂想虫啖想散想骨想烧想也)。</p><p>　　【二多嗔众生慈<a href=\"/remen/beiguan.html\" class=\"keylink\" target=\"_blank\">悲观</a>】谓多嗔恚之人于诸违情之境辄生忿怒当用慈悲观治之爱念愍伤一切众生不于彼而起嗔心故云多嗔众生慈悲观。</p><p>　　【三多散众生<a href=\"/remen/shuxiguan.html\" class=\"keylink\" target=\"_blank\">数息观</a>】谓心多散乱之人当用数息观治之数息者以鼻中出入之息或数出息或数入息端心<a href=\"/remen/zhengnian.html\" class=\"keylink\" target=\"_blank\">正念</a>从一至十不多不少周而复始令心不散乱故云多散众生数息观。</p><p>　　【四愚痴众生因缘观】谓愚痴不了之人当以因缘观治之因缘观者即观十二因缘也以其迷倒拨无因果执着断常二见故令观此十二因缘三世相续不断不常以破愚痴之心故云愚痴众生因缘观(十二因缘者一无明二行三识四名色五六入六触七受八爱九取十有十一生十二老死也三世者过去未来现在也)。</p><p>　　【五多障众生<a href=\"/remen/nianfo.html\" class=\"keylink\" target=\"_blank\">念佛</a>观】谓障重之人当用念佛观治之障有三种一昏沉暗塞障当想念应身佛三十二相相相分明以治于昏沉也二恶念思惟障当想念报身佛十力四无所畏治之三境界逼迫障当想念法身佛空寂无为治之故云多障众生念佛观(三十二相者足安平相千辐轮相手指纤长相手足柔软相手足缦网相足跟满足相足趺高好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩圆满相四十齿相齿白齐密相牙白净相颊车如师子相咽中津液得上味相广长舌相<a href=\"/remen/fanyin.html\" class=\"keylink\" target=\"_blank\">梵音</a>深远相眼色如金精相眼睫如牛王相眉间白毫相顶肉髻成相也十力者知是处非处智力知过现未来业报智力知诸禅解脱<a href=\"/remen/sanmei.html\" class=\"keylink\" target=\"_blank\">三昧</a>智力知诸根胜劣智力知种种解智力知种种界智力知一切至处道智力知天眼无碍智力知<a href=\"/remen/suming.html\" class=\"keylink\" target=\"_blank\">宿命</a>无漏智力知永断习气智力也四无所畏者一切智无所畏漏尽无所畏说障道无所畏说尽苦道无所畏也境界逼迫者谓火焚水溺之类也)。</p><p>　　五忍(出仁王护国经)</p><p>　　【一伏忍】伏即隐伏忍即忍可又安忍也谓地前三贤之人未得无漏未能<a href=\"/remen/zhengguo.html\" class=\"keylink\" target=\"_blank\">证果</a>但有智故能伏烦恼而不能断故名伏忍(三贤者十住十行十回向诸菩萨也无漏者不漏落生死也)。</p><p>　　【二信忍】信者随顺不疑也谓初地二地三地菩萨得无漏信故名信忍(初地即十地中初欢喜地二地即离垢地三地即发光地)。</p><p>　　【三顺忍】顺即随顺亦从也谓四地五地六地菩萨顺菩提道趣向无生之果故名顺忍(四地即??慧地五地即难胜地六地即现行地)。</p><p>　　【四无生忍】谓七地八地九地菩萨妄惑已尽了知诸法悉皆不生故名无生忍(七地即远行地八地即不动地九地即善慧地)。</p><p>　　【五寂灭忍】谓第十法云地等觉菩萨妙觉果佛诸惑断尽清净无为湛然寂灭故名寂灭忍(等觉者以去后佛位犹有一等胜前诸位得称为觉也妙觉者智照圆明不可思议也若论四十二位则开十住十行十回向十地等觉妙觉各为一位今但论四十位则以等觉妙觉摄于法云地也)。</p><p>　　观身五种不净(出析玄记)</p><p>　　【一种子不净】种子不净有二一者内种谓观此身从昔烦恼业生二者外种谓揽父母遗体而成此身以是观之此身内外因种实为不净大智度论云是身种不净非余妙宝物不从白净生但从秽中出是也。</p><p>　　【二住处不净】住处不净者谓观此身十月在于母胎生藏之下熟藏之上臭秽中住实为不净大智度论云是身如臭秽不从华间生不因瞻卜有又不出宝山是也(梵语瞻卜华言黄华)。</p><p>　　【三自体不净】自体不净者谓观此身以四大不净所成犹如世间饮食不可久停终成不净设以四大海水倾洗此身终无香洁大智度论云地水火风质能变成不净倾海洗此身不能令香洁是也(四大者地大水大火大风大也)。</p><p>　　【四外相不净】外相不净者谓观此身现见外相皆是不净九孔常流种种秽恶如眼出眵泪耳出结聍鼻出脓涕口出涎唾大小便道不净常流如破皮囊满盛不净大智度论云种种不净物充满于身中常流出不止如漏囊盛物是也。</p><p>　　【五究竟不净】究竟不净者谓观此身非唯现在不净审实思惟至于死后捐弃冢间烂坏臭秽尤极不净大智度论云审谛观此身必归于死处是也。</p><p>　　<a href=\"/remen/wuyun.html\" class=\"keylink\" target=\"_blank\">五蕴</a>(出大乘广五蕴论)</p><p>　　蕴者积聚之义谓众生由此五法积聚成身复因此身积聚有为烦恼等法能受无量生死也亦名<a href=\"/remen/wuyin.html\" class=\"keylink\" target=\"_blank\">五阴</a>者阴即盖覆之义谓能盖覆真性也翻译名义云积集有为盖覆真性是也。</p><p>　　【一色蕴】色即质碍之义谓眼耳鼻舌身诸根和合积聚故名色蕴。</p><p>　　【二受蕴】受即领纳之义谓六识与六尘相应而有六受和合积聚故名受蕴(六识六尘六受者眼识受色尘耳识受声尘鼻识受香尘舌识受味尘身识受触尘<a href=\"/remen/yishi.html\" class=\"keylink\" target=\"_blank\">意识</a>受法尘也)。</p><p>　　【三想蕴】想即思想之义谓意识与六尘相应而成六想和合积聚故名想蕴(六想者谓意识着色想色着声想声着香想香着味想味着触想触着法想法也)。</p><p>　　【四行蕴】行即迁流造作之义谓因意识思想诸尘造作<a href=\"/remen/shane.html\" class=\"keylink\" target=\"_blank\">善恶</a>诸行和合积聚故名行蕴。</p><p>　　【五识蕴】识即了别之义谓以眼耳鼻舌身意六种之识于诸尘境上照了分别和合积聚故名识蕴。</p><p>　　五蕴实相(出大般若经)</p><p>　　五蕴即色受想行识也蕴者积聚之义谓由积聚色等五法以成色身也实相者真如无妄之理也即此五蕴而是实相之理故名五蕴实相也。</p><p>　　【一色蕴实相】色即质碍之义谓色是质碍幻色实是般若真空即幻色而明真空是名色蕴实相(梵语般若华言智慧)。</p><p>　　【二受蕴实相】受即领纳之义谓受是六根幻受实是般若真空即幻受而明真空是名受蕴实相(六根者眼根耳根鼻根舌根身根意根也)。</p><p>　　【三想蕴实相】想即思想之义谓想是缘思幻想实是般若真空即幻想而明真空是名想蕴实相。</p><p>　　【四行蕴实相】行即造作之义谓行是造作幻行实是般若真空即幻行而明真空是名行蕴实相。</p><p>　　【五识蕴实相】识即分别之义谓识是分别幻识实是般若真空即幻识而明真空是名识蕴实相。</p><p>　　五蕴喻(出大<a href=\"/remen/zhuangyan.html\" class=\"keylink\" target=\"_blank\">庄严</a>经)</p><p>　　五蕴色受想行识也蕴以积聚为义谓一切众生皆由此五法积聚而成身也故佛为瓶沙王说世间诸法皆非坚实而以此五种为喻焉(梵语瓶沙亦名频婆娑罗华言模实谓身模充实也)。</p><p>　　【一色如聚沫喻】色即众生色身沫即水沫谓沫因风吹水成聚虚有相状体本不实以譬众生色身亦如聚沫虚假不实也。</p><p>　　【二受如水泡喻】受即领受之义水泡即浮沤也谓水因风动或因物系忽尔成泡须?即没以譬众生所受苦乐之事亦如水泡起灭<a href=\"/remen/wuchang.html\" class=\"keylink\" target=\"_blank\">无常</a>也。</p><p>　　【三想如阳??喻】想即想念之义阳??即日光也谓远望旷野日光发??如水溶漾而实非水渴者想为水故以譬众生<a href=\"/remen/wangxiang.html\" class=\"keylink\" target=\"_blank\">妄想</a>亦如阳??本无实体因念成想皆是虚妄也。</p><p>　　【四行如芭蕉喻】行即造作之义谓芭蕉体是危脆之物无有坚实以譬众生造作诸行亦如芭蕉之虚脆而无坚实也。</p><p>　　【五识如幻事喻】识即分别之义幻事即幻术之事也谓如幻巾为马幻草木为人皆幻力所成本无实体以譬众生<a href=\"/remen/shixin.html\" class=\"keylink\" target=\"_blank\">识心</a>分别诸法皆随境生灭亦无有实也。</p><p>　　转五蕴成五分法身(出请观音经?)</p><p>　　蕴即积聚之义五蕴即色受想行识也五分法身身赤聚集之义即戒定慧解脱解脱知见也谓众生若能持戒修习定慧行诸净业则能转此五蕴色身而为五分法身也涅盘经云因灭是色获得常色乃至受想行识亦复如是是也。</p><p>　　【一转色蕴成戒身】色蕴者即眼耳鼻舌身诸根积聚之名戒防止身三口四之法谓众生若能持戒坚固得身清净则戒体成就无持无犯此即转色蕴而成戒身也(身三者杀盗[淫-壬+(工/山)]也口四者妄言绮语恶口两舌也)。</p><p>　　【二转受蕴成定身】受蕴者即六识领纳六尘积聚之名定即正定也谓众生若能修习无漏禅定则根尘泯净离诸散乱此即转受蕴而成定身也(六识者眼识耳识鼻识舌识身识意识也六尘者色尘声尘香尘味尘触尘法尘也无漏者谓不漏落三界生死也)。</p><p>　　【三转想蕴成慧身】想蕴者即意识思想六尘积聚之名慧即智慧也谓众生若能悟诸妄想皆是虚妄生灭则意地明净照了无碍此即转想蕴而成慧身也。</p><p>　　【四转行蕴成解脱身】行蕴者即造作种种诸业积聚之名因此业行而有累缚也解脱即<a href=\"/remen/zizai.html\" class=\"keylink\" target=\"_blank\">自在</a>之义谓众生若能不作诸业则脱其累缚而得自在此即转行蕴而成解脱身也。</p><p>　　【五转识蕴成解脱知见身】识蕴者即和合积聚之名解脱知见者知属智知见属眼见即无生智眼自在照了也谓众生若能照了识心皆是虚妄分别则无生之智眼自在明了此即转识蕴而成解脱知见身也。</p><p>　　转五蕴成<a href=\"/remen/sande.html\" class=\"keylink\" target=\"_blank\">三德</a>(出摄大乘论)</p><p>　　五蕴者色受想行识也三德者法身般若解脱也法身即真如之理般若即会真之智解脱即自在之用此之三德皆由转五蕴而成也(五蕴者蕴乃积聚之义谓众生积聚色等五法而成身也梵语般若华言智慧解脱即自在之义谓解脱业惑之缚也)。</p><p>　　【一转色蕴成法身】色即质碍之义谓<a href=\"/remen/foshen.html\" class=\"keylink\" target=\"_blank\">佛身</a>相好无边音声无见顶相悉由转色蕴而成故云转色蕴成法身也。</p><p>　　【二转受蕴成解脱】受即领受之义谓佛无量广大自在法乐悉由转受蕴而成故云转受蕴成解脱也。</p><p>　　【三转想蕴成解脱】想即想念之义谓如来以无碍智辩说一切诸法之相无不自在悉由转想蕴而成故云转想蕴成解脱也。</p><p>　　【四转行蕴成解脱】行以迁流生灭为义谓如来<a href=\"/remen/shentong.html\" class=\"keylink\" target=\"_blank\">神通</a>变现以清净法摄化大众生令得自在悉由转行蕴而成故云转行蕴成解脱也。</p><p>　　【五转识蕴成般若】识即了别之义梵语般若华言智慧谓如来大圆镜智平等性智妙观察智成所作智无不自在以由转识蕴而成故云转识蕴成般若也(大圆镜智者如来真智犹大圆镜也平等性智者如来性智观法平等也妙观察智者如来妙智善观诸法也成所作智者如来真智成所作事也)。</p><p>　　色蕴有五种相(出显扬圣教论)</p><p>　　【一自相】自相者即色身诸法自相谓坚是地相湿是水相暖是火相动是风相各别不同故也。</p><p>　　【二共相】共相者即色身诸法和合之相也谓此色身皆从地水火风和合为相也。</p><p>　　【三所依能依相】所依能依相者谓色身四大种子是所依相四大造色是能依相也(四大者地大水大火大风大也造色者即眼耳鼻舌身诸根也)。</p><p>　　【四受用相】受用相者谓眼等诸根有增上力故而外诸色尘境界得生即有苦乐逆顺受用之相也。</p><p>　　【五业相】业相者即业行之相谓色身能作种种业行之相故一切业行皆依色身摄受增长也。</p><p>　　五受(出析玄记)</p><p>　　受者领纳也谓六根之识领受六尘之境也(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【一忧受】谓心于违情之境而受煎逼之忧是名忧受。</p><p>　　【二喜受】谓心于顺情之境而受忻悦之喜是名喜受。</p><p>　　【三苦受】谓身于违情之境而受逼迫之苦是名苦受。</p><p>　　【四乐受】谓身于顺情之境而受安逸之乐是名乐受。</p><p>　　【五舍受】谓心于不违不顺之境而受无苦无乐无憎无爱之舍是名舍受。</p><p>　　五根(出法界次第)</p><p>　　谓修行之人修<a href=\"/remen/sinianchu.html\" class=\"keylink\" target=\"_blank\">四念处</a>观虽善萌微发根犹未生根未生故善萌易坏今修五法使善根生故以根为名也(四念处者一观处不净二观受是苦<a href=\"/remen/sanguan.html\" class=\"keylink\" target=\"_blank\">三观</a>心无常四观法<a href=\"/remen/wuwo.html\" class=\"keylink\" target=\"_blank\">无我</a>也)。</p><p>　　【一信根】谓信于正道及助道法则能出生一切无漏禅定解脱是名信根(正道者即四念处观也助道者即五停心之观也无漏者因修禅定不落生死也)。</p><p>　　【二精进根】谓既信四念处正观及诸助道善法倍策精进勤求不息是名精进根。</p><p>　　【三念根】谓但念正道及诸助道一心观想不令邪妄得入是名念根。</p><p>　　【四定根】谓摄心正道及诸助道一心寂定相应不散是名定根。</p><p>　　【五慧根】谓四念处之慧为定法所摄内性自照不从他知是名慧根。</p><p>　　五力(出法界次第)</p><p>　　<a href=\"/remen/zhiguan.html\" class=\"keylink\" target=\"_blank\">止观</a>辅行问云名何于根何须更立答善根虽生恶犹未破更须修习令根增长根成恶破复名为力。</p><p>　　【一信力】谓信正道及助道法若信根增长则能遮诸烦恼不为偏小诸疑所动故名信力。</p><p>　　【二精进力】谓行此正道及助道法时若精进根增长则能除身心<a href=\"/remen/xiedai.html\" class=\"keylink\" target=\"_blank\">懈怠</a>成办出世之法是为精进力。</p><p>　　【三念力】谓念正道及助道法若念根增长则能破诸邪想则能成就一切出世功德是为念力。</p><p>　　【四<a href=\"/remen/dingli.html\" class=\"keylink\" target=\"_blank\">定力</a>】谓摄心正道及助道法若定根增长则能破诸乱想发诸事理禅定是为定力(事理禅定者事即色界无色界禅定也理即声闻等依理修习所发禅定是也)。</p><p>　　【五慧力】谓四念处之慧照了一切诸法若慧根增长则能除一切邪妄之执破一切偏小之慧故名慧力。</p><p>　　五识(出法界次第)</p><p>　　【一眼识】谓眼根由对色尘即生其识此识生时但能见色是名眼识。</p><p>　　【二耳识】谓耳根由对声尘即生其识此识生时但能闻声是名耳识。</p><p>　　【三鼻识】谓鼻根田对香尘即生其识此识生时但能嗅香是名鼻识。</p><p>　　【四舌识】谓舌根由对味尘即生其识此识生时但能尝味是名舌识。</p><p>　　【五身识】谓身根由对触尘即生识此识生时但能觉触是名身识。</p><p>　　又五识(出起信论?)</p><p>　　【一业识】业识者即根本无明之惑也谓本觉心源初无动相以不觉故动为业识论云以依不觉故心动说名为业是也。</p><p>　　【二转识】转识者亦名见相谓依前业识初动之相转成能见即此能见初动之相是名转识论云以依动故能见不动则无见是也。</p><p>　　【三现识】谓有能见则一切境界妄现此之境界如镜之明能现色像是名现识论云以依能见故境界妄现是也。</p><p>　　【四智识】谓于前现识之相不了自心所现故起分别染净之智是名智识论云依于境界心起分别是也。</p><p>　　【五相续识】谓依前分别境界起念相续无有间断是名相续识论云依于智故生其苦乐觉心起念相应不断是也。</p><p>　　五通(出大智度论)</p><p>　　【一天耳通】天耳通者谓于世间一切众生苦乐忧喜种种音声悉能闻也。</p><p>　　【二天眼通】天眼通者谓于世间一切种种形色及诸众生死此生彼苦乐之相悉能见也。</p><p>　　【三宿命通】宿命通者谓于自身他身多生所行之事悉能知也。</p><p>　　【四他心通】他心通者谓于他人心中思惟种种善恶之事悉能了知也。</p><p>　　【五神足通】(亦名如意通)神足通者谓随意变现飞行自在一切所为无有障碍也。</p><p>　　五种通(出宗镜录)</p><p>　　【一道通】道即道理谓证中道之理而能起用<a href=\"/remen/wuxin.html\" class=\"keylink\" target=\"_blank\">无心</a>应物缘化万有犹如影像水月空华无有定体是名道通。</p><p>　　【二神通】神即心神谓静心照物宿命记持种种分明皆随定力无有障碍是名神通。</p><p>　　【三依通】依即依凭谓依凭术法任意无碍如乘符往来药饵灵变之类是名依通(乘符往来药饵灵变皆神仙之术也)。</p><p>　　【四报通】谓鬼神先知诸天变化中阴了生神龙隐变是名报通(中阴了生者谓人死之后未曾托生于中阴中即能了知托生之处也)。</p><p>　　【五妖通】谓狐狸老变木石精化附傍人神聪慧奇异是名妖通。</p><p>　　五神通(出菩萨处胎经)</p><p>　　神名天心通名慧性天然之心彻照无碍故名神通经云妙胜菩萨白佛言<a href=\"/remen/shizun.html\" class=\"keylink\" target=\"_blank\">世尊</a>菩萨修习何法得神通道佛遂为说欲界中之五通焉。</p><p>　　【一足不履地】谓身能飞行履空如地是为足不履地。</p><p>　　【二知人心命】谓能知他人之心行善行恶生善处恶处是为知人心命。</p><p>　　【三回眼千里】谓于天下众生之??若好若丑城郭屋舍山岩树木回眼之时无有远近皆悉能见是为回眼千里。</p><p>　　【四呼名即至】谓于天下男女及象马巨细等声无不能闻若有呼其名者或远或近随即而至是为呼名即至。</p><p>　　【五石壁无碍】谓于天下周旋往来山河石壁无所障碍是为石壁无碍。</p><p>　　五后得智(出摄大乘论释)</p><p>　　后得智者菩萨行满化他之智也谓菩萨起行度生分别显示而能觉了通达诸法忆持不失建立正教令他修行观一切法<a href=\"/remen/suiyuan.html\" class=\"keylink\" target=\"_blank\">随缘</a>和合随意所欲无不满足故有五种之别也。</p><p>　　【一通达】通达者谓菩萨由此后得智而能于观心中所知所见境界一切诸法皆悉无碍也。</p><p>　　【二随念】随念者亦名忆持谓菩萨由后得智于前观心中通达诸法境界之相出观之后皆能随念忆持不失也。</p><p>　　【三安立】安立亦名成立谓菩萨由后得智于所通达诸法境界能立正教令他修行也。</p><p>　　【四和合】和合亦名相杂谓菩萨由后得智于先所缘一切诸法和合相杂境界而能观察照了由此观察即得转一切烦恼而依菩提也。</p><p>　　【五如意】如意者谓菩萨由后得智既得转烦恼依菩提故于一切所欲皆悉随意如转大地作黄金等是也(转犹变也)。</p><p>　　五轮三昧(出释禅波罗蜜次第法门)</p><p>　　轮有运转摧碾之义梵语三昧华言正定谓行者修习禅定三昧亦必勇猛精进摧破或业从浅至深从凡入圣亦犹轮之义也。</p><p>　　【一地轮三昧】地有二义一住持不动二出生万物谓行者修习禅定三昧若证未到地定顿觉身心相空泯然入定定法持心如地不动由未到地出生初禅种种功德亦犹地之能生物也是名地轮三昧(未到地定者谓于欲界中修禅身虽未到初禅而已得初禅定也)。</p><p>　　【二水轮三昧】水有二义一润渍生长二体性柔软谓行者修习禅定三昧于地轮中若证水轮三昧即发诸禅种种功德定水润心善根增长即润渍之义由得定故身心濡软折伏高慢随顺善法即柔软之义是名水轮三昧。</p><p>　　【三风轮三昧】风有三义一游空无碍二鼓动万物三能破坏谓行者修习禅定三昧发相似智慧无碍方便如风游空一切无碍既得智慧无碍方便即能击发种种出世善根功德生长如风之鼓动万物由此之智慧无碍方便即能摧破一切诸见烦恼亦由风之破坏于物是名风轮三昧(相似智慧者谓于初果已上所得智慧由未真证故名相似)。</p><p>　　【四金沙轮三昧】金则譬真沙喻无着谓行者修习禅定三昧若破见思惑明发真慧无染无着则得<a href=\"/remen/daoguo.html\" class=\"keylink\" target=\"_blank\">道果</a>若是菩萨即能破一切尘沙烦恼是名金沙轮三昧(果即初果二果三果也)。</p><p>　　【五金刚轮三昧】金刚体坚用利能摧碎诸物谓行者修习禅定三昧不为妄惑所侵能断一切结使成阿罗汉若在菩萨即能破无明惑证一切种智是名金刚轮三昧(结使即三界见思惑也梵语阿罗汉华言无学一切种智即佛智也)。</p><p>　　五因(出涅盘经)</p><p>　　【一生因】生因者即业惑也谓诸众生因业惑而生此身如诸草木种子依地而生也。</p><p>　　【二和合因】和合因者如善法与<a href=\"/remen/shanxin.html\" class=\"keylink\" target=\"_blank\">善心</a>和合不善法与不善心和合无记法与无记心和合也(无记法即不善不恶之法也)。</p><p>　　【三住因】住因者谓如屋有柱则不倾堕山河树木因大地故而得住立盖谓一切众生皆依四大烦恼而住也(四大者地大水大火大风大也)。</p><p>　　【四增长因】增长因者谓众生因衣服饮食等能令身根增长如外草木种子火所不烧鸟所不食则得增长又如因父母故子得增长也。</p><p>　　【五远因】远因者谓如人因咒力鬼不能伤毒不能中依凭国王无有盗贼如水钻人为酥远因如名色等为识远因父母精血为众生远因也(水钻人者谓取酥时以水和乳而人用钻搅之三事备具然后成酥也)。</p><p>　　五种果(出显扬圣教论)</p><p>　　【一异熟果】谓诸众生现世作不善业则招来世恶趣之果若作有漏善业则招来世善趣之果以其异世成熟是名异熟果(不善法者杀盗[淫-壬+(工/山)]妄也恶趣者修罗饿鬼畜生地狱也有漏善法者漏即三界之惑虽修人天之善未能断惑故也善趣者人天二道也)。</p><p>　　【二等流果】等即同等流即流类谓诸众生由修不善故乐住不善则不善之业转多若修善法故乐住善法则善法增长果随业转业与果同业果相似是名等流果。</p><p>　　【三离系果】离系者远离系缚也谓诸众生因修八正道而远离烦恼不受<a href=\"/remen/guobao.html\" class=\"keylink\" target=\"_blank\">果报</a>是名离系果(八正道者<a href=\"/remen/zhengjian.html\" class=\"keylink\" target=\"_blank\">正见</a>正思惟正语正业正命正精进正念正定也)。</p><p>　　【四士用果】士用者士夫所用也谓于世间诸法随依一种起士夫用如营农商贾书算计数等事由依此故农者因稼而成熟商者因货而获利是名士用果。</p><p>　　【五增上果】增上者谓根身有增上胜力也如眼根虽有见性若无眼识缘境则无照用之力是故根识和合而成一切事果耳鼻舌身意诸根识亦由和合照境而成诸事是故诸根各有增上胜力是名增上果。</p><p>　　现在五果(出华严经?并演义钞)</p><p>　　谓以十二因缘分为三世因果无明与行二者是过去之因爱取有三者是现在之因生老死二者是未来之果识与名色六入触受五者是现在五阴之身故名现在五果也(五阴者色阴受阴想阴行阴识阴也)。</p><p>　　【一识】识者谓初入胎阿赖耶现行之识种也以由过去无明业行为因而此识与父母三缘和合乃有色身增长是为胎中现在果也(梵语阿赖耶华言藏识)。</p><p>　　【二名色】名即识心色即羯逻蓝也此之名色是胎中初七日之形位诸根未成之称即五蕴肉团之体是为胎中现在果也(梵语羯逻蓝华言凝滑五蕴者色蕴受蕴想蕴行蕴识蕴也)。</p><p>　　【三六入】六入者即六根也谓四七日后六根渐渐增长满足此之六根能入诸尘故名为入是为胎中现在果也(六根者眼根耳根鼻根舌根身根意根也)。</p><p>　　【四触】谓六根成就十月满足而出于胎身根触风而知寒热故名为触是为出胎现在果也。</p><p>　　【五受】谓出胎之后诸根领纳前境好恶等事故名为受是为出胎现在果也。</p><p>　　解脱有五义(出华严经随?演义钞)</p><p>　　【一生死不能缚】生死即五阴起灭轮转之相也众生为生死所缚菩萨不为生死所缚故云生死不能缚。</p><p>　　【二境相不能缚】境相即一切境界之相也菩萨离凡虽见一切境界而不生着故云境相不能缚。</p><p>　　【三现惑不能缚】现惑即现前分别之见也菩萨于所见之境不着而能见之心亦无故云现惑不能缚。</p><p>　　【四有不能缚】有即一切有为之法皆所见之相也菩萨离凡所见皆空而无所着故云有不能缚。</p><p>　　【五惑不能缚】惑即无明烦恼也菩萨了妄即真无明即是菩提无着无不着故云惑不能缚(梵语菩提华言道)。</p><p>　　贤首五教(出华严经?)</p><p>　　贤首国师唐则天时于王宫讲华严经感五云凝空四华垂地因赐以贤首之号师以如来所说之法而有浅深不同乃约义立此五种之教以华严一经是佛称性宣扬<a href=\"/remen/yuanrong.html\" class=\"keylink\" target=\"_blank\">圆融</a>法界之性判为一乘圆教余经律论判属小始终顿四教故名贤首五教(五云者五色之云也四华者四色之华也)。</p><p>　　【一小教】此教以随机故但说人空不明法空纵少说法空亦不明显但依六识三毒建立染净根本未尽法源唯论小乘名为小教(六识者眼识耳识鼻识舌识身识意识也三毒者贪毒瞋毒痴毒也)。</p><p>　　【二始教】(亦名分教)此教未尽大乘法理名之为始不言定性声闻无性阐提作佛故亦名分于中广说<a href=\"/remen/faxiang.html\" class=\"keylink\" target=\"_blank\">法相</a>少说法性决择分明是大乘之初名为始教(定性声闻者其性决定不乐大乘也阐提梵语具云一阐提华言信不具)。</p><p>　　【三终教】(亦名实教)此教言定性声闻无性阐提悉当成佛方尽大乘至极之说名之为终以称实理亦名为实于中少说法相多说法性虽说法相亦会归性是大乘之终极名为终教。</p><p>　　【四顿教】此教明一念不生即名为佛不依地位渐次而说名之为顿于中不说法相唯明真性一切所有唯是妄想一切法界唯是绝言名为顿教。</p><p>　　【五圆教】此教所说唯是无尽法界性海圆融缘起无碍相即相入如帝网珠重重无尽于中明一位即一切位一切位即一位故十信满心即成正觉名为圆教(帝网珠者谓帝释殿前千珠宝网光相交映互摄无碍也十信者信心念心精进心慧心定心不退心护法心回向心戒心愿心也)。</p><p>　　慧观五教(出华严经?并演义钞)</p><p>　　上元道场寺僧慧观以如来所说一代圣教约施化次第而立此五种之教是为慧观五教也。</p><p>　　【一有相教】谓如来于十二年前广制众戒皆是因果实有之法小乘于此得道是名有相教(十二年前者即说阿含等经之时也)。</p><p>　　【二<a href=\"/remen/wuxiang.html\" class=\"keylink\" target=\"_blank\">无相</a>教】谓如来说四阿含经后即说般若空慧法门空诸有相小乘解空得道是名无相教(梵语般若华言智慧)。</p><p>　　【三抑扬教】谓如来说净名思益等经抑挫小果声闻褒扬大乘菩萨是名抑扬教。</p><p>　　【四同归教】谓如来说般若之后涅盘之前说<a href=\"/fojing/miaofalianhuajing/\" class=\"keylink\" target=\"_blank\">法华经</a>以会三归一万善悉向菩提是名同归教(会三归一者会合声闻缘觉菩萨三乘而归于一佛乘也梵语菩提华言道)。</p><p>　　【五常住教】谓如来说涅盘经明一切众生皆有<a href=\"/remen/foxing.html\" class=\"keylink\" target=\"_blank\">佛性</a>一阐提辈皆得作佛广谈佛性剩演圆常是名常住教(阐提梵语具云一阐提华言信不具)。</p><p>　　波颇五教(出华严经?)</p><p>　　波颇梵语具云波颇蜜多华言明支中天竺三藏沙门也唐贞观年间于大兴善寺译星陀罗尼经等以如来所说诸经圣教约其义趣浅深不同令众生修行有序而立五教故名波颇五教(中天竺即西土之国名也三藏者<a href=\"/remen/jingzang.html\" class=\"keylink\" target=\"_blank\">经藏</a><a href=\"/remen/lvzang.html\" class=\"keylink\" target=\"_blank\">律藏</a>论藏也梵语沙门华言勤息)。</p><p>　　【一四谛教】谓佛于阿含经说苦集灭道四谛之法为令声闻之人修此而悟真空涅盘之理是名四谛教(梵语涅盘华言灭度)。</p><p>　　【二无相教】谓佛于般若经中说诸空慧法门空诸有相为令二乘悟大乘法空是名无相教(二乘者声闻乘缘觉乘也)。</p><p>　　【三观行教】谓佛于华严经中说诸观行法门行列排布种种修因证果之理为令众生观察修行是名观行教。</p><p>　　【四安乐教】谓佛于涅盘经中说常乐我净四德常住寂灭之理为令众生得大安乐是名安乐教。</p><p>　　【五守护教】谓佛于大集经中说守护正法为令众生保持不失是名守护教。</p><p>　　刘虬五教(出华严经?)</p><p>　　齐朝隐士刘虬以如来所说一代圣教始自成道终至涅盘亦约其渐顿浅深次第立为五教故名刘虬五教(梵语涅盘华言灭度)。</p><p>　　【一人天教】谓如来始初成道先为提谓长者说人天戒善乃是因缘果报实有之法是名人天教。</p><p>　　【二有相教】谓如来说阿含经时广制众戒皆是因果实有之法小乘之人持之而得道果是名有相教。</p><p>　　【三无相教】谓如来说四阿含经后谈般若空慧法门空诸有相为令小乘之人解空得道是名无相教(四阿含者长阿含中阿含增壹阿含杂阿含也)。</p><p>　　【四同归教】谓如来于般若之后涅盘之前说法华经以会三归一万善悉向菩提是名同归教(会三归一者会声闻乘缘觉乘菩萨乘同归佛乘也梵语菩提华言道)。</p><p>　　【五常住教】谓如来说涅盘经明一切众生皆有佛性一阐提辈皆得作佛广谈佛性剩演圆常是名常住教(梵语一阐提华言信不具)。</p><p>　　不分教五意(出华严经?)</p><p>　　不分教五意者唐清凉国师推原<a href=\"/\" class=\"keylink\" target=\"_blank\">佛教</a>有此五种意也。</p><p>　　【一理本一味殊途同归】谓佛所说诸法理本无二随机异解故有殊途机见虽殊终归一实故不分也。</p><p>　　【二一音普应一雨普滋】谓佛一音说法平等普应大小机器皆得利益如大地草木一雨普滋故不分也。</p><p>　　【三原佛本意为一事故】谓佛本为大事因缘出现于世开示众生咸得作佛法华经云我此九部法随顺众生说入大乘为本佛意如斯故不分也(九部者一契经二重颂三讽颂四因缘五本事六本生七希有八譬喻九论议也)。</p><p>　　【四随一一文众解不同】谓如佛说无常法或以生灭为无常或以不生不灭为无常法本是一机解不同故不分也。</p><p>　　【五多种说法成枝流故】谓法欲灭时有多种异说恐混纯源之一味成差别之枝流故不分也。</p></div>"
},{
    "title": "大明三藏法数卷第十六",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第十六　　　　　池八</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　大乘五位(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　【一资粮位】谓十住十行十<a href=\"/remen/huixiang.html\" class=\"keylink\" target=\"_blank\">回向</a>诸位菩萨以福德<a href=\"/remen/zhihui.html\" class=\"keylink\" target=\"_blank\">智慧</a>为助道资粮故名资粮位(十住者<a href=\"/remen/faxin.html\" class=\"keylink\" target=\"_blank\">发心</a>住治地住<a href=\"/remen/xiuxing.html\" class=\"keylink\" target=\"_blank\">修行</a>住生贵住方便具足住正心住不退住童真住法王子住灌顶住也十<a href=\"/remen/xingzhe.html\" class=\"keylink\" target=\"_blank\">行者</a><a href=\"/remen/huanxi.html\" class=\"keylink\" target=\"_blank\">欢喜</a>行<a href=\"/remen/154932.html\" class=\"keylink\" target=\"_blank\">饶益</a>行无嗔恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也十回向者救一切<a href=\"/remen/zhongsheng.html\" class=\"keylink\" target=\"_blank\">众生</a>离众生相回向不坏回向等一切佛回向至一切处回向无尽<a href=\"/remen/gongde.html\" class=\"keylink\" target=\"_blank\">功德</a>藏回向随顺平等善根回向随顺等观一切众生回向真如相回向无缚<a href=\"/remen/jietuo.html\" class=\"keylink\" target=\"_blank\">解脱</a>回向法界无量回向也)。</p><p>　　【二加行位】谓四加行位菩萨由得福智资粮加功用行而入见道住真如性是名加行位(四加行者暖顶忍世第一也见道即欢喜地菩萨位也)。</p><p>　　【三通达位】(亦名见道位)谓初地菩萨体会真如智照于理得见中道故名通达位(初地即欢喜地也)。</p><p>　　【四修习位】谓第二地至第十地菩萨得见道已为断除障而复修习根本之智故名修习位(第二地至第十地者离垢地发光地??慧地难胜地现前地远行地不动地善慧地法云地也根本智者即菩萨亲证本有之智也)。</p><p>　　【五究竟位】谓妙觉佛证此果位最极清净更无有上故名究竟位(妙觉者<a href=\"/remen/zijue.html\" class=\"keylink\" target=\"_blank\">自觉</a>觉他觉行<a href=\"/remen/yuanman.html\" class=\"keylink\" target=\"_blank\">圆满</a>不可思议也)。</p><p>　　菩萨有五种生(出地持经)</p><p>　　【一息苦生】谓菩萨以愿力<a href=\"/remen/zizai.html\" class=\"keylink\" target=\"_blank\">自在</a>力于饥馑世受大鱼等身以肉救济一切众生于疾病世为大医王救治众生于刀兵世为大力主以善方便诚信之言等心救济息于战诤于系缚鞭打逼迫之处为息恼故生于王家以<a href=\"/remen/zhengfa.html\" class=\"keylink\" target=\"_blank\">正法</a>化邪见众生于外道奉事天神造诸恶行之家亦生彼处断彼邪见及诸恶行如是无量生处悉皆<a href=\"/remen/wangsheng.html\" class=\"keylink\" target=\"_blank\">往生</a>是名息苦生。</p><p>　　【二随类生】谓菩萨以愿力自在力于种种众生天龙鬼神阿修罗等及诸外道邪见恶行等类菩萨悉生其中为其导首引令入正及以善法广为宣说是名随类生。</p><p>　　【三胜生】谓菩萨示现受生于<a href=\"/remen/shouming.html\" class=\"keylink\" target=\"_blank\">寿命</a>色力<a href=\"/remen/guobao.html\" class=\"keylink\" target=\"_blank\">果报</a>胜过一切<a href=\"/remen/tianren.html\" class=\"keylink\" target=\"_blank\">天人</a>是名胜生。</p><p>　　【四增上生】谓菩萨从净心住乃至最上菩萨住在所受生而独殊胜于阎浮提自在受生乃至大自在究竟地一切受生处于中最为奇特是名增上生(净心住者即十地中第七地也此地菩萨离诸惑业故名净心最上菩萨住即第十法云地也居九地之上故名最上梵语阎浮提华言胜金洲大自在究竟地者即<a href=\"/remen/sejie.html\" class=\"keylink\" target=\"_blank\">色界</a>天主所住处也)。</p><p>　　【五最后生】谓最上菩萨住受生时求证<a href=\"/remen/puti.html\" class=\"keylink\" target=\"_blank\">菩提</a>万行满足生刹利<a href=\"/remen/poluomen.html\" class=\"keylink\" target=\"_blank\">婆罗门</a>家得阿耨多罗三藐三菩提作一切佛事是名最后生(梵语菩提华言道梵语刹利华言四王即王种也梵语婆罗门华言净行梵语阿耨多罗三藐三菩提华言无上正等正觉)。</p><p>　　菩萨五种相(出<a href=\"/remen/zhuangyan.html\" class=\"keylink\" target=\"_blank\">庄严</a>经论)</p><p>　　【一怜愍相】谓菩萨以慈悲菩提之心愍念一切众生广行方便饶益摄受是为怜愍相。</p><p>　　【二爱语相】谓菩萨能于一切<a href=\"/remen/fofa.html\" class=\"keylink\" target=\"_blank\">佛法</a>巧妙宣说柔言软语令诸众生而得正信是为爱语相。</p><p>　　【三勇健相】谓菩萨为众生故于诸难行苦行而悉行之不生退屈是为勇健相。</p><p>　　【四开手相】开手者开手以物与人也谓菩萨悲愿深重能行<a href=\"/remen/bushi.html\" class=\"keylink\" target=\"_blank\">布施</a>济贫?苦而以财慧普摄一切是为开手相。</p><p>　　【五释义相】谓菩萨为众生故施无碍辩解经释义以最上法而摄受之是名释义相。</p><p>　　菩萨五种自在(出大宝积经)</p><p>　　菩萨悲智并运万行满足其于寿命受生等事故得自在无碍也。</p><p>　　【一寿命自在】谓菩萨成就法身慧命了无<a href=\"/remen/shengsi.html\" class=\"keylink\" target=\"_blank\">生死</a>寿夭延万劫不为长促一念不为短但为度脱有情以诸方便而随机示现长短寿命之相其心无所挂碍是为寿命自在。</p><p>　　【二生自在】谓菩萨为度脱有情以大悲心随类受生饶益一切处天宫不为乐入<a href=\"/remen/diyu.html\" class=\"keylink\" target=\"_blank\">地狱</a>不为苦去住无碍是名生自在。</p><p>　　【三业自在】谓菩萨万行具足悲智双运或现<a href=\"/remen/shentong.html\" class=\"keylink\" target=\"_blank\">神通</a>或说妙法或入<a href=\"/remen/chanding.html\" class=\"keylink\" target=\"_blank\">禅定</a>或修苦行所作行业但为利他纵任无碍是为业自在。</p><p>　　【四觉观自在】初心曰觉细心曰观谓菩萨或修禅观之行或起利生之心虽有思惟离诸散乱随愿度生平等无碍是为觉观自在。</p><p>　　【五众具果报自在】谓菩萨因行深广果报殊胜于一切所须之具不假营为自然周足心无染碍是为众具果报自在。</p><p>　　五怖畏(出百法论钞并毗婆沙论)</p><p>　　【一不活畏】谓初学菩萨虽行布施之行而不能尽己所有又恐自己不能过活是名不活畏。</p><p>　　【二恶名畏】谓初学菩萨虽欲与众生同事而摄化之入诸酒肆等恒惧讥谤不得似大菩萨安行自若是名恶名畏(同事者同其所作即酒肆等事也若大菩萨<a href=\"/remen/zhengguo.html\" class=\"keylink\" target=\"_blank\">证果</a>之后以同事摄诸众生逆行顺化屠坊酒肆无往不可所以安行自若也)。</p><p>　　【三死畏】谓初学菩萨虽欲运广大心内外俱施然有时施以财物而于身命顾惜不能自舍是名死畏(内外施者内则身命等外则财物等也)。</p><p>　　【四恶道畏】谓初学菩萨惧生恶道于不善法分别对治令其不生是名恶道畏。</p><p>　　【五大众威德畏】谓初学菩萨或于王庭执理之处或于善解法义人前申宗敌论唯恐有失是名大众威德畏。</p><p>　　小乘五位(出天台四教仪)</p><p>　　【一资粮位】资粮位者如人远行必赍粮以为路资也其位有三一五停心二别相念三总相念若欲出于<a href=\"/remen/sanjie.html\" class=\"keylink\" target=\"_blank\">三界</a>必以此三种观法而为资粮也(五停心者一多贪众生不净观二多嗔众生慈<a href=\"/remen/beiguan.html\" class=\"keylink\" target=\"_blank\">悲观</a>三多散众生<a href=\"/remen/shuxiguan.html\" class=\"keylink\" target=\"_blank\">数息观</a>四愚痴众生<a href=\"/remen/yinyuan1.html\" class=\"keylink\" target=\"_blank\">因缘</a>观五多障众生<a href=\"/remen/nianfo.html\" class=\"keylink\" target=\"_blank\">念佛</a>观别相念总相念者谓<a href=\"/remen/sinianchu.html\" class=\"keylink\" target=\"_blank\">四念处</a>一观身不净二观受是若<a href=\"/remen/sanguan.html\" class=\"keylink\" target=\"_blank\">三观</a>心<a href=\"/remen/wuchang.html\" class=\"keylink\" target=\"_blank\">无常</a>四观法<a href=\"/remen/wuwo.html\" class=\"keylink\" target=\"_blank\">无我</a>苦各观察则名别相念若总观察则名总相念三界者欲界色界<a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【二加位行】加行位者其位有四一暖位(如木钻火未见火出先得暖相以喻加行位人未见智火已得暖相)二顶位(观行转明如登山顶悉皆明了)三忍位(忍即忍可之义谓于苦集灭道<a href=\"/remen/sidi.html\" class=\"keylink\" target=\"_blank\">四谛</a>之法忍可而乐修也)四世第一位(于理虽未能证而于<a href=\"/remen/shijian.html\" class=\"keylink\" target=\"_blank\">世间</a>最胜)谓此四位加功用行取证<a href=\"/remen/daoguo.html\" class=\"keylink\" target=\"_blank\">道果</a>也。</p><p>　　【三见道位】见道位者即声闻初果也谓断三界见惑而见真空之理故名见道也(初果即须陀洹也)。</p><p>　　【四<a href=\"/remen/xiudao.html\" class=\"keylink\" target=\"_blank\">修道</a>位】修道位者谓修四谛道法断欲界思惑而证第二第三果故名修道也(第二果即斯陀含第三果即阿那含也)。</p><p>　　【五无学位】无学位者即声闻第四果阿罗汉也此位断三界见思惑尽真理究竟无法可学故名无学也(梵语阿罗汉华言无学又云无生)。</p><p>　　初度五人(出翻译名义)</p><p>　　谓佛初<a href=\"/remen/chujia.html\" class=\"keylink\" target=\"_blank\">出家</a>入山修道父王思念乃命陈如等五人寻访随侍及佛成道因念五人当先度脱故在鹿苑先调其根性为说苦集灭道四谛之法而得解脱是为初度五人也。</p><p>　　【一阿若憍陈如】梵语阿若华言已知此其名也梵语憍陈如华言火器此其姓也以其是婆罗门种由先世事火故云火器乃佛之舅氏也(梵语婆罗门华言净行事火者法华文句云火有二义照也烧也照则暗不生烧则物不生所以事之因为姓也)。</p><p>　　【二頞鞞】梵语頞鞞华言马胜亦云马师乃佛之家族也。</p><p>　　【三?提】梵语?提华言小贤乃佛之家族也。</p><p>　　【四十力<a href=\"/remen/jiaye.html\" class=\"keylink\" target=\"_blank\">迦叶</a>】梵语迦叶又云婆敷(无翻)亦佛之舅氏非大迦叶亦非三迦叶也(大迦叶即摩诃迦叶三迦叶即优楼频罗迦叶那提迦叶伽耶迦叶也)。</p><p>　　【五拘利太子】拘利太子乃斛饭王之长子即佛之从兄弟也。</p><p>　　五种声闻(出法华文句)</p><p>　　【一决定声闻】谓久习小乘积劫功圆而<a href=\"/remen/zhengde.html\" class=\"keylink\" target=\"_blank\">证得</a>小果是名决定声闻。</p><p>　　【二退道声闻】谓此声闻本习大乘积劫修道中间为厌生死退大道心取证小果是名退道声闻。</p><p>　　【三应化声闻】谓诸佛菩萨为前二种声闻故内秘佛菩萨之行外见声闻之形引诱小乘令入大乘是名应化声闻。</p><p>　　【四增上慢声闻】谓厌居生死欣乐<a href=\"/remen/niepan.html\" class=\"keylink\" target=\"_blank\">涅盘</a>修习小乘以少为足未得谓得未证谓证是名增上慢声闻。</p><p>　　【五大乘声闻】谓以佛道声令一切闻不住化城终归宝所是名大乘声闻(化城者无而倏有名化防非御敌名城以喻小乘涅盘能防见思之非而御生死之敌也宝所即大乘实相之理也)。</p><p>　　五性(出华严经随?演义钞)</p><p>　　【一定性声闻】<a href=\"/remen/yinguo.html\" class=\"keylink\" target=\"_blank\">因果</a>不易名曰定性闻佛声教而得<a href=\"/remen/juewu.html\" class=\"keylink\" target=\"_blank\">觉悟</a>名曰声闻谓惟习声闻之因而证声闻之果更不进求佛道是名定性声闻也。</p><p>　　【二定性缘觉】谓观因缘生灭之法觉悟真空之理故曰缘觉谓唯习缘觉之因而证缘觉之果更不进求佛道是名定性缘觉也。</p><p>　　【三菩萨性】菩萨梵语具云菩提萨埵华言觉有情谓菩萨悲智双运冤亲等观广利众生证菩提果是名菩萨性也。</p><p>　　【四不定性】谓遇缘熏习修行不定若近声闻而习声闻法若近缘觉而习缘觉法若近菩萨而习菩萨法各随所习而成其性是名不定性也。</p><p>　　【五无种性】无种者无善种也谓人拨无因果不受化度甘溺生死不求解脱是名无种性也(拨者绝也)。</p><p>　　五种阿那含(出涅盘经)</p><p>　　梵语阿那含华言不来又云不还谓不还来欲界受生即第三果也以其根有利钝行有勤怠于证阿罗汉果有先后之不同故分为五也(梵语阿罗汉华言无学又云无生)。</p><p>　　【一中般涅盘】中即中阴亦名中有以人死之后未得托生之识身也梵语般涅盘华言灭度谓此阿那含从欲界没生色界时于色界中有身便断上地余惑证阿罗汉得般涅盘也(上地即无色界也)。</p><p>　　【二生般涅盘】生者于色界受生也谓此阿那含于欲界得第三果已从欲界没生于色界便断上地余惑得阿罗汉入般涅盘也。</p><p>　　【三有行般涅盘】有行即加功用行也谓此阿那含于欲界得第三果已从欲界没生于色界不能速疾趣涅盘果更经多时勤修加行方断上地余惑得阿罗汉入般涅盘也。</p><p>　　【四无行般涅盘】无行即不加功行也谓此阿那含于欲界得第三果已从欲界没生于色界更经多时不能加功用行<a href=\"/remen/xiedai.html\" class=\"keylink\" target=\"_blank\">懈怠</a>慢纵任运经久方断上地余惑得阿罗汉入般涅盘也。</p><p>　　【五上流般涅盘】上即无色界流即流行谓此阿那含从欲界没生于色界不能便证涅盘要须流行色界余天之中次第生已方断上地余惑得阿罗汉入般涅盘也(余天即色界初禅后二禅三禅四禅天也)。</p><p>　　五果回心(出涅盘经)</p><p>　　五果须陀洹斯陀含阿那含阿罗汉辟支佛所证之果也谓此五人经劫不等断尽<a href=\"/remen/fannao.html\" class=\"keylink\" target=\"_blank\">烦恼</a>回心向大证取菩提故名五果回心(劫梵语具云劫波华言分别时节梵语菩提华言道)。</p><p>　　【初果八万劫回心】初果即须陀洹也谓断三结之惑而得此果超四恶趣于人天中七返受生方断诸苦入于涅盘过八万劫当得无上正等菩提是名初果回心(梵语须陀洹华言预流谓出凡流而预圣流也三结者身见戒取疑即三界见惑也四恶趣者修罗趣畜生趣地狱趣也七返者天上人间共七番也梵语涅盘华言灭度)。</p><p>　　【二果六万劫回心】二果即斯陀含也谓断欲界六品思惑而得此果于天人中一番受生方断诸苦入于涅盘过六万劫当得无上正等菩提是名二果回心(梵语斯陀含华言一往来谓一生天上一生人间得证涅盘也六品思惑者眼耳鼻舌身五根对色声香味触五尘而起贪爱之心曰思此惑有九品今云六品者谓断九品中前之六品也)。</p><p>　　【三果四万劫回心】三果即阿那含也谓断五下分结而得此果更不受生过四万劫当得无上正等菩提是名三果回心(梵语阿那含华言不来谓不来欲界受生也五下分结者即欲界贪嗔身见戒取疑也)。</p><p>　　【四果二万劫回心】四果即阿罗汉也谓永断三界贪欲嗔恚愚痴之惑而得此果过二万劫当得无上正等菩提是名四果回心(梵语阿罗汉华言无生谓断见思惑尽更不受三界生也)。</p><p>　　【五果十千劫回心】五果即辟支佛也谓永断三界贪欲瞋恚愚痴之惑而得此果过十千劫当得无上正等菩提是名五果回心(辟支梵语具云辟支迦罗华言缘觉)。</p><p>　　五分法身(出法华玄义释签)</p><p>　　五分法身者分即分齐法者<a href=\"/remen/jiedinghui.html\" class=\"keylink\" target=\"_blank\">戒定慧</a>诸法也身者聚也聚集诸法以成其身也(聚集诸法者谓聚集色受想行识之法也)。</p><p>　　【一戒身】谓二乘因持无作之戒戒法成就证得此身故名戒身(二乘者声闻乘缘觉乘也无作戒者不作意持任运无犯名无作戒也)。</p><p>　　【二定身】谓二乘因修无漏净禅证此身故名定身(无漏者不漏落生死也净禅者谓因修禅定能断诸漏漏即三界烦恼既无烦恼心则清净故名无漏净禅也)。</p><p>　　【三慧身】谓二乘因修无漏智慧得证此身故名慧身(无漏智慧者即是观<a href=\"/remen/shieryinyuan.html\" class=\"keylink\" target=\"_blank\">十二因缘</a>及观四谛之智慧也修此智慧者即能断三界烦恼出离有漏生死也)。</p><p>　　【四解脱身】解缚得脱故名解脱有二种一者有为解脱谓以无漏智慧断有漏烦恼二者无为解脱谓一切烦恼灭尽无余烦恼既尽理本无为由二种解脱得证此身故名解脱身。</p><p>　　【五解脱知见身】知以智知见以眼见谓二乘因此智眼于一切法知觉照了当体即空悉皆如幻得证此身故名解脱知见身。</p><p>　　五论师(出翻译名义)</p><p>　　【一阿湿缚窭沙论师】梵语阿湿缚窭沙华言马鸣摩诃衍论云过去世中有一大王名曰轮陀有千白鸟皆悉好声若鸟出声大王增德若不出声大王损德如是诸鸟若见白马则出其声若不见时常不出声尔时大王遍求白马终日不得作如是言若外道众能令此鸟鸣者都破<a href=\"/\" class=\"keylink\" target=\"_blank\">佛教</a>若<a href=\"/remen/fodizi.html\" class=\"keylink\" target=\"_blank\">佛弟子</a>能令此鸟鸣者都破外道尔时菩萨用神通力现千白马令千鸟皆鸣绍隆正法令不断绝是故<a href=\"/remen/shizun.html\" class=\"keylink\" target=\"_blank\">世尊</a>字此菩萨名曰马鸣又本传云此师<a href=\"/remen/shuofa.html\" class=\"keylink\" target=\"_blank\">说法</a>时能感群马悲鸣故号马鸣以其造起信论大乘庄严等论故称论师。</p><p>　　【二那伽曷树那论师】梵语那伽曷树那华言龙猛旧翻龙树其母于树下生之因龙成其道故号曰龙树辅行云龙树之学广通天下无敌欲谤<a href=\"/fojing/\" class=\"keylink\" target=\"_blank\">佛经</a>龙接入宫一夏但诵七佛经目知佛法深妙遂出家降伏外道明第一义以其作<a href=\"/remen/zhongguan.html\" class=\"keylink\" target=\"_blank\">中观</a>大智度等论故称论师也。</p><p>　　【三提婆论师】梵语提婆华言天乃龙树<a href=\"/remen/dizi.html\" class=\"keylink\" target=\"_blank\">弟子</a>也以其造百论大丈夫等论故称论师。</p><p>　　【四鸠摩罗逻多论师】梵语鸠摩罗逻多华言童受以其阐扬论义故称论师。</p><p>　　【五室利逻多论师】梵语室利逻多华言胜受谓此论王如日照世能破诸暗故称论师。</p><p>　　五种法师(出法华文句)</p><p>　　法者轨则也师者匠也法虽可轨体不自弘弘之在人是故五种弘经之人皆得称为法师也。</p><p>　　【一<a href=\"/remen/shouchi.html\" class=\"keylink\" target=\"_blank\">受持</a>】信力故受念力故持谓于如来言教以坚固深信受之于己忆持不忘是为受持法师。</p><p>　　【二<a href=\"/remen/dujing.html\" class=\"keylink\" target=\"_blank\">读经</a>】对文曰读谓正心端坐目睹经文口宣句读是为读经法师。</p><p>　　【三诵经】背文曰诵谓习读既熟不须对文自然成诵是为诵经法师。</p><p>　　【四解说】谓圣教之义难解若能公明解释训授于人是为解说法师。</p><p>　　【五书写】谓于诸佛经典若能书写广传<a href=\"/remen/liutong.html\" class=\"keylink\" target=\"_blank\">流通</a>大法是为书写法师。</p><p>　　五种阿阇??(出四分律)</p><p>　　梵语阿阇??华言轨范谓其能为人轨范故云阿阇??也。</p><p>　　【一出家阿阇??】出家阿阇??者即<a href=\"/remen/biqiu.html\" class=\"keylink\" target=\"_blank\">比丘</a>剃度之师也谓出家者必须依师而得剃度律云所依得出家者是也(梵语比丘华言乞士)。</p><p>　　【二<a href=\"/remen/shoujie.html\" class=\"keylink\" target=\"_blank\">受戒</a>阿阇??】受戒阿阇??者即比丘受戒之师也谓既得出家必须依师求受戒法律云于受戒时得作羯磨者是也(梵语羯磨华言作法)。</p><p>　　【三教授阿阇??】教授阿阇??者即比丘教授之师也谓既得戒法必须得师教授威仪律云从教授得威仪者是也。</p><p>　　【四受经阿阇??】受经阿阇??者即比丘受经之师也谓出家者必须依师受习经文解说义理律云从所受经得读修妒路若说义乃至一四句偈等是也(梵语修妒路又云修多罗华言契经)。</p><p>　　【五依止阿阇??】依止阿阇??者即比丘依止之师也谓比丘度夏当依师住或依止作宿律云乃至依住一宿者是也。</p><p>　　五种大师功德(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一戒行无失】谓比丘于如来所制<a href=\"/remen/jielv.html\" class=\"keylink\" target=\"_blank\">戒律</a>常能坚守执持无有毁犯过失具是功德方宜为人戒法之师也(梵语比丘华言乞士)。</p><p>　　【二善建立法】谓比丘于诸戒律善能建立一切法则令人修学无所违越具是功德方宜为人戒法之师也。</p><p>　　【三善制立所学】谓比丘于<a href=\"/remen/lvyi.html\" class=\"keylink\" target=\"_blank\">律仪</a>中当学之法善能裁制安立令无差谬具是功德方宜为人戒法之师也。</p><p>　　【四善断疑惑】谓比丘于所建立法则及所当学或众有所疑善能广为开说断除其惑令得如式修持具是功德方宜为人戒法之师也。</p><p>　　【五教授出离】谓比丘以如来所制戒法教授于人令其<a href=\"/remen/rufa.html\" class=\"keylink\" target=\"_blank\">如法</a>受持成就圣道出离生死具是功德方宜为人戒法之师也。</p><p>　　五种僧(亦名五僧差别出显宗论)</p><p>　　【一无耻僧】谓毁犯禁戒不守真风形预僧流行过俗务是名无耻僧。</p><p>　　【二哑羊僧】谓于三藏教无所了达譬如哑羊无辩说用是名哑羊僧(三藏教者<a href=\"/remen/jingzang.html\" class=\"keylink\" target=\"_blank\">经藏</a><a href=\"/remen/lvzang.html\" class=\"keylink\" target=\"_blank\">律藏</a>论藏也)。</p><p>　　【三朋党僧】谓好于游散惟务斗诤善生机巧结构朋党是名朋党僧。</p><p>　　【四世俗僧】谓昏昏度日兀兀延生心想闲缘身营世务是名世俗僧。</p><p>　　【五胜义僧】谓解慧有余辩才无碍随机演教接物利生是名胜义僧。</p><p>　　僧五净德(出诸德<a href=\"/remen/futian.html\" class=\"keylink\" target=\"_blank\">福田</a>经)</p><p>　　【一发心离俗】谓出家之人发勇猛心脱离凡俗习佛菩提而能怀佩道妙为世福田是为初净德也(梵语菩提华言道)。</p><p>　　【二毁其形好】谓出家之人剃除须发毁坏相好去世俗之尘衣着如来之法服具佛威仪为世福田是为第二净德也。</p><p>　　【三永割亲爱】谓投佛出家割绝父母亲爱之情一心精勤修道以报父母生成之德兼能为世福田是为第三净德也。</p><p>　　【四委弃躯命】谓出家之人能委弃身命无所顾惜惟务一心求证佛道兼能为世福田是为第四净德也。</p><p>　　【五志求大乘】谓出家之人常怀济物之心专志勤求大乘之法度脱一切有情为世福田是为第五净德也。</p><p>　　苾刍草五德(出翻译名义)</p><p>　　苾刍雪山香草谓其有五钟德以喻比丘亦具此德故称为苾刍也(梵语比丘华言乞士)。</p><p>　　【一体性柔软】体性柔软者以喻比丘能折伏身语意业之粗犷也。</p><p>　　【二引蔓旁布】引蔓旁布者以喻比丘传法度人延绵不绝也。</p><p>　　【三馨香远闻】馨香远闻者以喻<a href=\"/remen/biqiujie.html\" class=\"keylink\" target=\"_blank\">比丘戒</a>德芬馥为众所闻也。</p><p>　　【四能疗疼痛】能疗疼痛者以喻比丘能断烦恼毒害之<a href=\"/remen/tongku.html\" class=\"keylink\" target=\"_blank\">痛苦</a>也。</p><p>　　【五不背日光】不背日光者以喻比丘<a href=\"/remen/zhengjian.html\" class=\"keylink\" target=\"_blank\">正见</a>思惟常向佛日而不背也。</p><p>　　比丘入众五法(旧名入众五心出四分僧羯磨)</p><p>　　【一修慈愍物】谓比丘入大众中应修慈心怜愍于物严净律仪整束身心精勤学道是为修慈愍物(梵语比丘华言乞士)。</p><p>　　【二谦下自卑】谓比丘入大众中常用谦和永绝憍慢应自卑下如拭尘巾是为谦下自卑。</p><p>　　【三善知坐处】谓比丘入大众中动止有时若见上座不应安坐若见下座不应起立是为善知坐处(上座者谓戒腊在前<a href=\"/remen/daode.html\" class=\"keylink\" target=\"_blank\">道德</a>闻达之比丘也)。</p><p>　　【四说于法语】谓比丘入于大众中不宜杂说论世俗事若自说法若请人说法是为说于法语。</p><p>　　【五见过默然】谓比丘入大众中若见僧中有不如理之事若便言说恐致别异故当安忍默而不言是为见过默然。</p><p>　　五众(出翻译名义)</p><p>　　【一比丘】梵语比丘华言乞士乞是乞求之名士是清雅之称谓上乞法以资慧命下乞食以资色身净命自活福利众生破憍慢心谦下自卑以成清雅之德也(净命者以清净之食自活其命也)。</p><p>　　【二<a href=\"/remen/biqiuni.html\" class=\"keylink\" target=\"_blank\">比丘尼</a>】梵语尼华言女大智度论云尼得无量律仪故应次于比丘佛以仪法嫌于混杂令在沙门后故名比丘尼(女人出家始于佛姨母大爱道也梵语沙门华言勤息)。</p><p>　　【三式义摩那】梵语式义摩那华言学法女行事钞云式义尼具学三法一根本谓不作四重(即杀盗[淫-壬+(工/山)]妄也)二学六法(一不染心相触二不盗四钱三不断畜<a href=\"/remen/shengming.html\" class=\"keylink\" target=\"_blank\">生命</a>四不小<a href=\"/remen/wangyu.html\" class=\"keylink\" target=\"_blank\">妄语</a>五不非时饮食六不饮酒)三学行法(即大尼所行一切行法)为学此三法故名式义摩那。</p><p>　　【四<a href=\"/remen/shani.html\" class=\"keylink\" target=\"_blank\">沙弥</a>】梵语沙弥华言息慈谓息世染之情以慈济群生也盖出家之人初入佛法多存俗情故须息恶行慈是名沙弥。</p><p>　　【五沙弥尼】玄奘法师云梵语室利摩拏理迦华言勤?女谓勤行善法?进功德故名沙弥尼。</p><p>　　乞食遮五处(出显扬圣教论)</p><p>　　谓比丘乞食此之五处当避嫌疑不可往也(梵语比丘华言乞士)。</p><p>　　【一唱令家】唱令家者谓歌唱曲令但取欢娱能乱禅定比丘若行乞食此处不可往也。</p><p>　　【二[淫-壬+(工/山)]女家】[淫-壬+(工/山)]女家者行止不洁声名不正<a href=\"/remen/seyu.html\" class=\"keylink\" target=\"_blank\">色欲</a>因缘障道根本比丘若行乞食此处不可往也。</p><p>　　【三酤酒家】酤酒家者谓酒是起罪因缘能生过失比丘若行乞食此处不可往也。</p><p>　　【四王宫】王宫者贵戚之处严禁之所非可干冒比丘若行乞食此处不可往也。</p><p>　　【五旃陀罗】(又作旃茶罗)梵语旃陀罗华言屠者谓屠者之家杀心盛大恼害众生见者伤慈坏善根本比丘若行乞食此处不可往也(旃茶罗者华言严帜谓此屠者恶业自严行时摇铃持竹为幖帜以使人知具为恶者也)。</p><p>　　沙门受食五观(出大藏一览)</p><p>　　梵语沙门华言勤息谓勤行善法息灭恶事凡受食时先作五观然后方食故名沙门受食五观也。</p><p>　　【一计功多少量彼来处】计功多少者智度论云此食垦植收获春磨淘汰歘煮及成工用甚多量彼来处者僧只律云施主减其妻子之分求福故施凡受食时当作此观。</p><p>　　【二忖己<a href=\"/remen/dexing.html\" class=\"keylink\" target=\"_blank\">德行</a>全缺应供】忖己德行全应供者毗尼母律云若不<a href=\"/remen/zuochan.html\" class=\"keylink\" target=\"_blank\">坐禅</a>诵经营<a href=\"/remen/sanbao.html\" class=\"keylink\" target=\"_blank\">三宝</a>事及不持戒受人信施为施所堕则不宜受食德行若全则可应供受食凡受食时当作此观(三宝者佛宝法宝僧宝也)。</p><p>　　【三防心离过贪等为宗】防心离过贪等为宗者明了论?云出家先须防心三过谓于上味食起贪下味食起嗔中味食起痴以此不知惭愧堕三恶道凡受食时当作此观(三恶道者饿鬼道<a href=\"/remen/chushengdao.html\" class=\"keylink\" target=\"_blank\">畜生道</a>地狱道也)。</p><p>　　【四正事良药为疗形枯】正事良药为疗形枯者谓饥渴为主病四百四病为客病故须以食而为医药用资其身凡受食时当作此观(四百四病者人身假地水火风四大所成一大不调则生百一种病四大共成四百四病也)。</p><p>　　【五为成道业应受此食】为成道业应受此食者谓不食则饥渴病生道业何成增壹阿含经云多食致苦患少食气力衰处中而食者如秤无高下凡受食时当作此观。</p><p>　　五种邪命(出大智度论)</p><p>　　谓以此五种邪法用求利养而自活命为比丘者当深成之(梵语比丘华言乞士)。</p><p>　　【一诈现异相】谓诸比丘违佛正教于世俗人前诈现奇特之相令其心生敬仰而求利养是为邪命。</p><p>　　【二自说功能】谓诸比丘以辩口利词抑人扬己自逞功能令所见者心生信敬而求利养是为邪命。</p><p>　　【三占相吉凶】谓诸比丘攻学异术卜<a href=\"/remen/mingxiang.html\" class=\"keylink\" target=\"_blank\">命相</a>形讲谈吉凶而求利养是为邪命。</p><p>　　【四高声现威】谓诸比丘大语高声诈现威仪令人畏敬而求利养是为邪命。</p><p>　　【五说所得利以动人心】谓诸比丘于彼得利于此称说于此得利于彼称说令人动心而求利养是为邪命。</p><p>　　五法不得授人戒(出四分律)</p><p>　　谓比丘当深信因果常生惭愧戒行<a href=\"/remen/jingjin.html\" class=\"keylink\" target=\"_blank\">精进</a>法义无忘方堪授人戒法若不能如是者则不可也(梵语比丘华言乞士)。</p><p>　　【一无信】信为万善之本众德之基比丘若不具足正信则于戒法自必不能持守何况为师而授人戒也。</p><p>　　【二无惭】惭谓惭耻比丘之心若无惭耻自必肆情纵欲戒行有亏故不可为师而授人戒也。</p><p>　　【三无愧】愧谓羞愧比丘之心若无羞愧自必毁犯戒法不能悔过故不可为师而授人戒也。</p><p>　　【四懒墯】谓比丘懒墯恣纵则自于戒律必不能坚守何况为师而授人戒也。</p><p>　　【五多忘】谓比丘于诸法义不能强记心多忘天则自于戒检必有所遗故不可为师而授人戒也。</p><p>　　五不退(出起信论?)</p><p>　　【一信不退】谓十信位菩萨发大<a href=\"/remen/xinxing1.html\" class=\"keylink\" target=\"_blank\">信心</a>笃信中道圆妙之理<a href=\"/remen/changzhu.html\" class=\"keylink\" target=\"_blank\">常住</a>平等不迁不变信行满足而无退转也(十信者信心念心精进心慧心定心不退心<a href=\"/remen/hufa.html\" class=\"keylink\" target=\"_blank\">护法</a>心回向心戒心愿心也)。</p><p>　　【二位不退】谓菩萨十信满足入十住位乃至十行十回向位即得分见法身住正定位而不退转也(十住者发心住治地住修行住生贵住方便具足住正心住不退住童真住法王子住灌顶住十行者欢喜行饶益行无嗔恨行无尽行离痴乱行善现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也)。</p><p>　　【三证不退】谓菩萨三贤位满即入初地乃至七地证遍满法身生无边佛土而不退转也(三贤者即十住十行十回向诸位菩萨也初地至七地者欢喜地离垢地发光地??慧地难胜地现前地远行地也遍满法身者谓法身之体遍满一切处也)。</p><p>　　【四行不退】谓菩萨七地功德满足入于第八无功用地一切功行永无退失也(第八无功用地即不动地也)。</p><p>　　【五烦恼不退】谓菩萨十地满足入等觉位了烦恼即是菩提岂更有烦恼之可退转也(十地者即前七地更加不动地善慧地法云地是为十地也等觉位者去后妙觉佛犹有一等胜前诸位得称为觉)。</p><p>　　五法退菩提(出涅盘经)</p><p>　　【一乐在外道出家】谓人之出家当从正法修习善业成菩提果若从外道则增诸邪见作不善业而菩提之心未有不退失者矣(梵语菩提华言道)。</p><p>　　【二不修大慈之心】谓修菩萨行者当以平等大慈之心爱念一切众生与其清净法乐然后得成菩提之果若非此行而菩提之心未有不退失者矣。</p><p>　　【三好求法师过罪】谓修菩萨行者奉承师长如事父母听受其教则菩提之果可成若窥伺以求其过则不惟无听受之诚且亏事师之道而菩提之心未有不退失者矣。</p><p>　　【四常乐处在生死】谓修菩萨行者当勤精进以求出离则菩提之果可成若耽着五欲造诸恶业于诸生死心无厌离而菩提之心未有不退失者矣(五欲者色欲声欲香欲味欲触欲也)。</p><p>　　【五不喜读诵经典】谓修菩萨行者当信受如来所说经典诚心读诵求其妙义依解进修成菩提果若不喜乐受持读诵则所修之行无所依据而菩提之心未有不退失者矣。</p><p>　　五乘(出华严一乘教义分齐章)</p><p>　　【一佛乘】佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉乘即运载之义谓如来以一乘实相之法运诸众生同到涅盘<a href=\"/remen/bian.html\" class=\"keylink\" target=\"_blank\">彼岸</a>故名佛乘(梵语涅盘华言灭度)。</p><p>　　【二菩萨乘】菩萨梵语具云菩提萨埵华言觉有情谓菩萨之人以<a href=\"/remen/liudu.html\" class=\"keylink\" target=\"_blank\">六度</a>万行为乘运诸众生同出三界故名菩萨乘(六度者一布施二持戒三忍辱四精进五禅定六智慧也三界者欲界色界无色界也)。</p><p>　　【三缘觉乘】谓缘觉之人因观十二因缘除于<a href=\"/remen/wozhi.html\" class=\"keylink\" target=\"_blank\">我执</a>而悟真空涅盘之理以此之法运出三界故名缘觉乘(十二因缘者一无明二行三识四名色五六入六触七受八爱九取十有十一生十二老死也)。</p><p>　　【四声闻乘】谓声闻之人闻佛声教修苦集灭道四谛之法而悟真空涅盘之理以此之法运出三界故名声闻乘。</p><p>　　【五小乘】小乘者即人天乘也谓人天以<a href=\"/remen/wujie.html\" class=\"keylink\" target=\"_blank\">五戒</a>十善为乘运出四趣故名小乘(五戒者不杀不盗不邪[淫-壬+(工/山)]不妄语不饮酒也十善者不杀不盗不邪[淫-壬+(工/山)]不妄语不两舌不恶口不绮语不贪欲不嗔恚不邪见也四趣者修罗趣饿鬼趣畜生趣地狱趣也)。</p><p>　　又五乘(出华严一乘教义分齐章)</p><p>　　【一佛乘】佛梵语具云佛陀华言觉乘即运载之义谓如来以一乘实相之法运谓众生同到涅盘彼岸是为佛乘(梵语涅盘华言灭度)。</p><p>　　【二缘觉乘】谓缘觉之人由观十二因缘生灭除于我执等惑觉悟真空之理以此因缘之法运出三界是为缘觉乘(十二因缘者一无明二行三识四名色五六入六触七受八爱九取十有十一生十二老死也三界者欲界色界无色界也)。</p><p>　　【三声闻乘】谓声闻之人闻佛声教修生灭四谛之法而悟真空涅盘之理以此四谛之法运出三界是为声闻乘(四谛者苦谛集谛灭谛道谛也)。</p><p>　　【四天乘】天即色界天也谓彼诸天修根本有漏禅观欲惑不染以此根本禅定运出欲界是名天乘(有漏者谓漏落生死也根本禅即色界禅谓能出生一切禅定故也)。</p><p>　　【五梵乘】梵即净也谓诸菩萨以慈悲喜舍四无量心运诸众生出生死海是名梵乘(慈悲喜舍者慈能与乐悲能?苦喜则离苦得乐舍则冤亲平等此四无量心以由众生无量故菩萨之心亦无量也)。</p><p>　　又五乘(出<a href=\"/fojing/yulanpenjing/\" class=\"keylink\" target=\"_blank\">盂兰盆经</a>?)</p><p>　　乘即运载之义谓人天等各以所修之法为乘运载至其所至之处故有五乘也。</p><p>　　【一人乘】人者忍也于世间违顺情境悉能安忍故也谓人以三归五戒为乘运出四趣生于人道故名人乘(三归依归依佛归依法归依僧也五戒者不杀不盗不邪[淫-壬+(工/山)]不妄语不饮酒也四趣者修罗趣饿鬼趣畜生趣地狱趣也)。</p><p>　　【二天乘】天者谓天然自然乐胜身胜也天以十善为乘运出五道得生欲天于修十善时更能修习禅定即生色界无色界天故名天乘(十善者不<a href=\"/remen/shasheng.html\" class=\"keylink\" target=\"_blank\">杀生</a>不偷盗不邪[淫-壬+(工/山)]不妄语不两舌不恶口不绮语不贪欲不嗔恚不邪见也五道者人道修罗道饿鬼道畜生道地狱道也)。</p><p>　　【三声闻乘】声闻者闻如来声教而得悟道也谓声闻以四谛为乘运出三界到于涅盘故名声闻乘(四谛者苦谛集谛灭谛道谛也三界者欲界色界无色界也梵语涅盘华言灭度)。</p><p>　　【四缘觉乘】缘觉者谓观十二因缘觉悟真空之理也以十二因缘为乘运出三界到于涅盘故名缘觉乘(十二因缘者一无明二行三识四名色五六入六触七受八爱九取十有十一生十二老死也)。</p><p>　　【五菩萨乘】菩萨梵语具云菩提萨埵今称菩萨者从略也华言觉有情谓觉悟一切有情众生也以六度为乘运诸众生同出三界而到涅盘彼岸故名菩萨乘(六度者一布施二持戒三忍辱四精进五禅定六智慧也)。</p><p>　　五事生天上(出辩意经)</p><p>　　谓诸众生能行此五事则得生于天上也。</p><p>　　【一慈心】谓人不杀众生爱惜物命令众得安是名慈心。</p><p>　　【二贤良】谓人不盗他人财物布施无悭济诸穷乏是名贤良。</p><p>　　【三贞洁】谓人不犯外色护戒奉斋是名贞洁。</p><p>　　【四诚信】谓人不欺于人护口四过永无謟佞是名诚信(口四过者妄言绮语两舌恶口也)。</p><p>　　【五不醉酒】谓人尊崇善法坚修梵行不酗于酒而发狂乱是名不醉酒。</p><p>　　始生天有五种相(出正法念处经)</p><p>　　【一光明覆身相】谓人初生天时光明覆身身无衣服心作是念勿令他天见我裸露即于念时他见有衣而实无衣是为第一相。</p><p>　　【二欲见园林相】谓人初生天时已见天上所有之物生希有心而于园林等则未曾见故欲见之而遍观看是为第二相。</p><p>　　【三见天女生惭相】谓人初生天时见天中女颜色羞惭未敢正看是为第三相。</p><p>　　【四见天生疑相】谓人初生天时若见余天虽欲前近心生疑虑意志不定是为第四相。</p><p>　　【五升空生怖相】谓人初生天时欲升<a href=\"/remen/xukong.html\" class=\"keylink\" target=\"_blank\">虚空</a>心生怖畏设飞不高去则不远或傍城壁或依附地是为第五相。</p><p>　　五净居天(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　五净居天者谓声闻之人断欲界九品思惑尽证第三阿那含果而居其中亦名五不还天若据俱舍图言此五天次第而上若据楞严经言此五天皆横在第四禅天中彼四禅天但能闻此五天之名而不能知见如世间圣地道场多有罗汉所居而人不能见也(九品者欲界思惑三品中每品又各分上中下三品故言九品也梵语阿那含华言不来不来即不还谓不还来欲界受生也)。</p><p>　　【一无烦天】谓此天苦乐两灭心境不交则无烦恼故名无烦天也(苦乐两灭者离欲界苦及色界乐也心境不交者心与境不交接也)。</p><p>　　【二无热天】热即热恼谓此天机括独行研交无地故名无热天也(机括独行者机谓弩牙括与筈同受弦之处皆取可发之义以喻于)此天于(苦乐之境虽灭犹存能灭之念故独行至此天中研究此心与境交)一切沉(无依无处则无热恼故云研交无地也)。</p><p>　　【三善见天】谓(谓一心于慧心)十方世界妙见圆澄更无尘像及一切沉垢故名善见天也(十方世界等者谓一心在定定能发慧于慧心中见十方界圆遍澄凝更无世界内外尘像及<a href=\"/remen/wuxin.html\" class=\"keylink\" target=\"_blank\">无心</a>地昏沉之垢也)。</p><p>　　【四善现天】谓此天精见现前陶铸无碍故名善现天也(精见现前陶铸无碍者范土曰陶镕金曰铸以妙精明见陶铸一切像空无障碍故也)。</p><p>　　【五色究竟天】谓此天究竟群几穷色性性入无边际故名色究竟天也(究竟群几者几谓几微言究尽诸色几微之处也穷色性性入无边际者色性所依之性故云??性性本无边若研穷之则入于无边际矣)。</p><p>　　初禅天定五支功德(出法界次第)</p><p>　　支即支分如树之根干是一枝条有异禅支之义亦尔从一定心出生五支故也又支持之义谓定心浅薄易于摇动若得觉观等法支持则定心安隐牢固故名支也。</p><p>　　【一觉支】初心在缘为觉谓行者于定中发初禅清净免法触其身根心大惊悟尔时初觉此触故名觉支。</p><p>　　【二观支】细心分别为观谓行者既证初禅即以细心分别禅中诸妙功德境界分明故名观支。</p><p>　　【三喜支】欣庆之心为喜谓行者获得初禅天定利益甚多如是思惟欢喜无量故名喜支。</p><p>　　【四乐支】怡悦之心为乐谓行者喜心既息则恬然静虑受禅之乐故名乐支。</p><p>　　【五一心支】心与定<a href=\"/remen/faxiang.html\" class=\"keylink\" target=\"_blank\">法相</a>应为一谓行者初证禅时心依觉观喜乐之法故有细微散乱若喜乐心息自然心与定一故名一心支。</p><p>　　三禅天定五支功德(出法界次第)</p><p>　　【一舍支】离喜不悔之心为舍谓行者欲离二禅时以种种因缘诃责于喜喜既灭谢三禅即发若证三禅之乐则舍二禅之喜不生悔心故名舍支。</p><p>　　【二念支】念即爱念谓行者既发三禅之乐乐从内起应须爱念乐则增长故名念支。</p><p>　　【三慧支】解知之心为慧谓行者既发三禅之乐此乐微妙若非善巧解慧则不能方便长养故名慧支。</p><p>　　【四乐支】怡悦之心为乐谓行者发三禅乐已若能善用舍念慧三支将获此乐乐则遍身若离三禅余地更无遍身之乐故名乐支。</p><p>　　【五一心支】心与定法相应为一谓行者受乐心息则心与定一澄渟不动故名一心支。</p><p>　　欲天五[淫-壬+(工/山)](出天台四教仪集注)</p><p>　　【一地居二天形交成[淫-壬+(工/山)]】谓四天王天居须弥山腹忉利天居须弥山顶故名地居此之二天男女和合与世无异也(四天王者东方持国天王南方增长天王西方广目天王北方多闻天王也梵语须弥华言妙高梵语忉利华言三十三)。</p><p>　　【二夜摩天勾抱成[淫-壬+(工/山)]】梵语夜摩华言善时分此天于诸欲境知时分故不以形交但勾抱也。</p><p>　　【三兜率天执手成[淫-壬+(工/山)]】梵语兜率华言知足此天于诸欲境知止足故而不勾抱但执手也。</p><p>　　【四化乐天对笑成[淫-壬+(工/山)]】谓此天欲心微薄亦不执手但对笑也。</p><p>　　【五他化天相视成[淫-壬+(工/山)]】谓此天欲念渐尽亦不对笑但相视也。</p><p>　　五种<a href=\"/remen/fanyin.html\" class=\"keylink\" target=\"_blank\">梵音</a>(出长阿含经)</p><p>　　梵音者即大梵天王所出之声而有五种清净之音也。</p><p>　　【一正直音】谓诸梵天禅定持身无诸欲行而其音声端正质直而不邪曲是名正直音。</p><p>　　【二和雅音】谓诸梵天心离欲染爱乐律仪而其音声柔和典雅离诸粗犷是名和雅音。</p><p>　　【三清彻音】不浊曰清透明曰彻谓诸梵天戒行清净心地圆明而其音声清净明彻是名清彻音。</p><p>　　【四深满音】谓诸梵天净行圆满心光湛寂而其音声幽深充满而不浅陋是名深满音。</p><p>　　【五周遍远闻音】足备曰周普通曰遍谓诸梵天心光莹净普映十方而其音声周遍远闻而不迫窄是名周遍远闻音。</p><p>　　天大五衰相(出法苑珠林)</p><p>　　【一衣服垢秽】谓诸天众铢衣妙服光洁常鲜福尽寿终之时自生垢秽是为大衰相也(铢衣者十黍重曰铢诸天之衣重六铢故名铢衣)。</p><p>　　【二头上华萎】谓诸天众宝冠珠翠彩色鲜明福尽寿终之时头上冠华自然萎悴是为大衰相也。</p><p>　　【三腋下汗流】谓诸天众胜体微妙轻清洁净福尽寿终之时两腋自然流汗是为大衰相也。</p><p>　　【四身体臭秽】谓诸天众妙身殊异香洁自然福尽寿终之时忽生臭秽是为大衰相也。</p><p>　　【五不乐本座】谓诸天众最胜最乐非世所有福尽寿终之时自然厌居本座是为大衰相也。</p><p>　　天小五衰相(出法苑珠林)</p><p>　　【一乐声不起】谓诸天音乐不鼓自鸣衰相现时其声自然不起是为小衰相也。</p><p>　　【二身光忽灭】谓诸天众身光赫奕昼夜昭然衰相现时其光不现是为小衰相也。</p><p>　　【三浴水着身】谓诸天众肌肤香腻妙若莲华不染于水衰相现时浴水沾身停住不干是为小衰相也。</p><p>　　【四着境不舍】谓诸天众欲境殊胜自然无有耽恋衰相现时取着不舍是为小衰相也。</p><p>　　【五眼目数瞬】谓诸天众天眼无碍普观大千衰相现时其目数瞬是为小衰相也。</p><p>　　国王五种可爱乐法(出佛为优填王说王法政论经)</p><p>　　【一恩养苍生可爱乐法】谓国王能布德施仁利济群生使各遂其性咸归治化是以普天之下咸被思泽无不爱乐也。</p><p>　　【二英勇具足可爱乐法】谓国王英武神授智勇天锡德覆万邦威加四海未降伏者能降伏之已降伏者能摄护之是以普天之下畏威怀德无不爱乐也。</p><p>　　【三善权方便可爱乐法】谓国王智谋机变神用莫测于柔顺服从者方便而保爱之强戾梗化者则方便而制伏之是以普天之下畏威怀德无不爱乐也(梗化者谓强梗弗顺化也)。</p><p>　　【四正受境界可爱乐法】谓国王善能筹量府库储蓄多寡以仁爱心锡与亲族人民凡疾病者令医治之贫乏者悉赈济之是以普天之下咸被恩泽无不爱乐也。</p><p>　　【五勤修善法可爱乐法】谓国王具足净信能信过去未来善不善业人天果报修习正因以证圣果是以普天之下尊仰效慕无不爱乐也。</p><p>　　生<a href=\"/remen/jingtu.html\" class=\"keylink\" target=\"_blank\">净土</a>五不退(出净土十疑论)</p><p>　　【大悲摄持不退】谓众生得生净土者以阿弥陀佛大悲愿力摄持不舍故得不退转也。</p><p>　　【<a href=\"/remen/foguang.html\" class=\"keylink\" target=\"_blank\">佛光</a>照烛不退】谓众生得生净土者常被佛光照烛故菩提之心日得增长而不退转也。</p><p>　　【常闻法音不退】谓众生得生净土者闻诸水鸟树林风声乐响皆说苦空无我之法是以常起念佛念法念僧之心而不退转也。</p><p>　　【善友同居不退】谓众生得生净土者以由彼国纯诸菩萨以为胜友内无烦恼惑业之累外无邪魔恶缘之境故一生之后即不退转也。</p><p>　　【寿命无量不退】谓诸众生得生净土者即得寿命无量与佛菩萨平等无二故一生之后即不退转也。</p><p>　　五事生人中(出辩意经)</p><p>　　谓诸众生能行此五事则得于人中受生也。</p><p>　　【一布施】谓人常行仁慈不吝财宝赈济贫穷是名布施。</p><p>　　【二持戒】谓人心常念戒忆持无忘不作诸恶是名持戒。</p><p>　　【三忍辱】谓人若遇非理相干能以情恕安忍不动是名忍辱。</p><p>　　【四精进】谓人直心向道勤行众善无有懈怠是名精进。</p><p>　　【五忠孝】谓人秉心端正事君能致其身事亲能竭其力是名忠孝。</p><p>　　人有五苦(出法苑珠林并五苦章句经)</p><p>　　【一母人怀妊从死得生】谓人托胎居母腹中生脏之下熟脏之上迫迮倒悬苦痛无量及至出胎热风触身如履刀剑失声大叫顿昧前因是为生苦。</p><p>　　【二老人颜色败坏】谓人老年发白齿落目昏耳瞆四大不调百节疼痛头低腰屈起坐呻吟是为老苦(四大者地大水大火大风大也)。</p><p>　　【三病人困劣】谓人以四大为体一大不调百一病生四大不调四百四病同时俱作形骸苦痛如被杖楚手足不任气力虚竭起坐须人是为病苦。</p><p>　　【四人死风刀断脉】谓人临命终时四大分散痛毒辛酸慈亲孝子莫能相救风刀解身苦不可忍是为死苦。</p><p>　　【五犯罪人束缚送狱】谓人违国正法冒犯罪愆枷锁萦身系闭牢狱受诸刑罚苦不可言是为狱苦。</p><p>　　众生五事恃怙(出出曜经)</p><p>　　恃怙犹倚赖也佛为愚痴众生恃怙所有不念世相无常恣意放逸不求出世无为之道故说此五事以警发之。</p><p>　　【一恃怙年少】谓人倚赖年少血气刚强随情任意恣作非为而不顾衰老之逼身也。</p><p>　　【二恃怙端正】谓人倚赖形貌端正娇媚于人取相生欲不自羞愧而不顾老丑之逼身也。</p><p>　　【三恃怙力势】谓倚赖势力强盛任作威福陵蔑于他无所畏忌不顾衰患之逼身也。</p><p>　　【四恃怙才器】谓倚赖才调器量超越卓异妄自尊大轻藐于人而不顾祸患之逼身也。</p><p>　　【五恃怙贵族】谓人倚赖种族尊贵阀阅高显憍慠纵恣侮慢于人而不顾衰败之相寻也。</p></div>"
},{
    "title": "大明三藏法数卷第十七",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第十七　　　　　池九</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　五人非器(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　谓此五人皆非受道之器也。</p><p>　　【一无信非器】谓有<a href=\"/remen/zhongsheng.html\" class=\"keylink\" target=\"_blank\">众生</a>溺于邪见闻于大经而生疑谤堕诸恶道是为无信非器。</p><p>　　【二违真非器】谓有众生心自违真逐妄依傍经法以求名利不净<a href=\"/remen/shuofa.html\" class=\"keylink\" target=\"_blank\">说法</a>集诸邪行是为违真非器。</p><p>　　【三乖实非器】谓有众生乖于实道多无<a href=\"/remen/zhengjian.html\" class=\"keylink\" target=\"_blank\">正见</a>但依言取文随声取义超情至理不入于心是为乖实非器(超情至理者谓超越情量至极之理也)。</p><p>　　【四狭劣非器】华严出现品云一切二乘不闻此经何况<a href=\"/remen/shouchi.html\" class=\"keylink\" target=\"_blank\">受持</a>故虽在座如聋如瞽是为狭劣非器(二乘者声闻乘缘觉乘也)。</p><p>　　【五守权非器】谓三乘共教诸菩萨等随宗所<a href=\"/remen/xiuxing.html\" class=\"keylink\" target=\"_blank\">修行</a>布行位权小之法不信<a href=\"/remen/yuanrong.html\" class=\"keylink\" target=\"_blank\">圆融</a>具德之道是为守权非器(三乘者声闻乘缘觉乘菩萨乘也共教者三乘共学<a href=\"/remen/banruo.html\" class=\"keylink\" target=\"_blank\">般若</a>之教也随宗者随三乘所宗之法也行布行位者谓行列排布行位之次第也)。</p><p>　　五种不男(出法华文句记)</p><p>　　<a href=\"/fojing/miaofalianhuajing/\" class=\"keylink\" target=\"_blank\">法华经</a>云菩萨不应亲近五种不男之人以为亲厚正谓此五种也。</p><p>　　【一生不男】谓人从生来男根不满是名生不男。</p><p>　　【二犍不男】犍谓人以刀去其男根是为犍不男。</p><p>　　【三妒不男】谓男根似无见他行[淫-壬+(工/山)]因生妒心遂或有根是名妒不男。</p><p>　　【四变不男】谓根能变现也遇男则变为女遇女则变为男是名变不男。</p><p>　　【五半不男】谓半月能男半月不能男是名半不男。</p><p>　　女有五障(出法华经)</p><p>　　法华经中谓<a href=\"/remen/sheli.html\" class=\"keylink\" target=\"_blank\">舍利</a>弗不知龙女是大乘<a href=\"/remen/genqi.html\" class=\"keylink\" target=\"_blank\">根器</a>宿习圆因而得<a href=\"/remen/chengfo.html\" class=\"keylink\" target=\"_blank\">成佛</a>以为例同报障女流故说女人有五种障也然说此五障者欲令女人知有此障即当发<a href=\"/remen/putixin.html\" class=\"keylink\" target=\"_blank\">菩提心</a>行大乘行早求<a href=\"/remen/jietuo.html\" class=\"keylink\" target=\"_blank\">解脱</a>也。</p><p>　　【一不得作梵天王】谓梵天因中修持戒善得获胜报而为天王若女人身器欲染则不得作梵天王。</p><p>　　【二不得作帝释】谓帝释勇猛少欲修持戒善报为天主若女人杂恶多欲则不得作帝释也(帝释梵语释提恒因华言能天主即忉利天主也)。</p><p>　　【三不得作魔王】谓魔王因中十善具足尊敬<a href=\"/remen/sanbao.html\" class=\"keylink\" target=\"_blank\">三宝</a>孝奉二亲报生欲界他化<a href=\"/remen/zizai.html\" class=\"keylink\" target=\"_blank\">自在</a>天而作魔王若女人轻慢嫉妒不顺正行则不得作魔王也(魔王即他化自在天王也十善者不杀不盗不邪[淫-壬+(工/山)]不妄言不两舌不恶口不绮语不贪欲不嗔恚不邪见也三宝者佛宝法宝僧宝也)。</p><p>　　【四不得作转轮圣王】谓转轮圣王因中行十善道慈愍群生报作轮王若女人无有慈愍净行则不得作转轮圣王也。</p><p>　　【五不得作佛】谓如来行<a href=\"/remen/pusadao.html\" class=\"keylink\" target=\"_blank\">菩萨道</a>愍念一切心无染着乃得成佛若女人身口意业情欲缠缚则不得作佛也。</p><p>　　结胎五位(出析玄记)</p><p>　　【一揭逻蓝】梵语揭逻蓝华言杂秽谓人于胎位中初七日内受质之相状如疑酥是名揭逻蓝。</p><p>　　【二頞部昙】梵语頞部昙华言疱谓人于胎位中二七日内形成之相状如疮疱是名頞部昙。</p><p>　　【三闭尸】梵语闭尸华言凝结谓人于胎位中三七日内形成之相状如厚肉是名闭尸。</p><p>　　【四健南】梵语健南华言凝厚谓人于胎位中四七日内形成之相状渐坚硬是名健南。</p><p>　　【五钵罗赊佉】梵语钵罗赊佉华言形位谓人于胎位中五七日之后四支诸根形分具足是名钵罗赊佉(四支者二手二足也诸根者眼耳鼻舌身意也)。</p><p>　　五行(出圆觉钞)</p><p>　　五<a href=\"/remen/xingzhe.html\" class=\"keylink\" target=\"_blank\">行者</a>于<a href=\"/remen/liudu.html\" class=\"keylink\" target=\"_blank\">六度</a>中合定慧二度为<a href=\"/remen/zhiguan.html\" class=\"keylink\" target=\"_blank\">止观</a>一门故名五行也。</p><p>　　【一<a href=\"/remen/bushi.html\" class=\"keylink\" target=\"_blank\">布施</a>】布施者谓内外资财以清净心悉能施之而无吝惜也(内资财即身命法也外资财即<a href=\"/remen/shijian.html\" class=\"keylink\" target=\"_blank\">世间</a>财物也)。</p><p>　　【二持戒】持戒者即防非止恶之义谓奉持如来<a href=\"/remen/jielv.html\" class=\"keylink\" target=\"_blank\">戒律</a>则能防止身口所作之恶也。</p><p>　　【三忍辱】忍辱者谓于违逆之境遇诸毁骂恼害之事皆能安忍心无恚恨也。</p><p>　　【四<a href=\"/remen/jingjin.html\" class=\"keylink\" target=\"_blank\">精进</a>】精进者谓修诸善道精勤无怠心心相续不自放逸也。</p><p>　　【五止观】止观者止是<a href=\"/remen/chanding.html\" class=\"keylink\" target=\"_blank\">禅定</a>之胜因观是<a href=\"/remen/zhihui.html\" class=\"keylink\" target=\"_blank\">智慧</a>之由藉谓若能成就二法自然定慧圆明也。</p><p>　　修行五门(出起信论?)</p><p>　　【一修行施门】施有三义谓若见一切来求索者所有财物随力施与舍自悭贪令彼<a href=\"/remen/huanxi.html\" class=\"keylink\" target=\"_blank\">欢喜</a>即资生施也若见厄难恐怖危逼随己堪任方便救济令彼<a href=\"/remen/wuwei.html\" class=\"keylink\" target=\"_blank\">无畏</a>即无畏施也若有众生来求法者随己所解方便为说不为贪求名利恭敬唯念自利利他<a href=\"/remen/huixiang.html\" class=\"keylink\" target=\"_blank\">回向</a><a href=\"/remen/puti.html\" class=\"keylink\" target=\"_blank\">菩提</a>即法施也是名修行施门。</p><p>　　【二修行戒门】谓不作众恶远离愦闹修头陀行乃至小罪心生怖畏惭愧改悔不轻如来所制禁戒常护讥嫌防止过失故名修行戒门(梵语头陀华言抖擞谓抖擞尘劳也)。</p><p>　　【三修行忍门】谓能忍受他人损恼心不怀报亦当忍于利衰毁誉称讥苦乐等八法故名修行忍门。</p><p>　　【四修行进门】谓于诸善事心不懈退立志坚强勤修一切<a href=\"/remen/gongde.html\" class=\"keylink\" target=\"_blank\">功德</a>自利利他速离众苦是名修行进门。</p><p>　　【五修行止观门】止谓遮止一切境界散乱之相随顺奢摩他故观谓分别<a href=\"/remen/yinyuan1.html\" class=\"keylink\" target=\"_blank\">因缘</a>生灭之相随顺毗钵舍那故以此二义渐渐修习不相舍离令得成就是名修行止观门(梵语奢摩他华言止梵语毗钵舍那华言观)。</p><p>　　布施离五种法(出优婆塞戒经)</p><p>　　【一不选有德无德】谓菩萨行慧施时平等普济不择冤亲于有德<a href=\"/remen/rensheng.html\" class=\"keylink\" target=\"_blank\">人生</a>爱敬心于无德人起怜愍心是名不选有德无德。</p><p>　　【二不说<a href=\"/remen/shane.html\" class=\"keylink\" target=\"_blank\">善恶</a>】谓菩萨行慧施时以平等慈于善不善各随所愿普皆<a href=\"/remen/154932.html\" class=\"keylink\" target=\"_blank\">饶益</a>是名不说善恶。</p><p>　　【三不择种姓】谓菩萨行慧施时无分种姓贵贱凡有所需普皆施与是名不择种姓。</p><p>　　【四不轻求】谓菩萨行慧施时见来乞者起殷重心而给所须以济其乏是名不轻求。</p><p>　　【五不恶口骂】谓菩萨行慧施时凡有求索者不出丑恶之语而毁辱之是名不恶口骂。</p><p>　　施食获五<a href=\"/remen/fubao.html\" class=\"keylink\" target=\"_blank\">福报</a>(出施食获五福报经)</p><p>　　【一施命】谓人七日不得食则死若能以食施之即为施命其施命者得世世长寿<a href=\"/remen/caifu.html\" class=\"keylink\" target=\"_blank\">财富</a>无量报。</p><p>　　【二施色】谓人不得食颜色憔悴若能以食施之即为施色其施色者得世世端正人见欢喜报。</p><p>　　【三施力】谓人不得食身羸力弱若能以食施之即为施力其施力者得世世多力终无耗减报。</p><p>　　【四施安】谓人不得食心愁身危不能自安若人以食施之即为施安其施安者得世世安隐不遇灾患报。</p><p>　　【五施辩】谓人不得食困不能言若能以食施之即为施辩其施辩者得辩慧通达闻者喜悦报。</p><p>　　施果感五不死(出付法藏经)</p><p>　　经云毗婆尸佛时有一<a href=\"/remen/biqiu.html\" class=\"keylink\" target=\"_blank\">比丘</a>患头痛薄拘罗尊者持一诃梨勒果施彼食之其病即愈因施果故九十一劫天上人间享福快乐未尝有病最后生<a href=\"/remen/poluomen.html\" class=\"keylink\" target=\"_blank\">婆罗门</a>家其母早亡父娉后妻苦厌拘罗五度加害皆无所损及年既长<a href=\"/remen/chujia.html\" class=\"keylink\" target=\"_blank\">出家</a>学道得阿罗汉果(梵语毗婆尸华言胜观梵语薄拘罗华言善容梵语诃梨勒华言天主特来切梵语具云劫波华言分别时节梵语婆罗门华言净行梵语阿罗汉华言无学)。</p><p>　　【一置??不死】谓薄拘罗年幼后母作饼从而索之后毋憎嫉掷置??上??虽燋热不能烧害也。</p><p>　　【二釜煮不死】谓薄拘罗后毋煮肉从而索之毋益瞋恚寻掷釜中釜虽极热亦不能害也。</p><p>　　【三水溺不死】谓薄拘罗后毋向河从而逐去毋即嫌恶寻掷水中水虽深而不能溺也。</p><p>　　【四鱼吞不死】谓薄拘罗由掷水中虽大鱼吞之而不能害也。</p><p>　　【五刀割不死】谓薄拘罗被鱼吞之其鱼亦遭捕入市遇父买归将剖鱼腹拘罗尚活告父安庠无致伤儿父既见子喜抱而出即无损伤也。</p><p>　　<a href=\"/remen/wujie.html\" class=\"keylink\" target=\"_blank\">五戒</a>(出增壹阿含经)</p><p>　　【一不杀戒】谓人若于彼众生妄加杀害而夺其命死堕恶道或生人中亦<a href=\"/remen/shouming.html\" class=\"keylink\" target=\"_blank\">寿命</a>短促若不作是事名不杀戒。</p><p>　　【二不偷盗戒】谓人若于有主物不与而窃取之死堕恶道或生人中亦受贫乏报若不作是事名不偷盗戒。</p><p>　　【三不邪[淫-壬+(工/山)]戒】谓人若[淫-壬+(工/山)]泆无度好犯他人妻妾死堕恶道或生人中妻妾亦不贞良若不作是事名不邪[淫-壬+(工/山)]戒。</p><p>　　【四不<a href=\"/remen/wangyu.html\" class=\"keylink\" target=\"_blank\">妄语</a>戒】谓人若妄造虚言隐覆实事诳惑众听死堕恶道或生人中亦口气臭恶为人所憎若不作是事名不妄语戒。</p><p>　　【五不饮酒戒】谓人若饮酒则纵逸狂悖昏乱愚痴无有智慧若不饮者是名不饮酒戒。</p><p>　　五戒配五常五行(出仁王经?)</p><p>　　【一不杀配仁】慈爱好生曰仁五行之木亦主于仁仁则不杀故以不杀配仁也。</p><p>　　【二不盗配智】邪正明了曰智五行之水亦主于智智则不盗故以不盗配智也。</p><p>　　【三不邪[淫-壬+(工/山)]配义】制事合宜曰义五行之金亦主于义义则不邪[淫-壬+(工/山)]故以不邪[淫-壬+(工/山)]配义也。</p><p>　　【四不妄语配信】真实不欺曰信五行之土亦主于信信则不妄语故以不妄语配信也。</p><p>　　【五不饮酒配礼】处事有则曰礼五行之火亦主于礼礼则防于过失故以不饮酒配礼也。</p><p>　　忍辱五种功德力(出法集经)</p><p>　　【一能忍所打】谓菩萨以得如响平等智力虽被人捶打而能忍受不加报也(如响者谓如空谷之答众??也)。</p><p>　　【二能忍所恼】谓菩萨以得镜像平等智力虽被人恼害而能忍受不加报也(镜像者谓如明镜之现众像也)。</p><p>　　【三能忍所瞋】谓菩萨以得如幻平等智力虽被人瞋呵而能忍受不加报也(如幻者谓如变幻而不实也)。</p><p>　　【四八法不动】八法者利衰毁誉称讥苦乐也谓菩萨以得清净平等智力故世间八法皆不能动也。</p><p>　　【五<a href=\"/remen/fannao.html\" class=\"keylink\" target=\"_blank\">烦恼</a>不染】谓菩萨以得世法清净平等智力故一切烦恼皆不能染也。</p><p>　　修忍五相(出菩萨善戒经)</p><p>　　忍即安忍菩萨为化度一切众生而诸众生虽以种种诸恶加我悉无瞋恨故有五种相也。</p><p>　　【一众生相】菩萨若被他人打骂即观宿世<a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/shengsi.html\" class=\"keylink\" target=\"_blank\">生死</a>之时一切众生皆我父母师长当生恭敬由此观故灭怨憎相生亲友相如是修于慈忍成就众生是为众生相。</p><p>　　【二<a href=\"/remen/faxiang.html\" class=\"keylink\" target=\"_blank\">法相</a>】菩萨修慈忍时谛观世间一切诸法皆即法界真实之理无取无舍无瞋无喜平等一相由是观故灭众生相成就法相是为法相。</p><p>　　【三<a href=\"/remen/wuchang.html\" class=\"keylink\" target=\"_blank\">无常</a>相】菩萨修慈忍时思惟一切众生及诸万物皆悉无常谁是骂者谁是受者言语性空<a href=\"/remen/shana.html\" class=\"keylink\" target=\"_blank\">刹那</a>不住由是观故破于常相成就忍心是为无常相(梵语刹那华言一念)。</p><p>　　【四苦相】菩萨修慈忍时观察众生皆有生死之苦若遭其辱不应瞋恚当救彼苦我若瞋恚其苦转增由能修忍断诸苦恼成无上道是为苦相。</p><p>　　【五<a href=\"/remen/wuwo.html\" class=\"keylink\" target=\"_blank\">无我</a>我所相】我主宰之义即众生所执之假名也我所即<a href=\"/remen/wuyin.html\" class=\"keylink\" target=\"_blank\">五阴</a>之身菩萨以智慧观察四大本空五阴非有则我及我所俱不可得是为无我我所相(五阴者色阴受阴想阴行阴识阴也四大者地大水大火大风大也)。</p><p>　　说法五福德(出贤者五福德经)</p><p>　　【一长寿】谓前世说法时上中下语一一皆善若好杀者以闻法故而能止杀是故今世得长寿福德(上中下语即经之序分正宗分<a href=\"/remen/liutong.html\" class=\"keylink\" target=\"_blank\">流通</a>分也)。</p><p>　　【二多财】谓前世说法时上中下语教人布施若盗窃者闻法不盗便能行施是故今世得多财福德。</p><p>　　【三端正无比】谓前世说法时上中下语随顺<a href=\"/remen/zhengfa.html\" class=\"keylink\" target=\"_blank\">正法</a>令闻法者和气安心颜色悦怿自生光泽是故今世得端正无比福德。</p><p>　　【四名誉远闻】谓前世说法时上中下语以善及人令闻法者归敬三宝相从者众是故今世得名誉远闻福德(三宝者佛宝法宝僧宝也)。</p><p>　　【五聪明大智】谓前世说法时上中下语乐说无吝令闻法者妙慧开解是故今世得聪明大智福德。</p><p>　　菩萨听法五种想(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一作宝想】谓菩萨听法当念正法尊贵希有难得是名作宝想。</p><p>　　【二作眼想】谓菩萨听法当念此法如眼开我昏暗令生智慧是名作眼想。</p><p>　　【三作明想】谓菩萨听法当念正法如日光明一切等照是名作明想。</p><p>　　【四作大果胜功德想】谓菩萨听法当念此法令我能得<a href=\"/remen/niepan.html\" class=\"keylink\" target=\"_blank\">涅盘</a>及大菩提胜功德果是名作大果胜功德想(梵语涅盘华言灭度梵语菩提华言道)。</p><p>　　【五作无罪大适悦想】谓菩萨听法当念于现法中虽未<a href=\"/remen/zhengde.html\" class=\"keylink\" target=\"_blank\">证得</a>涅盘及大菩提即当于法如实修行止观离诸罪垢得大悦乐是名作无罪大适悦想(止观者止即止息散乱观即观照昏暗也)。</p><p>　　听法五种不作异意(出瑜伽师地论)</p><p>　　论云谓诸菩萨欲从善友听闻法时于说法师有五种处不应作异意当以纯净心属耳而听也。</p><p>　　【一于坏戒不作异意】谓若听法时须一心信受不可起念此说法师<a href=\"/remen/pojie.html\" class=\"keylink\" target=\"_blank\">破戒</a>不住<a href=\"/remen/lvyi.html\" class=\"keylink\" target=\"_blank\">律仪</a>我今不应从彼听法是名于坏戒不作异意。</p><p>　　【二于坏族不作异意】谓若听法时须一心信受不可起念此说法师种姓微贱我今不应从彼听法是名于坏族不作异意。</p><p>　　【三于坏色不作异意】谓若听法时须一心信受不可起念此说法师容貌丑陋我今不应从彼听法是名于坏色不作异意。</p><p>　　【四于坏文不作异意】谓若听法时须一心信受不可起念此说法师言辞不文我今不应从彼听法是名于坏文不作异意。</p><p>　　【五于坏美不作异意】谓若听法时湏一心信受不可起念此说法师多怀忿恚不以美言宣说诸法我今不应从彼听法是名于坏美不作异意。</p><p>　　五心(出宗镜录)</p><p>　　【一率尔心】率尔犹卒然也谓人一念之心初对于境卒然任运而起未分别善恶是名率尔心。</p><p>　　【二寻求心】谓人一念之心既对于境明了即推寻求觅而生分别是名寻求心。</p><p>　　【三决定心】谓人一念之心于所缘境法既能分别则审知善恶决定不谬是名决定心。</p><p>　　【四染净心】谓人一念之心于法既审知是善是恶则染净自然而分是名染净心。</p><p>　　【五等流心】等谓平等流即流类谓人一念之心于善恶法染净既分则各随类相续于善法则继净想于恶法则继染想念念相续前后无异是名等流心。</p><p>　　治五种染(出华严经?)</p><p>　　【一持戒治破戒染】谓修菩萨行者能持诸戒律以净身心制伏过非则离一切破戒之污染也。</p><p>　　【二入禅治贪欲染】谓修菩萨行者修习禅定安心理境寂静无为则离一切贪欲之污染也。</p><p>　　【三<a href=\"/remen/shentong.html\" class=\"keylink\" target=\"_blank\">神通</a>治邪归依染】妙用不测谓之神自在无碍谓之通若诸众生归依邪师邪行者菩萨能以神通摄化令其舍邪归正则无邪妄归依染也。</p><p>　　【四四无量治妄行功德染】四无量即慈悲喜舍之心也妄行谓所行非正也功德谓所求邪福也若诸众生淫祀求福妄修功德者菩萨能以此四心摄化令其依于正法修诸善业则无妄行功德染也。</p><p>　　【五四无色定治妄修解脱染】四无色定者即<a href=\"/remen/wusejie.html\" class=\"keylink\" target=\"_blank\">无色界</a>中空处定识处定无所有处定非非想处定也若诸外道以有漏心妄修邪定以求解脱者菩萨能以此四无色定摄化令其依于正法<a href=\"/remen/xiuzheng.html\" class=\"keylink\" target=\"_blank\">修证</a>解脱则无妄修解脱之染也。</p><p>　　修<a href=\"/remen/jingtu.html\" class=\"keylink\" target=\"_blank\">净土</a>五念门(出<a href=\"/fojing/wuliangshoujing/40729.html\" class=\"keylink\" target=\"_blank\">无量寿经</a>论)</p><p>　　【一<a href=\"/remen/libai.html\" class=\"keylink\" target=\"_blank\">礼拜</a>门】谓修净土之人清净身业面对阿弥陀如来一心翘勤恭敬礼拜愿生彼国是名礼拜门(梵语阿弥陀华言无量寿)。</p><p>　　【二赞叹门】谓修净土之人清净口业称叹如来名号功德光明智相如实修行求生彼国是名赞叹门。</p><p>　　【三作愿门】谓修净土之人清净意业发大誓愿如实修行奢摩他求生彼国是名作愿门(梵语奢摩他华言止谓止息散乱之心也)。</p><p>　　【四观察门】谓修净土之人用观观察则有三种一观察彼佛国土功德<a href=\"/remen/zhuangyan.html\" class=\"keylink\" target=\"_blank\">庄严</a>二观察阿弥陀佛功德庄严<a href=\"/remen/sanguan.html\" class=\"keylink\" target=\"_blank\">三观</a>察彼诸菩萨功德庄严如实修行毗婆舍那求生彼国是名观察门(梵语毗婆舍那华言观谓观破昏暗之心也)。</p><p>　　【五回向门】谓修净土之人观察一切世间苦恼众生愿同生彼国土所有自己功德善根悉以回向一切众生共证无上觉是名回向门。</p><p>　　五种<a href=\"/remen/chanhui.html\" class=\"keylink\" target=\"_blank\">忏悔</a>(出小弥陀忏)</p><p>　　普贤观经云若国王大臣欲忏悔者当修行五事即是名忏悔也。</p><p>　　【一不必礼拜应常忆念第一义空】谓不必拘于礼诵之功但当存心忆念正理不谤三宝不于修梵行人作恶留难是即忏悔也。</p><p>　　【二<a href=\"/remen/xiaoyang.html\" class=\"keylink\" target=\"_blank\">孝养</a>父母恭敬师长】梵网经云孝名为戒亦名制止既能孝养父母恭敬学法<a href=\"/remen/shoujie.html\" class=\"keylink\" target=\"_blank\">受戒</a>之师则无悖逆之罪是即忏悔也。</p><p>　　【三正法治国不邪枉人民】谓以正顺之道治安邦国亦常<a href=\"/remen/jiaohua.html\" class=\"keylink\" target=\"_blank\">教化</a>人民敬信三宝修持戒善勿以邪法枉屈于人是即忏悔也。</p><p>　　【四于六斋日来诸境内令行不杀】六斋日即每月初八十四十五二十三二十九三十日以此六日四天王差遣使者巡察世间若遇修善人民注禄增寿不善人民即降灾殃若能来诸境内令行不杀则合国常臻福善永享安荣是即忏悔也(四天王者东方持国天王南方增长天王西方广目天王北方多闻天王)。</p><p>　　【五深信<a href=\"/remen/yinguo.html\" class=\"keylink\" target=\"_blank\">因果</a>知佛不灭】所作为因感报为果谓若信因果不虚则无造恶之过若知法身<a href=\"/remen/changzhu.html\" class=\"keylink\" target=\"_blank\">常住</a>则无断灭之见是即忏悔也。</p><p>　　忏悔五法(出圆觉略?钞)</p><p>　　忏梵语具云忏摩华言悔过今云忏悔者华梵兼称也谓比丘有罪须请大比丘为证具此五法而行忏悔也(梵语比丘华言乞士大比丘即上座也)。</p><p>　　【一袒右肩】谓行忏悔时须着<a href=\"/remen/jiasha.html\" class=\"keylink\" target=\"_blank\">袈裟</a>当袒右肩以便执侍作务使令也。</p><p>　　【二右膝着地】谓行忏悔时当右膝着地以显翘勤恳切之诚也。</p><p>　　【三合掌】谓行忏悔时须合掌当??以表诚心之不乱也。</p><p>　　【四礼足】谓行忏悔时当<a href=\"/remen/dl.html\" class=\"keylink\" target=\"_blank\">顶礼</a>大比丘足以见卑下至敬之礼也。</p><p>　　【五说罪名】谓行忏悔时当说自身所犯罪名或得僧残罪或波逸提罪之类对众发露不得覆藏也(僧残罪者如人被斫犹有咽喉故名为残若犯此罪僧作法除故也梵语波逸提华言堕谓死堕<a href=\"/remen/diyu.html\" class=\"keylink\" target=\"_blank\">地狱</a>也)。</p><p>　　五悔(出天台四教仪)</p><p>　　五种皆称悔者以其皆能灭罪故也忏悔则灭身口意所作之业劝请则灭波旬请佛入灭之罪<a href=\"/remen/suixi.html\" class=\"keylink\" target=\"_blank\">随喜</a>则灭嫉他修善之愆回向则灭求生<a href=\"/remen/sanjie.html\" class=\"keylink\" target=\"_blank\">三界</a>之心发愿则灭修行退志之过也(梵语波旬华言恶三界者欲界<a href=\"/remen/sejie.html\" class=\"keylink\" target=\"_blank\">色界</a>无色界也)。</p><p>　　【一忏悔】忏梵语具云忏摩华言悔过华梵兼举故称忏悔忏名修来悔名改往谓修将来之善果改已往之恶因是为忏悔。</p><p>　　【二劝请】劝请有二一者谓十方世界有佛将入涅盘者劝请往世利济众生二者谓十方世界有佛初成正觉者劝请转法轮度诸众生虽不面见诸佛而虔心劝请以达归敬之诚是为劝请(梵语涅盘华言灭度)。</p><p>　　【三随喜】谓随他修习善因喜他得成善果是为随喜。</p><p>　　【四回向】谓三业所修一切诸善乃至忏悔劝请随喜种种功德回施法界一切众生同证菩提是为回向(三业者身业口业意业也梵语菩提华言道)。</p><p>　　【五发愿】谓发誓愿要制其心凡所修行期证<a href=\"/remen/daoguo.html\" class=\"keylink\" target=\"_blank\">道果</a>若不要心或恐退失所谓若不<a href=\"/remen/faxin.html\" class=\"keylink\" target=\"_blank\">发心</a>万事不成是故诸佛菩萨莫不发诸誓愿而成正觉是为发愿。</p><p>　　礼拜五功德(出增一阿含经)</p><p>　　【一端正】谓因见佛相好发欢喜心而生渴仰以此因缘来世即得相貌端正也。</p><p>　　【二好声】谓因见如来相好已三称<a href=\"/remen/fohao.html\" class=\"keylink\" target=\"_blank\">佛号</a>南无如来以此因缘来世得好音声也(梵语南无华言归命)。</p><p>　　【三多财饶宝】谓于如来所而作大施散华然灯而<a href=\"/remen/gongyang.html\" class=\"keylink\" target=\"_blank\">供养</a>之以此因缘来世获大财宝也。</p><p>　　【四生长者家】谓若见如来相好心无染着长跪义手至心<a href=\"/remen/lifo.html\" class=\"keylink\" target=\"_blank\">礼佛</a>以此因缘来世得生长者家也。</p><p>　　【五身坏命终生善处天上】谓由恭敬礼拜如来所获功德来世得生善处及于天上也。</p><p>　　内五法(出难提释经)</p><p>　　经云佛于俱舍犁国坐夏将竟难提以久不见佛特往瞻礼佛告难提云汝若见我若不见我常当行内五法然此五法亦名内五事皆称内者以此五法皆从心发故也。</p><p>　　【一舍不信意】谓<a href=\"/remen/fodizi.html\" class=\"keylink\" target=\"_blank\">佛弟子</a>当于如来之法常存正信之意则无量法门皆可从此而入所谓信者道之源功德之毋也设有不信之意悉当除去是为舍不信意。</p><p>　　【二舍不净行】谓佛<a href=\"/remen/dizi.html\" class=\"keylink\" target=\"_blank\">弟子</a>当受持如来戒法常令三业清净则一切烦恼不能染污设有不净之行悉当除去是为舍不净行(三业者身业口业意业也)。</p><p>　　【三舍悭贪心】谓佛弟子当以财法广施于人盖财以资人之生法以资人慧命于此二者时常乐行则能饶益一切设有悭贪之心悉当除去是为舍悭贪心。</p><p>　　【四舍愚痴心】谓佛弟子当以智慧之心照了诸法通达无碍不为惑业之所覆蔽设有愚痴之心悉当除去是为舍愚痴心。</p><p>　　【五莫乐不闻】谓佛弟子常当亲近善友于诸法要广学多闻究明其义设若远离知识则独学寡闻无所开悟而于诸行不能进修是为莫乐不闻。</p><p>　　五种善根发相(出修习止观<a href=\"/remen/zuochan.html\" class=\"keylink\" target=\"_blank\">坐禅</a>法要)</p><p>　　【一息道善根发相】谓修禅之人由先数息而修止观故得身心调适<a href=\"/remen/wangnian.html\" class=\"keylink\" target=\"_blank\">妄念</a>皆止因是<a href=\"/remen/zijue.html\" class=\"keylink\" target=\"_blank\">自觉</a>渐渐入定泯然空寂或经一日二日乃至一月二月不退不失即于定中忽觉身心运动而发痛痒冷暖等触触相发时身心安定悦豫清净不可为喻是为息道善根发相。</p><p>　　【二不净观善根发相】谓修禅之人于其定中身心虚寂忽然见他男女身死死已坏烂白骨狼藉其心悲喜厌患所爱是为不净观善根发相。</p><p>　　【三慈心善根发相】谓修禅之人于其定中忽然发心慈念众生或缘亲人或缘怨人乃至五道众生得乐之相即发深定悦乐清净不可为喻是为慈心善根发相(五道者天道人道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a>地狱道也)。</p><p>　　【四因缘观善根发相】谓修禅之人于其定中忽然<a href=\"/remen/juewu.html\" class=\"keylink\" target=\"_blank\">觉悟</a>心生推寻三世无明行等诸因缘中不见人我之相即离断常破诸邪见得定安隐解慧开发心生法喜是为因缘观善根发相(三世者过去现在未来也无明行者即<a href=\"/remen/shieryinyuan.html\" class=\"keylink\" target=\"_blank\">十二因缘</a>中之二名也断常者即断常二见也)。</p><p>　　【五<a href=\"/remen/nianfo.html\" class=\"keylink\" target=\"_blank\">念佛</a>善根发相】谓修禅之人于其定中忽然忆念诸佛功德相好及神通变化无碍说法悉皆不可思议作是念时敬爱心生<a href=\"/remen/sanmei.html\" class=\"keylink\" target=\"_blank\">三昧</a>开发身心快乐清净安隐无诸恶相是为念佛善根发相。</p><p>　　慈有五利(出檀持罗经)</p><p>　　慈即爱念一切众生之心也。</p><p>　　【一刀不伤】谓由慈心愍诸物故无害他念即刀不能伤也。</p><p>　　【二毒不害】谓由慈心起饶益念奉行众善利济群生即一切恶毒不能害也。</p><p>　　【三火不烧】谓由慈心内无热恼外得清凉即火不能烧也。</p><p>　　【四水不没】谓由慈心内无贪爱远离欲流即水不能没也。</p><p>　　【五嗔恶见喜】谓由慈心常行利乐普济众生无冤亲想故嗔恶之人见则生喜也。</p><p>　　<a href=\"/remen/xiaoshun.html\" class=\"keylink\" target=\"_blank\">孝顺</a>五善根(不孝反此)</p><p>　　【一少病】少病者谓诸众生若能孝养敬顺父母则感病苦不侵身得安乐也。</p><p>　　【二端正】端正者谓诸众生若能孝养敬顺父母则感颜貌端正无诸陋劣也。</p><p>　　【三有大威势】有大威势者谓诸众生若能孝养敬顺父母则感势力增胜威德盛大也。</p><p>　　【四生上种族】生上种族者谓诸众生若能孝养敬顺父母则感生于大姓种族不生贫贱之家也。</p><p>　　【五多有资生】多有资生者谓诸众生若能孝养敬顺父母则感财宝具足资生丰盛无诸乏少也。</p><p>　　瞻病五德(出四分律)</p><p>　　僧只律云有比丘久病佛因见之躬与阿难为其洗身及衣又为说法问云汝曾看病否答不曾佛言汝既不看谁当看汝佛乃制戒自今以后令诸弟子应看病比丘若欲供养我应供养病人故说瞻病有五德也(梵语阿难华言庆喜)。</p><p>　　【一知病人可食不可食】谓供给病人饮食所湏当看其可食者则与之不可食者则不与也。</p><p>　　【二不恶贱病人大小便利唾吐】谓若看病人所有大小便利唾吐臭秽但尽心亲近为其洗涤无起恶贱之心也。</p><p>　　【三有慈愍心不为衣食】谓或有病比丘死佛令常视病者受其衣物时有略曾瞻病者亦取衣物佛言不应如是故看病人但当以慈愍为心不可为衣食也。</p><p>　　【四能经理汤药物等】谓病人若喜服药及别所湏当如实语之应服与服不应服则不与也。</p><p>　　【五能为病人说法】谓看病之人当为说法能令病者欢喜亦令自己善法有所增益也。</p><p>　　五道(出正法念处经)</p><p>　　五道者<a href=\"/remen/tianren.html\" class=\"keylink\" target=\"_blank\">天人</a>地狱饿鬼畜生也若言<a href=\"/remen/liudao.html\" class=\"keylink\" target=\"_blank\">六道</a>则加阿修罗此不言者以阿修罗一道摄于天人畜生饿鬼诸趣之中故也(梵语阿修罗华言无端正)。</p><p>　　【一天道】天者最高最上极大极尊受用出于自然快乐莫非如意由昔广修净行故感此报是名天道。</p><p>　　【二人道】人者忍也谓能安忍世间苦乐之境也又仁也如梵摩喻经云清信善人守仁不杀知足不盗贞洁不[淫-壬+(工/山)]执信之人言不欺诳忠孝之人不嗜醉酒盖天地所生惟人为贵由习善行报感此身是为人道。</p><p>　　【三地狱道】地狱谓在地之下也婆沙论云赡部洲下过五百逾缮那乃有地狱然此地狱其量大小不同其寿延促各异皆由众生造极恶业报尽命终至此受苦也(梵语赡部洲即阎浮提华言胜金洲梵语逾缮那又云由旬华言限量)。</p><p>　　【四饿鬼道】谓此鬼类羸瘦丑恶见者畏惧穷年卒岁不遇饮食或居海底或近山林乐少苦多寿长劫远由昔悭贪所报获此身也。</p><p>　　【五畜生道】畜生亦名旁生婆沙论云畜谓畜养谓其横生覆身而行禀性愚痴不能自立为他畜养故名畜生又名旁生者谓其形旁而行不正遍在诸处由昔恶业报生此道也。</p><p>　　方色喻五道(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>略?钞)</p><p>　　经云譬如清净摩尼宝珠映于五色随方各现以其体性莹净绝无瑕颣以喻圆觉净性在于五道随类各应故以方色喻五道也(梵语摩尼华言如意)。</p><p>　　【一白色喻天】谓天因纯善白业所感乃得为天故以西方白色而喻之也。</p><p>　　【二黄色喻人】谓人由持五戒功德所感乃得为人以人不在四趣之苦不在诸天之乐处得其中故取中方黄色以喻之也(五戒者不杀不盗不邪[淫-壬+(工/山)]不妄语不饮酒也四趣者修罗趣饿鬼趣畜生趣地狱趣也)。</p><p>　　【三黑色喻地狱】谓地狱由上品十恶黑业所感乃获斯报故取北方黑色以喻之也(十恶者一<a href=\"/remen/shasheng.html\" class=\"keylink\" target=\"_blank\">杀生</a>二偷盗三邪[淫-壬+(工/山)]四妄言五绮语六两舌七恶口八贪欲九瞋恚十邪见也十恶分上中下三品者谓欲作正作作已此三时心无悔者名上品作已能悔者名中品正作能悔者名下品也)。</p><p>　　【四青色喻饿鬼】谓饿鬼由中品十恶之业所感身常饥瘦面多青色故取东方青色以喻之也。</p><p>　　【五赤色喻畜生】谓畜生由下品十恶之业所感常为刀杖之所伤害受报血涂故取南方赤色以喻之也。</p><p>　　五无间狱(出<a href=\"/fojing/dizangjing/yuanwen.html\" class=\"keylink\" target=\"_blank\">地藏经</a>)</p><p>　　五无间狱者谓法界有情众生随所造业受此苦报无间断也。</p><p>　　【一趣果无间】趣即向也谓诸有情不问男<a href=\"/remen/zinv.html\" class=\"keylink\" target=\"_blank\">子女</a>人老幼贵贱及天龙神鬼罪业所感悉同受之故名趣果无间。</p><p>　　【二受苦无间】谓诸有情于剑树刀山镬汤炉炭洋铜铁汁备受诸苦无有休歇故名受苦无间。</p><p>　　【三时无间】谓诸有情堕此地狱历劫受罪无时间歇故名时无间。</p><p>　　【四命无间】谓诸有情堕此地狱从初入时至百千万劫一日一夜万死万生受苦无间故名命无间。</p><p>　　【五形无间】谓此地狱纵广八万由旬一切有情于中受苦一人亦满多人亦满故名形无间(梵语由旬华言限量)。</p><p>　　龙五不能隐形(出僧护经)</p><p>　　经云佛与众僧在给孤独园有海龙王变为人形来求出家诸比丘不知是龙即度出家时龙比丘摄心坐禅龙性多睡即便睡眠不能隐形身满房中同住比丘后来入房见龙大惊唤众比丘龙闻唤声即便觉悟还为比丘跏趺坐禅大众云集但见比丘不见龙形众大惊疑即往白佛佛言此非人也乃是龙王遂唤龙比丘来为其说法令还龙宫后不许比丘度龙出家故佛说此五种因缘也。</p><p>　　【一生不能隐形】生不能隐形者谓龙初生之时但是本形不能化为异类之身也。</p><p>　　【二死不能隐形】死不能隐形者谓龙报终之时必是本形不能化为异类之身也。</p><p>　　【三[淫-壬+(工/山)]不能隐形】[淫-壬+(工/山)]不能隐形者谓龙交遘之时必是本形不能化为异类之身也。</p><p>　　【四瞋不能隐形】瞋不能隐形者谓龙瞋怒之时必是本形不能化为异类之身也。</p><p>　　【五睡不能隐形】睡不能隐形者谓龙睡眠之时必是本形不能化为异类之身也。</p><p>　　破戒五过(出四分律)</p><p>　　【一自害】谓毁戒之人身口意业悉皆不净常受贫穷福不归身善神远离是名自害。</p><p>　　【二为智所诃】谓毁戒之人诸善比丘皆悉诃责而常畏避如恶死尸是名为智所诃(梵语比丘华言乞士)。</p><p>　　【三恶名流布】谓毁戒之人三业不净与不善人共住善人亦不喜见不善之名闻于远近是名恶名流布(三业者身业口业意业也)。</p><p>　　【四<a href=\"/remen/linzhong.html\" class=\"keylink\" target=\"_blank\">临终</a>生悔】谓毁戒之人老死临期恶境现前追悔无及是名临终生悔。</p><p>　　【五死堕恶道】谓毁戒之人既绝梵行全无善因福尽苦至即堕恶趣是名死堕恶道(梵行即净行也)。</p><p>　　犯戒五衰(出释氏要览)</p><p>　　【一求财不遂】求财不遂者谓犯戒之人既违佛制梵行全亏所求赀财皆不遂意也。</p><p>　　【二设得耗】设得衰耗者谓犯戒之人既缺净行纵使苦求所得赀财福薄难消悉皆衰耗也。</p><p>　　【三众不爱敬】众不爱敬者谓犯戒之人威仪既缺细行全无众所憎嫌而不爱敬也。</p><p>　　【四恶名流布】谓犯戒之人恶友常从善人皆离既无戒德恶声日着远近流布也。</p><p>　　【五死入地狱】谓犯戒之人既无戒行万善俱亏临命终时堕无间狱也。</p><p>　　五逆(出华严孔目)</p><p>　　【一杀父母】谓父母养育恩同天地为子者当竭力孝养奉事以报其恩况行杀逆若行此事是为逆罪即堕地狱四分律云若杀父母者不许出家受<a href=\"/remen/juzujie.html\" class=\"keylink\" target=\"_blank\">具足戒</a>也(具足戒者即二百五<a href=\"/remen/shijie.html\" class=\"keylink\" target=\"_blank\">十戒</a>也)。</p><p>　　【二破和合僧】谓比丘集众行布萨时和合作法若后来者当随顺寂默或当出避若以嗔恶之心破其<a href=\"/remen/fashi.html\" class=\"keylink\" target=\"_blank\">法事</a>令不和合是为逆罪律云破和合僧者不许出家受具足戒也(梵语比丘华言乞士梵语布萨华言净住)。</p><p>　　【三出<a href=\"/remen/foshen.html\" class=\"keylink\" target=\"_blank\">佛身</a>血】谓佛是一切众生慈父能令众生悟明自心出离苦趣众生历劫供养不能报其恩德万一而况出其身血若行此事是为??罪兴起行经云提婆达多推山掷佛山神接之迸一小石伤佛足指即有血出以此因缘后堕地狱(梵语提婆达多华言天热)。</p><p>　　【四杀阿罗汉】梵语阿罗汉华言无学谓无法可学又名应供应受人天供养故也众生即当供养恭敬以为种福之田况行杀逆若行此事是为逆罪律云杀阿罗汉者不许出家受具足戒也。</p><p>　　【五破羯磨僧】梵语羯磨华言作法办事谓比丘受具足戒或行忏悔法时当依和尚阿阇??行羯磨法作法成就方为得戒若有人见者当随顺寂默或当出避若以恶心破其作法令不得戒是为逆罪律云破羯磨者不许出家受具足戒也(和尚梵语邬波遮迦于阗国翻和尚华言力生梵语阿阇??华言轨范)。</p><p>　　五篇配五刑(出翻译名义)</p><p>　　【一波罗夷配死】梵语波罗夷华言极恶此即根本极恶之戒也谓修行之人若犯此戒道果无分死堕地狱四分律云譬如断人头不可复生若犯此法不复成比丘以由此罪极重故以死配之。</p><p>　　【二僧残配流】毗尼母云僧残者如人为他所斫残有咽喉故名为残盖言人若犯此罪僧作法除庶几戒德可复犹如所残咽喉未断早救尚可以由此罪稍轻于前故以流罪配之。</p><p>　　【三波逸提配徒】梵语波逸提华言堕十诵律云堕在烧煮覆障地狱八热通为烧煮八寒黑暗通为覆障以由此罪轻于僧残故以徒罪配之(八热者想狱黑绳狱堆压狱叫唤狱大叫唤狱烧炙狱大烧炙狱无间狱也八寒者頞浮陁狱泥赖浮陀狱阿吒吒狱阿波波狱呕喉狱郁波罗狱波头摩狱芬陀利狱也)。</p><p>　　【四提舍尼配杖】梵语提舍尼华言向彼悔从对治境以立名僧只律云此罪应发露也盖言此罪轻于前之三罪乃容对众发露悔过故以杖罪配之。</p><p>　　【五突吉罗配笞】善见律中梵语突吉罗华言恶作四分律本中梵语式叉迦罗尼华言应当学谓余戒罪重易持此戒难持易犯常须念学故不列罪名但言应当学此又轻于前故以笞罪配之。</p><p>　　五见(出涅盘经)</p><p>　　【一身见】谓于五阴中妄计有身强立主宰恒起我见执我我所是名身见(五阴者色阴受阴想阴行阴识阴也执我我所者计执一阴为我余四阴为我所也)。</p><p>　　【二边见】谓计我身或断或常执断非常执常非断但执一边是名边见。</p><p>　　【三邪见】谓邪心取理颠倒妄见不信因果断诸善根作阐提行是名邪见(阐提梵语具云一阐提华言信不具外道名也)。</p><p>　　【四戒取见】谓于非戒之中谬以为戒强执胜妙希取进行是名戒取见。</p><p>　　【五见取】谓于非真妙法中谬计涅盘心生取着妄计所得为胜是名见取(梵语涅盘华言灭度)。</p><p>　　五结(出阿毗达磨集论)</p><p>　　结即系缚之义谓众生因烦恼妄惑造诸恶业而为众苦系缚流转三界不能出离故云结也(三界者欲界色界无色界也)。</p><p>　　【一贪结】谓众生贪着三界生死之法广行不善由此能招未来苦果不得解脱是名贪结。</p><p>　　【二恚结】谓众生心有恼害广行不善由此能招未来苦果不得解脱是名恚结。</p><p>　　【三慢结】自恃凌他曰慢谓众生常起我慢邪慢等广行不善由此能招未来苦果不得解脱是名慢结(我慢者恃己之能凌侮于他也邪慢者不礼塔庙不敬三宝不诵经典也)。</p><p>　　【四嫉结】谓众生耽着利养心无厌足若见他荣即起妒心广行不善由此能招未来苦果不得解脱是名嫉结。</p><p>　　【五悭结】谓众生耽着利养而于资生等物其心吝惜不能惠施贫乏广行不善由此能招未来苦果不得解脱是名悭结。</p><p>　　五上分结(出天台四教仪集注)</p><p>　　上分结者即色界无色界之结惑也。</p><p>　　【一色爱结】色爱者即色界思惑也谓色界众生虽无欲界粗染贪爱而于上妙五欲取着无厌由此爱惑系缚不能出离故名结也(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【二无色爱结】无色爱者即无色界思惑也谓无色界众生虽无色质而于受想等法未能舍离取着四空禅定欲乐境界由此爱惑系缚不能出离故名结也(四空者即无色界天中空虔识处无所有处非想非非想处也)。</p><p>　　【三掉结】掉者动也谓上二界众生心念散动退失禅定由此掉心系缚不能出离故名结也(上二界者色界无色界也)。</p><p>　　【四慢结】慢者自恃轻他也谓上二界众生爱染未断慢心不息由此慢心系缚不能出离故名结也。</p><p>　　【五无明结】无明者无所明了也谓上二界众生耽着禅定而于真性无所明了由此无明系缚不能出离故名结也。</p><p>　　五下分结(出天台四教仪集注)</p><p>　　下分结者即欲界之结惑也。</p><p>　　【一贪结】贪者贪着无厌也谓欲界众生于顺情境上起于贪心无有厌足由此贪惑系缚三界无有出期故名结也(三界者欲界色界无色界也)。</p><p>　　【二嗔结】嗔者忿怒之心也谓欲界众生于违情境上起于瞋心而不自已由此嗔惑系缚三界无有出期故名结也。</p><p>　　【三身见结】身见者谓欲界众生于名色五阴十二入十八界妄计为身由此见惑系缚三界无有出期故名结也(名色者名即心也色即色身也五阴者色阴受阴想阴行阴识阴也十二入者眼入耳入鼻入舌入身入意入色入声入香入味入触入法入也十八界者眼界色界眼识界耳界声界耳识界鼻界香界鼻识界舌界味界舌识界身界触界身识界意界法界<a href=\"/remen/yishi.html\" class=\"keylink\" target=\"_blank\">意识</a>界也)。</p><p>　　【四戒取结】戒取者谓诸外道于非戒中取以为戒即邪戒也由此邪执系缚三界无有出期故名结也。</p><p>　　【五疑结】疑者迷心乖理狐疑不决也谓欲界众生由此疑惑迷真逐妄背觉合尘由此疑惑系缚三界无有出期故名结也。</p><p>　　五住地惑(出华严经随?演义钞)</p><p>　　五住者谓三界见惑为一住三界思惑分为三住根本无明为一住共成五住也由此五惑能令众生住着生死故名住地也(三界者欲界色界无色界也根本无明者能生见思二惑故名根本也)。</p><p>　　【一一切见住地惑】一切见者即三界分别见惑也谓诸众生由意根对法尘分别起诸邪见住着三界故名一切见住地惑。</p><p>　　【二欲爱住地惑】欲爱者即欲界思惑也谓诸众生由五根对五尘境起贪爱心而于欲界住着生死故名欲爱住地惑(五根者眼根耳根鼻根舌根身根也五尘者色尘声尘香尘味尘触尘也)。</p><p>　　【三色爱住地惑】色爱者即色界思惑也谓诸众生不了此惑住着色界禅定不能出离故名色爱住地惑。</p><p>　　【四有爱住地惑】有爱者即无色界思惑也谓诸众生不了此惑住于禅定不能出离故名有爱住地惑。</p><p>　　【五无明住地惑】无明者即根本无明惑也谓声闻缘觉未了此惑沉滞真空即住方便土大乘菩萨方能除断由余惑未尽住实报土故名无明住地惑(方便土者谓修方便道断见思惑即声闻缘觉所居之土也实报土者称实感报故也谓菩萨断惑相有未尽者居此土也)。</p><p>　　五利使(出天台四教仪集注)</p><p>　　利即快利之义谓此五种妄惑动念即生造次恒有也使即驱役之义谓诸众生为此五种妄惑驱役心神流转三界无有出期故名使也(三界者欲界色界无色界也)。</p><p>　　【一身见使】身见者谓诸众生于名色五阴十二入十八界中妄计为身也由此身见驱役心神流转不息故名为使(名色者名即心也色即色身也五阴者色阴受阴想阴行阴识阴也十二入者眼入耳入鼻入舌入身入意入色入声入香入味入触入法入也十八界者眼界色界眼识界耳界声界耳识界鼻界香界鼻识界舌界味界舌识界身界触界身识界意界法界意识界也)。</p><p>　　【二边见使】边见者谓诸众生于前之身见或执为断或执为常各执一边也由此边见驱役心神流转不息故名为使。</p><p>　　【三邪见使】邪见者谓诸众生邪心取理拨无因果断灭一切善根也由此邪见驱役心神流转不息故名为使(拨者绝也)。</p><p>　　【四见取使】见取者谓诸众生于非真胜法中谬计涅盘生心取着于邪见中执为正见也由此见取驱役心神流转不息故名为使(梵语涅盘华言灭度)。</p><p>　　【五戒取使】戒取者谓诸外道于非戒中谬以为戒如鸡狗等邪戒以为真戒取以进行也由此戒取驱役心神流转不息故名为使(鸡狗戒者谓外道自计前世从鸡狗中来今即学鸡一足独立如狗啖粪秽也)。</p><p>　　五钝使(出天台四教仪集注)</p><p>　　五钝者钝即迟钝也谓此五种妄惑由推前身见等五种利使而生对利说钝故名钝使。</p><p>　　【一贪欲使】贪即引取无厌也谓诸众生贪着世间色欲财宝恣纵心情而无厌足由此贪惑之所驱役流转三界故名为使(三界者欲界色界无色界也)。</p><p>　　【二瞋恚使】瞋即忿怒谓诸众生于违情境上起诸嗔恚恼乱自他由此嗔惑之所驱役流转三界故名为使。</p><p>　　【三无明使】无明即迷惑不了乃痴惑也谓诸众生以迷心缘境于一切法不能明了由此痴惑之所驱役流转三界故名为使。</p><p>　　【四慢使】慢即自恃轻他也谓诸众生自恃种姓富贵有德有才轻蔑于他由此慢心之所驱役流转三界故名为使。</p><p>　　【五疑使】疑即犹豫不决也谓诸众生迷心乖理不能通达法相由此疑惑之所驱役流转三界故名为使。</p></div>"
},{
    "title": "大明三藏法数卷第十八",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第十八　　　　　池十</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　五欲(出天台四教仪)</p><p>　　<a href=\"/remen/zhiguan.html\" class=\"keylink\" target=\"_blank\">止观</a>云五尘非欲而其中有味能起行人须欲之心故言五欲常能牵人入诸魔境故也(五尘者色尘声尘香尘味尘触尘也)。</p><p>　　【一<a href=\"/remen/seyu.html\" class=\"keylink\" target=\"_blank\">色欲</a>】谓男女形貌端庄及<a href=\"/remen/shijian.html\" class=\"keylink\" target=\"_blank\">世间</a>宝物玄黄朱紫种种妙色能令<a href=\"/remen/zhongsheng.html\" class=\"keylink\" target=\"_blank\">众生</a>乐着无厌故名色欲。</p><p>　　【二声欲】谓丝竹环佩之声及男女歌咏等声能令众生乐着无厌故名声欲。</p><p>　　【三香欲】谓男女身香及世间一切诸香能令众生乐着无厌故名香欲。</p><p>　　【四味欲】谓种种饮食肴膳等美味能令众生乐着无厌故名味欲。</p><p>　　【五触欲】谓男女身分柔软细滑寒时体温热时体凉及衣服等种种好触能令众生乐着无厌是名触欲。</p><p>　　又五欲(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　【一财欲】财即世间一切赀财也谓人以财物为养己之资故至贪求恋着不舍是为财欲。</p><p>　　【二色欲】色即世间青黄赤白及男女等色也谓人以色悦情适意故至贪求恋着不能出离<a href=\"/remen/sanjie.html\" class=\"keylink\" target=\"_blank\">三界</a>是为色欲(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【三饮食欲】饮食即世间肴膳众味也谓人必假饮食资身活命故至贪求乐着无厌是为饮食欲。</p><p>　　【四名欲】名即世间之声名也谓人因声名能显亲荣己故至贪求乐着而不知止是为名欲。</p><p>　　【五睡眠欲】睡眠即情识昏昧而睡眠也谓人之睡眠亦有时节若怠墯放纵乐着无厌是为睡眠欲。</p><p>　　五盖(出法界次第)</p><p>　　盖即盖覆之义谓诸众生由此贪等五惑盖覆<a href=\"/remen/xinshi.html%09\" class=\"keylink\" target=\"_blank\">心识</a>而于正道不能明了沉滞三界不能出离也(三界者欲界色界无色界也)。</p><p>　　【一贪欲盖】贪欲者引取无厌曰贪希须乐慕为欲谓诸众生贪爱世间男女色声香味触法及财宝等物无有厌足以此贪欲盖覆心识<a href=\"/remen/chanding.html\" class=\"keylink\" target=\"_blank\">禅定</a>善法不能发生沉滞三界不得出离故名盖也。</p><p>　　【二瞋恚盖】瞋恚者即忿怒之心也谓诸众生或于违情境上或追忆他人恼我及恼我亲而生忿怒以此瞋恚盖覆心识禅定善法不能发生沉滞三界不得出离故名盖也。</p><p>　　【三睡眠盖】睡眠者<a href=\"/remen/yishi.html\" class=\"keylink\" target=\"_blank\">意识</a>惛熟曰睡五情闇冥曰眠谓诸众生以此睡眠盖覆心识禅定善法不能发生沉滞三界无有出期故名盖也(五情者即眼耳鼻舌身五根也)。</p><p>　　【四掉悔盖】掉悔者掉动也身无故游行为掉掉已思惟心中忧恼为悔谓诸众生以此掉悔盖覆心识禅定善法不能发生沉滞三界无有出期故名盖也。</p><p>　　【五疑盖】疑者犹豫不决之义即痴惑也谓诸众生无明暗钝不别真伪犹豫之心常无决断以此疑惑盖覆心识禅定善法不能发生沉滞三界无有出期故名盖也。</p><p>　　五悭(出成实论)</p><p>　　【一住处悭】谓有众生心作是念于此之处唯独我住不容余人是名住处悭。</p><p>　　【二家悭】谓有众生心作是念独我出入此家不容余人设有余人我当于中为胜是名家悭。</p><p>　　【三施悭】谓有众生心作是念我于此中独得<a href=\"/remen/bushi.html\" class=\"keylink\" target=\"_blank\">布施</a>勿与余人设有余人勿令过我是名施悭(过我者谓所施过多于我也)。</p><p>　　【四称赞悭】谓有众生心作是念独称赞我勿赞余人设赞余人勿令胜我是名称赞悭。</p><p>　　【五法悭】谓有众生心作是念独我能知诸经深义秘惜隐藏不为人说是名法悭。</p><p>　　五苦(出析玄记)</p><p>　　【一生老病死苦】谓众生初受生时在母腹中窄隘不净及出胎时冷风触身如被物刺至于衰老气力羸劣动止不宁复有疾痛寒热所恼至于命终四大分离<a href=\"/remen/shenshi.html\" class=\"keylink\" target=\"_blank\">神识</a>飘散此等<a href=\"/remen/yinyuan1.html\" class=\"keylink\" target=\"_blank\">因缘</a>悉皆是苦是为生老病死苦(四大者地大水大火大风大也)。</p><p>　　【二爱别离苦】谓常所亲爱之人乖违离散不得共处是为爱别离苦。</p><p>　　【三怨憎会苦】谓常所憎恶之人欲其远离而反共聚是为怨憎会苦。</p><p>　　【四求不得苦】谓于世间色声之境及一切利养种种可爱乐者心欲而不能得是为求不得苦。</p><p>　　【五<a href=\"/remen/wuyin.html\" class=\"keylink\" target=\"_blank\">五阴</a>盛苦】五阴者色受想行识也阴即盖覆之义谓能盖覆真性不令显发也盛即盛大之义谓前诸苦皆是五阴之所聚集是为五阴盛苦。</p><p>　　五心裁(出成实论)</p><p>　　【一疑佛】疑佛者谓众生心作如是<a href=\"/remen/nianfo.html\" class=\"keylink\" target=\"_blank\">念佛</a>为大耶富兰那等为大耶由此疑念不信佛是智人恶口谗谤裁断自心善根故名心裁(梵语富兰那无翻即<a href=\"/remen/kongjian.html\" class=\"keylink\" target=\"_blank\">空见</a>外道谓一切法无所有如<a href=\"/remen/xukong.html\" class=\"keylink\" target=\"_blank\">虚空</a>不生灭也)。</p><p>　　【二疑法】疑法者谓众生心作如是念<a href=\"/remen/fofa.html\" class=\"keylink\" target=\"_blank\">佛法</a>为胜耶韦陀等法为胜耶由此疑念不信<a href=\"/remen/zhengfa.html\" class=\"keylink\" target=\"_blank\">正法</a>恶口谗谤裁断自心善根故名心裁(梵语韦陀华言智论即外道邪智之论也)。</p><p>　　【三疑僧】疑僧者谓众生心作如是念佛之<a href=\"/remen/dizi.html\" class=\"keylink\" target=\"_blank\">弟子</a>为胜耶富兰那弟子为胜耶由此疑念不信<a href=\"/remen/sanbao.html\" class=\"keylink\" target=\"_blank\">三宝</a>恶口谗谤裁断自心善根故名心裁(三宝者佛宝法宝僧宝也)。</p><p>　　【四疑戒】疑戒者谓众生心作如是念佛所说戒为胜耶鸡狗等戒为胜耶由此疑念不信正戒毁破<a href=\"/remen/lvyi.html\" class=\"keylink\" target=\"_blank\">律仪</a>恶口谗谤裁断自心善根故名心裁(鸡狗戒者即外道所持之戒谓如鸡独足而立如狗啖粪秽依此而行苦行以为持戒也)。</p><p>　　【五疑<a href=\"/remen/jiaohua.html\" class=\"keylink\" target=\"_blank\">教化</a>】疑教化者谓众生心作如是念为佛所教化为正耶富兰那等教化为正耶由此疑念不信正教恶口谗谤裁断自心善根故名心裁。</p><p>　　五<a href=\"/remen/wangxiang.html\" class=\"keylink\" target=\"_blank\">妄想</a>(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　【一坚固妄想】坚固妄想者即色阴也谓诸众生体因想生心因想起命因想传诸想交固以成色身经云汝现色身名为坚固第一妄想。</p><p>　　【二虚明妄想】虚明妄想者即受阴也谓诸众生欲想登高足先酸涩违顺二相损益现驰是则受阴无体虚有所明经云汝今现前顺益违损二现驱驰名为虚明第二妄想。</p><p>　　【三融通妄想】融通妄想者即想阴也谓众生念虑是虚情色身是实质虽虚实不伦而能相使者由想融之也心生虚想形取实物其心形异用而能相应者由想通之也至于窹??心境相随而无间断者皆妄想也经云则汝想念摇动妄情名为融通第三妄想。</p><p>　　【四幽隐妄想】幽隐妄想者即行阴也谓众生一期色身生化之理自幼至衰无暂停息运运密移体迁无觉经云则汝诸行念念不停名为幽隐第四妄想(一期者从生至死也)。</p><p>　　【五颠倒妄想】(亦名微细精想)颠倒妄想者即识阴也谓众生识精之湛非真湛然如急流水望似恬静其实流急细不可见经云则湛了内罔象虚无名为第五颠倒微细精想。</p><p>　　五散乱(出华严孔目)</p><p>　　【一<a href=\"/remen/zixing.html\" class=\"keylink\" target=\"_blank\">自性</a>乱】自性散乱者谓五识不守自性随逐外境念念变易也(五识者眼识耳识鼻识舌识身识也)。</p><p>　　【二外散乱】外散乱者谓意根驰动随逐外尘起种种分别也。</p><p>　　【三内散乱】内散乱者谓心生高下念念迁流不定也。</p><p>　　【四粗重散乱】粗重散乱者谓计我我所等粗重之法不得<a href=\"/remen/jietuo.html\" class=\"keylink\" target=\"_blank\">解脱</a>也(计我者谓于色身之中妄计为我也我所者色身及财宅眷属也)。</p><p>　　【五思惟散乱】思惟散乱者谓弃舍大乘忆念小乘不得寂静也。</p><p>　　土有五种(出华严经?)</p><p>　　【一唯性土】唯性者即如来所证法性之体也谓如来之体身外无土土外无身身土不殊唯一法性是名唯性土。</p><p>　　【二双泯土】谓如来身土一如融通无碍犹若虚空性相俱寂是名双泯土。</p><p>　　【三俱性相土】谓如来以如实智变化无边相海众宝<a href=\"/remen/zhuangyan.html\" class=\"keylink\" target=\"_blank\">庄严</a>随众生心示现国土境界种种性相是名俱性相土。</p><p>　　【四融三世间土】隔别名世间差名间三世间者有情世间器世间智正觉世间也谓如来法界之身遍一切处以一切众生国土即是如来清净法身如来之身能为众生身及国土虚空身交彻混融无障无碍是名融三世间土(有情世间即众生世间器世间即国土世间智正觉世间即佛世间)。</p><p>　　【五总摄土】谓如来所证十身西智一一<a href=\"/remen/yuanrong.html\" class=\"keylink\" target=\"_blank\">圆融</a>称性周遍言一土则融一切土举一身则摄一切身法法互融尘尘无碍是名总摄土(十身者<a href=\"/remen/puti.html\" class=\"keylink\" target=\"_blank\">菩提</a>身愿身<a href=\"/remen/huashen.html\" class=\"keylink\" target=\"_blank\">化身</a>力持身相如庄严身威势身意生身福德身法身智身也四智者大圆镜智妙观察智平等性智成所作智也)。</p><p>　　土体五重(出华严经随?演义钞)</p><p>　　【一真如】真如者乃真实无妄之理即法性土之体也此清净法身所依之土以由法身<a href=\"/remen/wuxiang.html\" class=\"keylink\" target=\"_blank\">无相</a>土亦如是身土虽分体原不二故真如为体也。</p><p>　　【二真智】真智者乃根本无分别智即实报土之体也此是如来<a href=\"/remen/yuanman.html\" class=\"keylink\" target=\"_blank\">圆满</a>报身所依之土以由实智功圆万德成就体无分别境智一如故以真智为体也(根本无分别智者如来惑业净尽亲证本有圆明之智此智照了万法不待分别也)。</p><p>　　【三本识】本识者乃根本清净<a href=\"/remen/shixin.html\" class=\"keylink\" target=\"_blank\">识心</a>即色相土之体也此是如来微尘相海身所依之土以由<a href=\"/remen/fuhui.html\" class=\"keylink\" target=\"_blank\">福慧</a>无边相好具足庄严悉备性相如如故以本识为体也。</p><p>　　【四四尘】四尘者色香未触也此之四尘乃后得智所现之色相即他受用土之体也此是如来他受用身所依之土以由利他行满随诸菩萨所宜变化而现种种上妙色相诸尘境界故以四尘为体也(后得智者即根本智后所得之智也他受用者因他机感见而受用也)。</p><p>　　【五诸事】诸事者乃成事智即变化土之体也此是如来化身所依之土以由往昔修习利他因缘故能随诸有情心之所宜而现种种净秽国土令其成办众事故以诸事为体也。</p><p>　　大劫五喻(出大藏一览)</p><p>　　【一草木喻】谓<a href=\"/remen/daqianshijie.html\" class=\"keylink\" target=\"_blank\">大千世界</a>草木皆寸斩为筹人间百年但取一筹取尽此筹乃为一劫是名草木喻(劫梵语具云劫波华言分别时节)。</p><p>　　【二沙细喻】谓殑伽河广四十里满中沙细如面人间百年但取一粒取尽此沙乃为一劫是名沙细喻(梵语殑伽华言天堂来谓其从高处流来也)。</p><p>　　【三芥子喻】谓有城四方而各百里其中满堆芥子人间百年但取一粒取尽此芥乃为一劫是名芥子喻。</p><p>　　【四碎尘喻】谓以大千世界碎为微尘人间百年但取一尘取尽此尘乃为一劫是名碎尘喻。</p><p>　　【五拂石喻】谓一石广二由旬厚半由旬兜率天一百年以六铢衣拂一遍拂尽此石乃为一劫是名拂石喻(梵语由旬华言限量梵语兜率华言知足六铢衣者谓衣重六铢也)。</p><p>　　末世五法令正法不灭(出十诵律)</p><p>　　【一尊重正教】谓诸<a href=\"/remen/biqiu.html\" class=\"keylink\" target=\"_blank\">比丘</a>唯依正教进修远离小乘及诸外道偏邪之说是故能令正法不灭(梵语比丘华言乞士)。</p><p>　　【二止息嗔恶】谓诸比丘常行忍辱不生瞋恚德誉远闻令人归仰是故能令正法不灭。</p><p>　　【三敬事上座】谓诸比丘于大德之人居上座者恭敬顺事勤求法要是故能令正法不灭。</p><p>　　【四爱乐正法】谓诸比丘于上座所闻说妙法深生爱乐<a href=\"/remen/huanxi.html\" class=\"keylink\" target=\"_blank\">欢喜</a>奉行是故能令正法不灭。</p><p>　　【五善诲初智】谓诸比丘于大乘法方便演说令初心习学之人有所依凭进修于道是故能令正法不灭。</p><p>　　末法五乱(出法苑珠林)</p><p>　　【一当来比丘从白衣<a href=\"/remen/shuofa.html\" class=\"keylink\" target=\"_blank\">说法</a>】梵语比丘华言乞士谓末法之时白衣诈称师范无识比丘反从彼而受学也。</p><p>　　【二白衣居上座比丘处下】谓末法之时白衣诈言我解大乘坐当居上比丘行微坐宜处下也。</p><p>　　【三比丘说法不行听受】谓末法之时比丘说法不行承受而听白衣所说之法受而不舍也。</p><p>　　【四魔说为真正法为伪】谓末法之时魔之所说以为真道而以佛之正法反为不真也。</p><p>　　【五当来比丘畜养妻子】谓末法之时比丘不持<a href=\"/remen/jielv.html\" class=\"keylink\" target=\"_blank\">戒律</a>畜养妻子与俗无异也。</p><p>　　五五百年(出华严经随?演义钞)</p><p>　　五五百年者乃如来出世正像末法之年数也谓正法一千年像法一千年末法一万年今以二千五百年分为五者其初二五百年为正法之时有<a href=\"/remen/xiuzheng.html\" class=\"keylink\" target=\"_blank\">修证</a>解脱禅定之人次二五百年为像法之时人虽有<a href=\"/remen/xiuxing.html\" class=\"keylink\" target=\"_blank\">修行</a>而无<a href=\"/remen/zhengguo.html\" class=\"keylink\" target=\"_blank\">证果</a>唯有多闻布施之者后五百年乃末法一万年之初五百年也此时之人无修无证但以斗诤而为正修以法有盛衰不同故分此五五百年也。</p><p>　　【第一五百年解脱坚固】解脱即<a href=\"/remen/zizai.html\" class=\"keylink\" target=\"_blank\">自在</a>之义谓诸比丘于正法五百年中不攻异学唯务大乘利益众生解脱自在坚固不变也(梵语比丘华言乞士)。</p><p>　　【第二五百年禅定坚固】谓诸比丘于正法五百年中厌居<a href=\"/remen/shengsi.html\" class=\"keylink\" target=\"_blank\">生死</a>求证<a href=\"/remen/niepan.html\" class=\"keylink\" target=\"_blank\">涅盘</a>顿息攀缘深修禅定坚固不变也(梵语涅盘华言灭度)。</p><p>　　【第三五百年多闻坚固】谓诸比丘于像法五百年中少持戒律怠习禅定唯尚多闻依语生解坚固不变也。</p><p>　　【第四五百年塔寺坚固】谓诸比丘于像法五百年中少习禅定喜种<a href=\"/remen/futian.html\" class=\"keylink\" target=\"_blank\">福田</a>广结善缘多修塔寺坚固不变也。</p><p>　　【第五五百年斗诤坚固】谓诸比丘于末法五百年中不修戒律唯尚斗诤增长邪见坚固不变也。</p><p>　　依次五百年(出毗尼母律)</p><p>　　五百年者像法后末法初之五百年也此五百年中比丘虽云无修无证亦有解脱禅定持戒多闻布施者佛知其法渐衰故说其次第也(梵语比丘华言乞士)。</p><p>　　【第一一百年得坚固解脱】谓此一百年中比丘唯务智理说法利生悟明大乘解脱自在坚固不变也(智理者以<a href=\"/remen/zhihui.html\" class=\"keylink\" target=\"_blank\">智慧</a>照了于理也)。</p><p>　　【第二一百年得坚固定】谓此一百年中比丘乐修禅定顿息外缘悟明自心得证<a href=\"/remen/daoguo.html\" class=\"keylink\" target=\"_blank\">道果</a>坚固不变也。</p><p>　　【第三一百年得坚固持戒】谓此一百年中比丘少习禅定惟乐持戒不犯律仪无诸放逸坚固不变也。</p><p>　　【第四一百年得坚固多闻】谓此一百年中比丘于禅定戒律不勤修习唯乐博览群典多闻解义坚固不变也。</p><p>　　【第五一百年得坚固布施】谓此一百年中比丘不修戒定虽有修持少证道果但习善缘多行布施坚固不变也。</p><p>　　五浊(出法苑珠林)</p><p>　　【一众生浊】谓众生多诸弊恶不孝敬父母尊长不畏恶业<a href=\"/remen/guobao.html\" class=\"keylink\" target=\"_blank\">果报</a>不作<a href=\"/remen/gongde.html\" class=\"keylink\" target=\"_blank\">功德</a>不修斋法是名众生浊。</p><p>　　【二见浊】谓正法已灭像法渐起邪法<a href=\"/remen/zhuansheng.html\" class=\"keylink\" target=\"_blank\">转生</a>邪见增盛不修善道是名见浊。</p><p>　　【三<a href=\"/remen/fannao.html\" class=\"keylink\" target=\"_blank\">烦恼</a>浊】谓众生多诸爱欲悭贪斗诤謟曲虚诳摄受邪法恼乱心神是名烦恼浊。</p><p>　　【四命浊】谓往古世时人寿八万四千岁今时人寿转减百岁者稀以恶业增故寿数短促是名命浊。</p><p>　　【五劫浊】劫梵语具云劫波华言分别时节谓减劫中人寿减至三十岁时饥馑灾起减至二十岁时疾疫灾起减至一十岁时刀兵灾起世界众生无不被害是名劫浊。</p><p>　　日行五风(出起世因本经)</p><p>　　经云佛告诸比丘日天宫殿纵广五十一由旬上下四方悉皆正等墙壁栏楯皆以金银琉璃所成宫殿之形四方远看似圆宫殿之中有五种风吹转而行故名日行五风也(月宫亦有五风众宝严饰种种墙壁栏楯与日宫无异但纵广止有四十九由旬也梵语由旬华言限量)。</p><p>　　【一持】持者任持也谓日宫殿因风任持行于空中而不坠落也。</p><p>　　【二住】住者安住也谓日宫殿因风任持之力而于空中得安住也。</p><p>　　【三随顺转】谓日宫殿因风所吹而于空中任运随转也。</p><p>　　【四波罗诃迦】梵语波罗诃迦月宫殿中亦有五风余风名义皆同唯第四一种名摄疑此日宫波罗诃迦亦是摄之义也摄者摄持也谓日宫殿因风摄持而行也。</p><p>　　【五将行】谓日宫殿因风将助能于空中速疾而行也。</p><p>　　世间五种难得宝(出四分律)</p><p>　　世之珍宝虽世间希有求之易得若值佛出世及闻正法又能闻法信解<a href=\"/remen/rufa.html\" class=\"keylink\" target=\"_blank\">如法</a>而行展转教化人能信乐此之五种尤为世间希有故皆名难得宝也。</p><p>　　【一佛出世间】谓诸佛<a href=\"/remen/shizun.html\" class=\"keylink\" target=\"_blank\">世尊</a>虽法身<a href=\"/remen/changzhu.html\" class=\"keylink\" target=\"_blank\">常住</a>不灭众生盲??难可得见今佛出现世间为令一切众生成就大事因缘甚为希有是为世间难得之宝。</p><p>　　【二闻佛说法为他人说】谓诸众生既得见佛闻法复为他人随力演说令其出离生死成无上道甚为希有是为世间难得之宝。</p><p>　　【三闻法信解】谓诸众生既闻法已又能起正<a href=\"/remen/xinxing1.html\" class=\"keylink\" target=\"_blank\">信心</a>思惟其义依教修行甚为希有是为世间难得之宝。</p><p>　　【四如法而行】谓诸众生既信受正法思惟其义复能如法<a href=\"/remen/jingjin.html\" class=\"keylink\" target=\"_blank\">精进</a>修行当得无上菩提之道甚为希有是为世间难得之宝。</p><p>　　【五得信乐者】谓诸众生为人演说正法而得其人信乐不疑则其教法<a href=\"/remen/liutong.html\" class=\"keylink\" target=\"_blank\">流通</a>展转获益甚为希有是为世间难得之宝。</p><p>　　五种眷属(出法华玄义)</p><p>　　五种眷属者谓如来说法必假彼缘缘即受道之人也人受道已因法为亲即成眷属譬如父母遗体揽以成身得为天性天性亲爱更相敬顺故名眷属也。</p><p>　　【一理性眷属】谓诸佛众生理性平等自然相关<a href=\"/fojing/miaofalianhuajing/\" class=\"keylink\" target=\"_blank\">法华经</a>云我于众圣中尊世间之父一切众生皆是吾子是则未曾受道者亦得称为眷属故名理性眷属也。</p><p>　　【二业生眷属】谓由往昔闻法之善业复生佛世受道得度故名业生眷属。</p><p>　　【三愿生眷属】谓昔由闻法结缘未得证果曾发誓愿务在得道今乘宿愿见佛闻法故名愿生眷属。</p><p>　　【四<a href=\"/remen/shentong.html\" class=\"keylink\" target=\"_blank\">神通</a>眷属】谓先世值佛破惑见理或生他方因佛出世以神通力来生此界辅佛行化故名神通眷属。</p><p>　　【五应生眷属】谓菩萨既破无明之惑已得法身之本即能起用化他应入生死导引众生令向佛道如净饭王摩耶夫人是千佛之父母罗?罗是千佛之子诸声闻内秘菩萨行是皆应生于此故名应生眷属(摩耶梵语具云摩诃摩耶华言大术梵语罗?罗华言覆障)。</p><p>　　五精舍(出翻译名义)</p><p>　　释迦谱云息心所栖故曰精舍<a href=\"/remen/xingzhe.html\" class=\"keylink\" target=\"_blank\">行者</a>精练之所也。</p><p>　　【一给孤独园】给孤独长者之名以其仁而聪敏积而能散赈乏济贫哀孤恤独时美其德号给孤独尝侧金布地以买只陀太子园遂名给孤独园因建精舍奉佛佛于其中说法也(梵语只陀华言战胜)。</p><p>　　【二鹫岭】鹫岭山名也以其山形似于鹫鸟故以名焉中为精舍佛居此而说法也。</p><p>　　【三猕猴江】猕猴江者以猕猴尝于此江沐浴故以名焉大智度论云毗耶离有一精舍名猕猴池佛曾于此说法翻译名义云那兰陀池旁建伽蓝即其处也(梵语毗耶离华言广严梵语那兰陀华言施无厌佛昔行<a href=\"/remen/pusadao.html\" class=\"keylink\" target=\"_blank\">菩萨道</a>时为大国王建都此地怜愍众生好乐周给时美其德号施无厌伽蓝梵语具云僧伽蓝华言众园)。</p><p>　　【四庵罗树园】梵语庵罗华言柰果名也此树开华华生一女国人叹异以园封之园既属女女人守护故言庵罗树园此女以宿善冥熏见佛欢喜以园奉佛佛即受之于中建立精舍而说法也。</p><p>　　【五竹林精舍】大智度论云竹林精舍在??阇崛山中其地平坦严净胜于余处佛曾于中说法故有精舍或云迦兰陀竹园是也(梵语耆阇崛华言灵鹫迦兰陀无翻)。</p><p>　　五种结界相(出善见毗婆沙律)</p><p>　　五种结界相者乃是如来制比丘结界之法也谓比丘若作<a href=\"/remen/fashi.html\" class=\"keylink\" target=\"_blank\">法事</a>若行布萨若建塔寺或于空地或在山林或于水边随其形量广狭大小必须结界以立界相故说此五种之名相也(梵语比丘华言乞士梵语布萨华言净住谓比丘当每月二番聚众宣说戒法以净身口意三业故云净住也)。</p><p>　　【一方相】方相者谓结界之地其形方正也以其四方或一方有长流之水则以水为界相若是无源不常流者则不可为界相或有树则以树为界相若是枯朽之树及不相连者亦不可也或有路则以路为界相若是断绝之路亦不可也或有石则以石为界相若是散漫之石亦不可也此处若无水树等则当立石或种树于四边以为界相也。</p><p>　　【二圆相】圆相者谓结界之处其形团圆也以此处或水树等其势周围圆绕或立石种树以为界相也。</p><p>　　【三鼓形相】鼓形相者谓结界之处如鼓之形也以此处或水或路等生势状如鼓形或立石种树以为界相也。</p><p>　　【四半月形相】半月形相者谓结界之处如半月之形也以此处或水或路等生势状如半月或立石种树以为界相也。</p><p>　　【五三角相】三角相者谓结界之处其形三角也以此处水路等三角围绕或立石种树以为界相也。</p><p>　　扫地五种胜利(亦名扫地五德出根本一切有部毗柰耶集)</p><p>　　根本部云给孤长者每于晨朝往逝多林礼世尊足礼已扫寺内地后于一时长者他缘不遑入寺世尊经行<a href=\"/remen/jiandi.html\" class=\"keylink\" target=\"_blank\">见地</a>不净即自执彗(徐醉切)竹扫帚也扫于林中时<a href=\"/remen/shelizi.html\" class=\"keylink\" target=\"_blank\">舍利子</a>等悉皆执彗共扫园林时佛世尊及圣弟子遍扫除已入食堂中就座而坐佛告诸苾刍凡扫地者有五胜利故说此五种功德也(梵语逝多华言胜林给孤长者谓其能赈济孤贫也苾刍者乃西天香草名谓其体性柔软以喻<a href=\"/remen/chujia.html\" class=\"keylink\" target=\"_blank\">出家</a>人能折伏身语粗犷也)。</p><p>　　【一自心清净】(亦名自除心垢)谓若人扫于寺地因地净故心得清净是名自心清净。</p><p>　　【二令他心净】(亦名除他垢)谓若人扫于寺地因地净故他人见无尘垢心得清净是名令他心净。</p><p>　　【三诸天欢喜】(亦名去憍慢)谓若人扫于寺地即是去其憍慢尘垢诸天观见地净无尘生欢喜心是名诸天欢喜。</p><p>　　【四植端正业】(亦名调伏心)谓若人净扫寺地即是调伏自心植立端正福业他世必获相貌端正是名植端正业。</p><p>　　【五命终之后当生天上】(亦名长功德)谓若人净扫寺地因净地故功德增长而于命终当生天上。</p><p>　　五体(出华严经随?演义钞)</p><p>　　凡礼敬三宝必须五体投地所以折伏憍慢用表虔诚故也(三宝者佛宝法宝僧宝也)。</p><p>　　【一右膝】?云愿我右膝着地之时令诸众生得正觉道也。</p><p>　　【二左膝】?云愿我左膝着地之时令诸众生于外道法不起邪见悉得安立正觉道中也。</p><p>　　【三右手】?云愿我右手着地之时犹如世尊坐金刚座地震现瑞证大菩提也(梵语菩提华言道)。</p><p>　　【四左手】?云愿我左手着地之时令诸众生远离外道难调伏者以四摄法而摄取之令入正道也(四摄法者布施摄爱语摄利行摄同事摄也)。</p><p>　　【五首顶】?云愿我首顶着地之时令诸众生离憍慢心悉得成就无见顶相也。</p><p>　　出世五食(出华严经?)</p><p>　　谓世间之食但能资益生死之身修行之人于世美未心不贪嗜常持<a href=\"/remen/zhengnian.html\" class=\"keylink\" target=\"_blank\">正念</a>以禅悦法喜等为食则能长养善根出离生死成就菩提故有出世间五种食也(梵语菩提华言道)。</p><p>　　【一念食】谓修圣道之人常持正念长养一切善根如世之食资益身根是为念食。</p><p>　　【二法喜食】谓修出世行人爱乐大法资长道种心生欢喜是为法喜食。</p><p>　　【三禅悦食】谓修出世行人由得<a href=\"/remen/dingli.html\" class=\"keylink\" target=\"_blank\">定力</a>自资长养慧命道品圆明心常喜乐是为禅悦食。</p><p>　　【四愿食】谓修圣道之人以愿持身不舍万行长养一切善根如世之食资益身根是为愿食。</p><p>　　【五解脱食】解脱即自在之义也谓修圣道之人离诸业缚于法自在即得长养一切菩提善根如世之食资益身根是为解脱食。</p><p>　　五种净食(出根本有部毗柰耶集)</p><p>　　佛制诸禁戒令诸比丘勿啖<a href=\"/remen/shengqi.html\" class=\"keylink\" target=\"_blank\">生气</a>若有草菜??果当以火刀爪等先净之方可得食故有此五种净食也(梵语比丘华言乞士生气即生物也)。</p><p>　　【一大净】谓一切??果等物先当以火烧煮令熟后方食之是名火净律云以火触着是也。</p><p>　　【二刀净】谓一切??果等物先当以刀去其皮核然后食之是名刀净律云以刀损坏是也。</p><p>　　【三爪净】谓一切??果等物先当以爪甲去其皮壳然后食之是名爪净律云以爪甲伤损是也。</p><p>　　【四蔫干净】蔫乾者物不鲜也谓一切??果等物自蔫自干不堪为种比丘当食是名蔫干净律云自蔫干不堪为种是也。</p><p>　　【五鸟啄净】谓一切??果等物若因鸟啄残损比丘可食是名鸟啄净律云鸟嘴啄损是也。</p><p>　　五种净肉(出楞严经会解)</p><p>　　【一不见杀】谓眼不曾见杀者是为净肉。</p><p>　　【二不闻杀】谓耳不曾闻杀声者是为净肉。</p><p>　　【三不疑为我杀】谓知彼为祠天等故杀而不专为我杀是为净肉。</p><p>　　【四自死】谓诸鸟兽命尽自死者是为净肉。</p><p>　　【五鸟残】谓鹰鹞等所食鸟兽余残者是为净肉。</p><p>　　五种不应施(出法苑珠林)</p><p>　　【一非理求财】谓不顺理所得财物是不净物故不应施与人也。</p><p>　　【二酒及毒药】谓酒及毒药能令众生狂乱失命故不应施与人也。</p><p>　　【三??罗机网】??菟网也罗鸟网也机机弩也网即网罟也皆设以掩取禽兽者心谓是恼害众生之器故不应施与人也。</p><p>　　【四刀杖弓箭】谓刀杖弓箭是杀害众生之器故不应施与人也。</p><p>　　【五音乐女色】谓音乐女色而能惑乱众生正性故不应施与人也。</p><p>　　五果(出翻译名义)</p><p>　　律戒比丘不啖生物谓如枣杏等果必以火熟之方食肤壳之果须以刀去其皮然后食故说此五果之名也(梵语比丘华言乞士)。</p><p>　　【一核果】核果者谓枣杏等是也。</p><p>　　【二肤果】肤果者谓梨柰等是也。</p><p>　　【三壳果】壳果者谓椰子胡桃石榴等是也。</p><p>　　【四??果】??果者谓松柏等子是也。</p><p>　　【五角果】角果者谓大小诸豆等是也。</p><p>　　五辛(出梵网经)</p><p>　　首楞严经云是五辛熟食发[淫-壬+(工/山)]生啖增恚十方天仙嫌其臭秽咸皆远离诸饿鬼等?其唇吻常与鬼住福德日销大力魔王现作<a href=\"/remen/foshen.html\" class=\"keylink\" target=\"_blank\">佛身</a>来为说法非毁禁戒赞[淫-壬+(工/山)]怒痴命终为魔眷属永堕无间<a href=\"/remen/diyu.html\" class=\"keylink\" target=\"_blank\">地狱</a>是故求菩提者当断世间五种辛菜也(梵语首楞严华言健相分别梵语菩提华言道)。</p><p>　　【一大蒜】大蒜者至荤至辛之物也。</p><p>　　【二茖葱】茖葱者薤也其形似韭类山葱也。</p><p>　　【三慈葱】慈葱者乃葱之正名也。</p><p>　　【四兰葱】兰葱者即小蒜也杂阿含经云非小蒜木葱是也木葱即韭也。</p><p>　　【五兴渠】兴渠者叶如蔓菁根如萝卜生熟皆臭如蒜出于阗国华夏不产故不翻也。</p><p>　　五明(出华严经?钞)</p><p>　　【一声明】声即声教明即明了谓世间文章算数建立之法皆悉明了通达故曰声明。</p><p>　　【二因明】因即万法生起之因谓世间种种言论及图书即玺地水火风万法之因皆悉明了通达故曰因明。</p><p>　　【三医方明】医方即医治之方法也谓世间种种病患或癫痫蛊毒四大不调鬼神咒诅寒热诸病皆悉晓了其因通达对治故曰医方明(四大者地大水大火大风大也)。</p><p>　　【四工巧明】工即工业巧即巧妙谓世间文词赞咏乃至营造城邑农田啇贾种种音乐卜算天文地理一切工业巧妙皆悉明了通达故曰工巧明。</p><p>　　【五内明】内即佛法内教也谓以持戒治<a href=\"/remen/pojie.html\" class=\"keylink\" target=\"_blank\">破戒</a>以禅定治散乱以智慧治愚痴乃至种种染净邪正生死涅盘对治之法皆悉明了通达故曰内明(梵语涅盘华言灭度)。</p><p>　　五眼(出大智度论)</p><p>　　眼即照烛之义<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>云能观众色故名为眼眼是总名从用分别则有五种。</p><p>　　【一肉眼】肉眼者假父母气血所成也即人中能见之眼见近不见远见前不见后见内不见外见昼不见夜见上不见下因有色质障碍故也。</p><p>　　【二天眼】天眼者谓诸天因修禅定而得也此眼远近前后内外昼夜上下皆悉能见以无色质障碍故也。</p><p>　　【三慧眼】慧眼者谓二乘之人以所得慧眼观一切法皆空不见有众生相及灭一切异相舍离诸着不受一切法也(二乘者声闻乘缘觉乘也)。</p><p>　　【四<a href=\"/remen/fayan.html\" class=\"keylink\" target=\"_blank\">法眼</a>】法眼者菩萨为度众生以清净法眼遍观一切诸法能知能行谓因行是法得证是道亦知一切众生种种方便门令修令证也。</p><p>　　【五佛眼】佛眼者谓具前四眼之用无不见知如人见极远处佛见则为至近人见幽暗处佛见则为显明乃至无事不见无事不知无事不闻闻见互用无所思惟一切皆见也。</p><p>　　五梦法(出华严经随?演义钞)</p><p>　　【一热气多见火】谓如人钻火得火复理火事以暖相分多暖想即生故梦于火是则热气多而见火也。</p><p>　　【二冷气多见水】谓如人凿井得水复理水事以冷相分多冷想即生故梦于水是则冷气多而见水也。</p><p>　　【三风气多见飞坠】谓如人乘风登高运转初息以动相分多动想即生故梦飞坠是则风气多而见飞坠也。</p><p>　　【四闻见多熟境】谓如人<a href=\"/remen/zuochan.html\" class=\"keylink\" target=\"_blank\">坐禅</a>诵经调练身心以惯习分多所习之想即生故梦熟境是则闻见多而见熟境也。</p><p>　　【五天神与心灵所感】谓如人平昔向善喜奉神天以敬奉故念想不忘故梦天神是则天神与心灵所感也。</p><p>　　五奇特梦(出过去现在<a href=\"/remen/yinguo.html\" class=\"keylink\" target=\"_blank\">因果</a>经)</p><p>　　世尊往昔因中在山<a href=\"/remen/xiudao.html\" class=\"keylink\" target=\"_blank\">修道</a>号善慧比丘得五种奇特梦走白普光如来请为解说所梦之相(梵语比丘华言乞士)。</p><p>　　【一梦卧大海】普光云梦卧大海者汝身现居生死海中未到<a href=\"/remen/bian.html\" class=\"keylink\" target=\"_blank\">彼岸</a>未证涅盘也(梵语涅盘华言灭度)。</p><p>　　【二梦枕须弥】普光云梦枕须弥者以表出生死海登于彼岸将证涅盘也。</p><p>　　【三梦海中一切众生入我身内】普光云梦大海中一切众生入身内者以示当于尘劳海中为诸众生作归依处济度有情超于彼岸也。</p><p>　　【四梦手执日】普光云梦执日者以表智慧光明普照法界开导昏迷归正觉路也。</p><p>　　【五梦】谓因中厌生灭心习无想定故感报生无想天经五百劫心想不行是名无想报<a href=\"/remen/wuxin.html\" class=\"keylink\" target=\"_blank\">无心</a>(劫梵语具云劫波华言分别时节)。</p><p>　　【五灭尽定】谓入比定时一切受领思想之心一时灭尽都无见闻觉知出入之息亦尽是名灭尽定无心。</p><p>　　洗浴五利(出十诵律)</p><p>　　十诵律云佛在舍卫国时有比丘癞病求治于药师??域??域告病比丘言汝可洗浴病即得瘥比丘言佛未听入浴室诸比丘以是事白佛佛遂听入洗浴故说此五种利也(梵语舍卫华言丰德梵语比丘华言乞士梵语??域华言能活)。</p><p>　　【一除垢】除垢者谓澡浴身体则诸垢秽悉皆除去也。</p><p>　　【二身清净】身清净者谓澡浴身体垢秽既除则身体清净也。</p><p>　　【三除寒冷】除寒冷者谓澡浴身体则清净和畅一切寒冷自除也。</p><p>　　【四除身中风】除身中风者谓澡浴身体得无寒冷则风邪等病自除也。</p><p>　　【五得安隐】得安隐者谓澡浴身体既无风邪则四支自得安隐也。</p><p>　　五不应答(出法苑珠林)</p><p>　　【一试问不答】谓此人心怀轻慢或先自晓了而作念言我且设问试彼为解不解若作此试问者不应为答也。</p><p>　　【二无疑问不答】谓凡所演说为令众生开其昏迷解释疑网彼既不疑假设为问者不应为答也。</p><p>　　【三不为悔所犯故问不答】谓此人既知所犯不生悔过之心设为他故谓因中厌生灭心习无想定故感报生无想天经五百劫心想不行是名无想报无心(劫梵语具云劫波华言分别时节)。</p><p>　　【五灭尽定】谓入比定时一切受领思想之心一时灭尽都无见闻觉知出入之息亦尽是名灭尽定无心。</p><p>　　洗浴五利(出十诵律)</p><p>　　十诵律云佛在舍卫国时有比丘癞病求治于药师??域??域告病比丘言汝可洗浴病即得瘥比丘言佛未听入浴室诸比丘以是事白佛佛遂听入洗浴故说此五种利也(梵语舍卫华言丰德梵语比丘华言乞士梵语??域华言能活)。</p><p>　　【一除垢】除垢者谓澡浴身体则诸垢秽悉皆除去也。</p><p>　　【二身清净】身清净者谓澡浴身体垢秽既除则身体清净也。</p><p>　　【三除寒冷】除寒冷者谓澡浴身体则清净和畅一切寒冷自除也。</p><p>　　【四除身中风】除身中风者谓澡浴身体得无寒冷则风邪等病自除也。</p><p>　　【五得安隐】得安隐者谓澡浴身体既无风邪则四支自得安隐也。</p><p>　　五不应答(出法苑珠林)</p><p>　　【一试问不答】谓此人心怀轻慢或先自晓了而作念言我且设问试彼为解不解若作此试问者不应为答也。</p><p>　　【二无疑问不答】谓凡所演说为令众生开其昏迷解释疑网彼既不疑假设为问者不应为答也。</p><p>　　【三不为悔所犯故问不答】谓此人既知所犯不生悔过之心设为他故而问者不应为答也。</p><p>　　【四不受语故问不答】谓此人先曾为说彼不听受今又故意设为问辞者不应为答也。</p><p>　　【五语难故问不答】谓此人作意而言此语难晓他必不解我且设问为能答否如是而故问者不应为答也。</p><p>　　五力不可到(出诸经要集)</p><p>　　<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>云若人舍命应至无量世界外受生此中阴识神游空而去俄顷即到所生之处皆由业力所持虽禅定神通等力而不能遮其不往亦不能令其住于余道故名力不可到也(中阴者谓诸众生身死之后未曾托生是名中阴也)。</p><p>　　【一定力】定力者即诸佛大定之力也谓诸众生中阴识神往于他界受生之时以由业力所持速疾而去即生彼处虽诸佛大定之力亦不能遮其不生故云不可到。</p><p>　　【二通力】通力者即诸佛神通之力也谓诸众生中阴识神往于他界受生之时以由业力所持速疾而去即生彼处虽诸佛神通之力亦不能遮其不生故云不可到。</p><p>　　【三大愿力】大愿力者即诸佛大誓愿之力也谓诸众生中阴识神往于他界受生之时以由业力所持速疾而去即生彼处虽诸佛大愿之力亦不能遮其不生故云不可到。</p><p>　　【四法威德力】法威德力者即佛法威德之力也谓诸众生中阴识神往于他界受生之时以由业力所持速疾而去即生彼处虽诸佛威德之力亦不能遮其不生故云不可到。</p><p>　　【五借识力】借识力者即二禅已上无有寻伺语言若欲说法应用则假初禅之识而为己用也谓诸众生中阴识神往于他界受生之时以由业力所持速疾而去即生彼处虽借识之力亦不能遮其不生故云不可到(二禅已上者即三禅四禅天也)。</p><p>　　五力难判(出宗镜录)</p><p>　　五难判者谓定等五种之力<a href=\"/remen/weishi.html\" class=\"keylink\" target=\"_blank\">唯识</a>论中不能判摄也然三界<a href=\"/remen/weixin.html\" class=\"keylink\" target=\"_blank\">唯心</a>万法唯识而不能判此五力者由斯五种乃<a href=\"/remen/shengren.html\" class=\"keylink\" target=\"_blank\">圣人</a>不思议境界不与心识相应此所以为难判宗镜录云有五力唯识不判是也(三界者欲界色界无色界也)。</p><p>　　【一定力】定力者即如来大寂定力也谓此定力无染无净非空非有生死不能拘结业不能缚不起此定而能普应十方不与识<a href=\"/remen/faxiang.html\" class=\"keylink\" target=\"_blank\">法相</a>应是故唯识难判也。</p><p>　　【二通力】通力者即如来神通之力也谓此通力变化无穷随感而应不谋而知彻照万法非思议之可及岂识法之相应是故唯识难判也。</p><p>　　【三借识力】借识力者谓如二禅以上无有寻伺语言若欲说法应用则借初禅眼耳身三识以成己用由此假他之用非因本起不属唯识是故唯识难判也(借初禅三识者由初禅不着香味二尘已无鼻舌二识惟有眼耳身三识二禅已上不着五尘故五识俱无若欲应用则借初禅三识也)。</p><p>　　【四愿力】愿力者即如来大愿之力也而此愿力非因爱见不假思惟乃是圣人旷劫度生功用而成非思议之可及岂识法之相应是故唯识难判也(劫梵语具云劫波华言分别时节)。</p><p>　　【五法威德力】法威德力者即如来应化威德之力也谓此威德之力乃是圣人不思议境界如演一音则普应群机施一法则众魔皆伏利生无尽功德难量不与识法相应是故唯识难判也。</p><p>　　五种比量(出显扬圣教论)</p><p>　　比量者谓思惟决择推度境界定其理也。</p><p>　　【一相比量】谓随其所有相貌相属或由现在及先所见推度境界如以见幢故比知有车以见烟故比知有火如是以王比国以夫比妻以角犎(音封即橐驼也)比牛以形软(软同)发黑轻举色美比知是少以面皱发白等比知是老以具如来微妙相好智慧寂静胜行辩才比知如来应正等觉具一切智诸如是等名相比量。</p><p>　　【二体比量】谓由现见彼自体性故比类彼??不现见体或现见一分自体比类余分如以现在比类去来或以过去比未来事或以现近事比现远事又以一分成熟比余熟分如是等类名体比量。</p><p>　　【三业比量】谓以作用比业所依如见远物无有动摇鸟集其上如是等类比知是杌若有动摇等事比知是人若见迹步宽长比知是象身曳地行比知是蛇见比于眼闻比于耳等又若见瞑目执杖蹎(音颠)蹶失路等比知是盲高声侧听比知是聋以所作业比知正信聪睿如是等类名业比量。</p><p>　　【四法比量】谓于一切相属着法以一比余如属<a href=\"/remen/wuchang.html\" class=\"keylink\" target=\"_blank\">无常</a>比知有苦以属苦故比空<a href=\"/remen/wuwo.html\" class=\"keylink\" target=\"_blank\">无我</a>以属生故比有老法以属老故比有死法以属有色有见有碍比有处所及有形质属有漏故比知有苦属无漏故比知无苦属有为故比知是生住异灭之法属无为故比知非生住异灭之法如是等类名法比量。</p><p>　　【五因果比量】谓因果相比如见物行比有所至见有所至比先有行若见有人如法事王比知当获广大禄位见大禄位比知先已如法事王若见备善作业比知必当获大<a href=\"/remen/caifu.html\" class=\"keylink\" target=\"_blank\">财富</a>见大财富比知先已备善作业若见修道比知当获圣果见获圣果比知先已修道如是等类名因果比量。</p><p>　　五种色法(出华严经随?演义钞)</p><p>　　色即质碍之义凡依正色法不出此五也(依正色法者依是众生依报即山河大地屋宇之类也正是正报即众生五阴之身也此二种皆有形量分假故云色法也)。</p><p>　　【一极略色】谓于色上分析长短形相粗细以至极微故名极略色。</p><p>　　【二极迥色】(亦名自碍色)谓上见虚空青黄等色乃是显色若下望之则此显色至远而为难见是名极迥色。</p><p>　　【三受所引色】受即领受引即引取如受诸戒品戒是色法所受之戒即是受所引色又如意识领纳声香味触等法乃至忆念过去曾见境界皆名受所引色。</p><p>　　【四遍计所起色】谓诸众生于诸识所变影像及<a href=\"/remen/diliushi.html\" class=\"keylink\" target=\"_blank\">第六识</a>所缘三世境界空华水月等悉生计着是名遍计所起色(第六识者即意识也三世者过去现在未来也)。</p><p>　　【五定自在所生色】定即禅定自在所生色者谓解脱静虑所缘境色也如菩萨入定所现光明及现一切色像境界如入火定则有火光发现是名定自在所生色(菩萨梵语具云菩提萨埵华言觉有情)。</p><p>　　五尘(出法界次第)</p><p>　　尘即垢染之义谓此五尘能染污真性故也。</p><p>　　【一色尘】谓眼所见青黄赤白及男女形貌等色是名色尘。</p><p>　　【二声尘】谓耳所闻丝竹环佩之声及男女歌咏等声是名声尘。</p><p>　　【三香尘】谓鼻所嗅栴檀沉水饮食及男女身分所有香等是名香尘。</p><p>　　【四味尘】谓舌所尝种种饮食肴膳美味等是名味尘。</p><p>　　【五触尘】谓身所触男女身分柔软细滑及上妙衣服等是名触尘。</p><p>　　邻虚五尘(出决定藏论)</p><p>　　尘即色尘谓眼耳鼻舌身五种胜义根及色声香味触等法乃至禅定中所发之色识心缘想过去未来之境皆是尘也以此色尘微细难见不可分析邻于虚空故名邻虚然于此极微之中又有五种不同非人天之眼能见乃慧眼等所见之色也(胜义根者即五根所具能照境发识清净之色也慧眼者智慧之眼即二乘所证之眼也)。</p><p>　　【一极微细】谓此色尘分析至于至微至细之极人天之眼所不能见是为极微细也。</p><p>　　【二色边际】谓此色尘分析至于微细色相之际人天之眼所不能见是为色边际也。</p><p>　　【三极略色】谓此细色略之至极无可与比人天之眼所不能见是为极略色也。</p><p>　　【四无方分】谓极微之色无有影像不碍方分是为无方分也。</p><p>　　【五邻虚】谓诸识色及定中色无障无碍似于虚空而实非虚空故名邻虚也。</p></div>"
},{
    "title": "大明三藏法数卷第十九",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第十九　　　　　碣一</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　薄伽梵六义(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　梵语薄伽梵亦云婆伽婆名具六义佛地论云<a href=\"/remen/zizai.html\" class=\"keylink\" target=\"_blank\">自在</a>炽盛与端严名称吉祥及尊贵如是六德义<a href=\"/remen/yuanman.html\" class=\"keylink\" target=\"_blank\">圆满</a>是故彰名薄伽梵唐玄奘法师明五种不翻中第二多含不翻即薄伽梵是也(五种不翻者秘密不翻多含不翻此方无不翻顺古不翻尊重不翻也)。</p><p>　　【一自在义】谓如来永不属诸<a href=\"/remen/fannao.html\" class=\"keylink\" target=\"_blank\">烦恼</a>之所系缚故曰自在。</p><p>　　【二炽盛义】谓如来猛??智火洞达无际故曰炽盛。</p><p>　　【三端严义】谓如来三十二相<a href=\"/remen/zhuangyan.html\" class=\"keylink\" target=\"_blank\">庄严</a>妙好故曰端严(三十二相者足安平相千辐轮相手指纤长相手足柔软相手足缦网相足眼满足相足趺高好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相<a href=\"/remen/fanyin.html\" class=\"keylink\" target=\"_blank\">梵音</a>深远相眼色金精相眼睫如牛王相眉间白毫相顶肉髻成相也)。</p><p>　　【四名称义】谓如来圆满一切殊胜<a href=\"/remen/gongde.html\" class=\"keylink\" target=\"_blank\">功德</a>十方世界无不闻知故曰名称。</p><p>　　【五吉祥义】谓如来既具胜妙之德故一切<a href=\"/remen/shijian.html\" class=\"keylink\" target=\"_blank\">世间</a>赞叹<a href=\"/remen/gongyang.html\" class=\"keylink\" target=\"_blank\">供养</a>者亦获吉祥故曰吉祥。</p><p>　　【六尊贵义】谓如来始从兜率天中降生王宫及<a href=\"/remen/chujia.html\" class=\"keylink\" target=\"_blank\">出家</a>已而登极果之位方便利益一切<a href=\"/remen/zhongsheng.html\" class=\"keylink\" target=\"_blank\">众生</a>故曰尊贵(梵语兜率华言知足)。</p><p>　　如来胜德六义(出阿毗达磨杂集论)</p><p>　　【一<a href=\"/remen/zixing.html\" class=\"keylink\" target=\"_blank\">自性</a>义】谓诸<a href=\"/remen/fofa.html\" class=\"keylink\" target=\"_blank\">佛法</a>身皆依真如理体而为自性是名自性义。</p><p>　　【二因义】谓诸佛于无量无数劫中修习胜果之因是名因义(劫梵语具云劫波华言分别时节)。</p><p>　　【三果义】谓诸佛永断一切烦恼等障<a href=\"/remen/zhengde.html\" class=\"keylink\" target=\"_blank\">证得</a>无上<a href=\"/remen/puti.html\" class=\"keylink\" target=\"_blank\">菩提</a>之果是名果义(梵语菩提华言道)。</p><p>　　【四业义】谓诸佛以清净身业现大<a href=\"/remen/shentong.html\" class=\"keylink\" target=\"_blank\">神通</a>清净口业演大法义清净意业种种调伏方便导引可化众生令其出离<a href=\"/remen/shengsi.html\" class=\"keylink\" target=\"_blank\">生死</a>证大菩提是名业义。</p><p>　　【五相应义】应当也谓诸佛因中能行种种难行苦行所生十力四无所畏等功德而与法性之理相应故名相应义(十力者知是处非处智力知过现未来业报智力知诸禅<a href=\"/remen/jietuo.html\" class=\"keylink\" target=\"_blank\">解脱</a><a href=\"/remen/sanmei.html\" class=\"keylink\" target=\"_blank\">三昧</a>智力知诸根胜劣智力知种种解智力知种种界智力知一切至处道智力知天眼无碍智力知<a href=\"/remen/suming.html\" class=\"keylink\" target=\"_blank\">宿命</a>无漏智力知永断习气智力也四无所畏者一切智无所畏漏尽无所畏说障道无所畏说尽苦道无所畏也)。</p><p>　　【六差别义】谓诸佛<a href=\"/remen/shuofa.html\" class=\"keylink\" target=\"_blank\">说法</a>度诸众生则现法<a href=\"/remen/baoying.html\" class=\"keylink\" target=\"_blank\">报应</a>三身差别之相故名差别义。</p><p>　　如来功德六种相(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　功德者如来万行之因法身之果德也为令众生如佛<a href=\"/remen/xiuxing.html\" class=\"keylink\" target=\"_blank\">修行</a>皆得成就无上<a href=\"/remen/daoguo.html\" class=\"keylink\" target=\"_blank\">道果</a>故说六种相也。</p><p>　　【一圆满】谓诸如来万行具足种智圆明于世间出世间一切功德皆悉成就超过声闻缘觉菩萨之上故曰圆满(菩萨梵语具云菩提萨埵华言觉有情)。</p><p>　　【二无垢】谓诸如来由证常乐我净之德而无一切烦恼污染故曰无垢。</p><p>　　【三不动】谓诸如来由证大寂灭定所有功德一切外道魔军盗贼亲属乃至火水风等皆不能挠乱变坏故曰不动。</p><p>　　【四无等】谓诸如来所有种种功德广大尊胜威力自在一切有情乃至菩萨无与比者故曰无等。</p><p>　　【五能作有情利益】谓诸如来成就无上功德方便示现利他之行度脱有情令成圣道故曰能作有情利益。</p><p>　　【六功能】谓诸如来于所作利益有情之事无所作愿无所取舍而自然圆就故曰功能。</p><p>　　六即佛(出观无量寿<a href=\"/fojing/\" class=\"keylink\" target=\"_blank\">佛经</a>?妙宗钞)</p><p>　　六即佛者约事故明六约理故明即即者其体不二名之为即然明此六即者或显法门高深或明修行次第若论六者位次高下有序则修行之人不生上慢若论即者理体初后皆是则修行之人不生退屈以理言之即处常六六处常即盖由事理不二故也。</p><p>　　【一理即佛】谓众生本具<a href=\"/remen/foxing.html\" class=\"keylink\" target=\"_blank\">佛性</a>之理与诸如来无二无别故<a href=\"/remen/niepan.html\" class=\"keylink\" target=\"_blank\">涅盘</a>经云一切众生即是佛是为理即佛。</p><p>　　【二名字即佛】谓或从知识处闻或从经卷中见知此理性即佛之名于名字中通达解了一切诸法皆是佛法是为名字即佛。</p><p>　　【<a href=\"/remen/sanguan.html\" class=\"keylink\" target=\"_blank\">三观</a>行即佛】谓既知一切法皆是佛法必须心观明了理慧相应所行如所言所言如所行是为观行即佛此五品位也(理慧相应者理即所观之理境慧即能观之<a href=\"/remen/zhihui.html\" class=\"keylink\" target=\"_blank\">智慧</a>应者当也谓境智相当则言行一致也五品者<a href=\"/remen/suixi.html\" class=\"keylink\" target=\"_blank\">随喜</a>品读诵品说法品兼行<a href=\"/remen/liudu.html\" class=\"keylink\" target=\"_blank\">六度</a>品正行六度品也)。</p><p>　　【四相似即佛】谓于观行即中愈观愈明愈止愈寂虽未能真证其理而于理仿佛有如真证是为相似即佛此十信位也(愈观愈止者观即观照以观观昏也止即止息以止止散也十信者<a href=\"/remen/xinxing1.html\" class=\"keylink\" target=\"_blank\">信心</a>念心<a href=\"/remen/jingjin.html\" class=\"keylink\" target=\"_blank\">精进</a>心慧心定心不退心<a href=\"/remen/hufa.html\" class=\"keylink\" target=\"_blank\">护法</a>心<a href=\"/remen/huixiang.html\" class=\"keylink\" target=\"_blank\">回向</a>心戒心顺心也)。</p><p>　　【五分证即佛】谓无明之惑有四十一品至此破一品无明证一分中道是为分证即佛此十住十行十回向十地等觉位也(十住者<a href=\"/remen/faxin.html\" class=\"keylink\" target=\"_blank\">发心</a>住治地住修行住生贵住方便具足住正心住不退住童真住法王子住灌顶住也十<a href=\"/remen/xingzhe.html\" class=\"keylink\" target=\"_blank\">行者</a><a href=\"/remen/huanxi.html\" class=\"keylink\" target=\"_blank\">欢喜</a>行<a href=\"/remen/154932.html\" class=\"keylink\" target=\"_blank\">饶益</a>行无嗔恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无碍解脱回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也等觉者去后妙觉佛位犹有一等胜前诸位得称觉也)。</p><p>　　【六究竟即佛】谓道穷妙觉种智俱圆是为究竟即佛此极果妙觉佛也(种智者即一切种智也妙觉者觉体圆明不可思议也)。</p><p>　　六念法(出别译集杂阿含经)</p><p>　　【一<a href=\"/remen/nianfo.html\" class=\"keylink\" target=\"_blank\">念佛</a>】谓念佛具足十号大慈大悲智慧光明神通无量能?众苦我以清净质直之心得亲近<a href=\"/remen/foxin.html\" class=\"keylink\" target=\"_blank\">佛心</a>生欢喜以欢喜故身得快乐以快乐故其心得定以得定故其心平等修念佛观必趣涅盘是名念佛(十号者一如来二应供三正遍知四明行足五善逝六世间解无上士七调御丈夫八<a href=\"/remen/tianren.html\" class=\"keylink\" target=\"_blank\">天人</a>师九佛十<a href=\"/remen/shizun.html\" class=\"keylink\" target=\"_blank\">世尊</a>也梵语涅盘华言灭度)。</p><p>　　【二念法】谓法是如来所有功德即十力四无所畏等我以清净质直之心得亲近法心生欢喜以欢喜故身得快乐得快乐故其心得定以得定故其心平等修念法观必趣涅盘是名念法(十力者知是处非处智力知过现未来业报智力知诸禅解脱三昧智力知诸根胜劣智力知种种解智力知种种界智力知一切至处道智力知天眼无碍智力知宿命无漏智力知永断习气智力也四无所畏者一切智无所畏漏尽无所畏说障道无所畏说尽苦道无所畏也)。</p><p>　　【三念僧】谓僧是如来<a href=\"/remen/dizi.html\" class=\"keylink\" target=\"_blank\">弟子</a>得无漏法具<a href=\"/remen/jiedinghui.html\" class=\"keylink\" target=\"_blank\">戒定慧</a>能为世间众生作良<a href=\"/remen/futian.html\" class=\"keylink\" target=\"_blank\">福田</a>应当恭敬我以清净质直之心得亲近僧心生欢喜以欢喜故身得快乐得快乐故其心得定以得定故其心平等修念僧观必趣涅盘是名念僧(无漏法者谓修戒定慧之法则不漏落生死也)。</p><p>　　【四念戒】谓念诸禁戒能遮诸恶烦恼我以清净质直之心得亲近戒心生欢喜以欢喜故身得快乐以快乐故其心得定以得定故其心平等修念戒想必趣涅盘是名念戒。</p><p>　　【五念施】谓念己所施获得善利一切世间为悭嫉所覆我于今者得离如是悭贪之垢住舍心中于一切物心无吝惜持用<a href=\"/remen/bushi.html\" class=\"keylink\" target=\"_blank\">布施</a>既布施已我心应喜以喜心故身得快乐以快乐故其心得定以得定故其心平等修念施想必趣涅盘是名念施。</p><p>　　【六念天】谓念欲界天等悉因往昔戒施善根得生彼处受天快乐我亦见有如是戒施功德舍命之时必生彼天以念天故离于恶法心生欢喜心欢喜故身得快乐得快乐故其心得定以得定故其心平等修念天想必趣天道是名念天。</p><p>　　六慧法(出菩萨璎珞本业经)</p><p>　　【一闻慧】谓别教菩萨于十住位中因闻中道之理知一切法离二边相故名闻慧(十住者发心住治地住修行住生贵住方便具足住正心住不退住童真住法王子住灌顶住也二边相者空有二边之相也)。</p><p>　　【二思慧】谓别教菩萨于十行位中思惟中道之理发生一切智慧故名思慧(十行者欢喜行饶益行无嗔恨行无尽行离痴乱行善现行无着行尊重行善法行真实行也)。</p><p>　　【三<a href=\"/remen/xiuhui.html\" class=\"keylink\" target=\"_blank\">修慧</a>】谓别教菩萨于十回向位中修习中道之理发生一切智慧故名修慧(十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也)。</p><p>　　【四<a href=\"/remen/wuxiang.html\" class=\"keylink\" target=\"_blank\">无相</a>慧】谓别教菩萨于十地位中证知中道之理空无性相发生一切智慧故名无相慧(十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　【五照寂慧】照即中道之用寂即中道之体谓别教等觉菩萨以中道之观慧照中道之理体故名照寂慧(等觉者谓去后妙觉佛位犹有一等胜前诸位得称为觉也)。</p><p>　　【六寂照慧】谓别教妙觉果佛之智慧能于中道之理即寂而照即照而寂寂照不二定慧平等故名寂照慧(妙觉者谓佛<a href=\"/remen/zijue.html\" class=\"keylink\" target=\"_blank\">自觉</a>觉他觉行圆满不可思议也)。</p><p>　　六坚法(出菩萨璎珞本业经)</p><p>　　【一信坚】谓别教菩萨于十住位中修习空观信一切法皆即<a href=\"/remen/zhendi.html\" class=\"keylink\" target=\"_blank\">真谛</a>无能毁坏故名信坚(十住者发心住治地住修行住生贵住方便具足住正心住不退住童真住法王子住灌顶住也空观者谓观一切法性相皆空也)。</p><p>　　【二法坚】谓别教菩萨于十行位中修习假观知一切法皆即俗谛无能毁坏故名法坚(十行者欢喜行饶益行无嗔恨行无尽行离痴乱行善现行无着行尊重行善法行真实行也假观者谓观一切法无不具足也)。</p><p>　　【三修坚】谓别教菩萨于十回向位中修习<a href=\"/remen/zhongguan.html\" class=\"keylink\" target=\"_blank\">中观</a>了一切法皆即中谛无能毁坏故名修坚(十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也中观者谓观一切法非空非假即中道也)。</p><p>　　【<a href=\"/remen/side.html%09\" class=\"keylink\" target=\"_blank\">四德</a>坚】谓别教菩萨于十地位中因修中观破一分无明显一分<a href=\"/remen/sande.html\" class=\"keylink\" target=\"_blank\">三德</a>无能毁坏故名德坚(十地者欢喜地离垢地发光地焰慧地难胜地现前地远行地不动地善慧地法云地也三德者法身德<a href=\"/remen/banruo.html\" class=\"keylink\" target=\"_blank\">般若</a>德解脱德也)。</p><p>　　【五顶坚】谓别教等觉菩萨居十地顶惑破德显无能毁坏故名顶坚(等觉者去后妙觉佛位犹有一等胜前诸位得称为觉也)。</p><p>　　【六觉坚】谓别教妙觉果佛觉了一切法皆即中道无能毁坏故名觉坚(妙觉佛者谓自觉觉他觉行圆满不可思议也)。</p><p>　　六忍法(出菩萨璎珞本业经)</p><p>　　【一信忍】谓别教菩萨于十住位中修习空观信一切法皆悉空寂能于空法忍可忍证故名信忍(十住者发心住治地住修行住生贵住方便具足住正心住不退住童真住法王子住灌顶住也空观者谓观一切法性相皆空也)。</p><p>　　【二法忍】谓别教菩萨于十行位中修习假观虽知一切法空无所有而能假立一切法化诸众生于假法中忍可忍证故名法忍(十行者欢喜行饶益行无嗔恨行无尽行离痴乱行善现行无着行尊重行善法行真实行也假观者谓观一切法无不具足也)。</p><p>　　【三修忍】谓别教菩萨于十回向位中修习中观知一切<a href=\"/remen/fashi.html\" class=\"keylink\" target=\"_blank\">法事</a>理和融于中道中忍可忍证故名修忍(十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也中观者谓观一切法非空非假即中道也)。</p><p>　　【四正忍】谓别教菩萨于十地位中正破无明之惑而于中道之理忍可忍证故名正忍(十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　【五无垢忍】谓别教菩萨于等觉位中断除无明惑染而于自性清净心体忍可忍证故名无垢忍(等觉者去后妙觉佛位犹有一等胜前诸位得称为觉也)。</p><p>　　【六一切智忍】智者知也谓别教妙觉果佛断一十二品无明惑尽遍知一切中道之法而于此法忍可忍证故名一切智忍(妙觉者谓自觉觉他觉行圆满不可思议也十二品者十地等觉妙觉所断之惑各一品也)。</p><p>　　六受法(出大集法门经)</p><p>　　【一眼触受】触即触着亦对也受领纳也谓眼与好恶之色相触对时即生苦乐之受是名眼触受。</p><p>　　【二耳触受】谓耳与好恶之声相触对时即生苦乐之受是名耳触受。</p><p>　　【三鼻触受】谓鼻与香臭之物相触对时即生苦乐之受是名鼻触受。</p><p>　　【四舌触受】谓舌与美恶之味相触对时即生苦乐之受是名舌触受。</p><p>　　【五身触受】谓身与美妙粗恶之境相触对时即生苦乐之受是名身触受。</p><p>　　【六意触受】谓意分别五尘好恶妍丑之境即生苦乐之受是名意触受(五尘者色尘声尘香尘味尘触尘也)。</p><p>　　六观法(出菩萨璎珞本业经)</p><p>　　【一住观】心会于理为住谓别教菩萨于十住位中修习空观故名住观(十住者发心住治地住修行住生贵住方便具足住正心住不退住童真住法王子住灌顶住也空观者谓观一切法性相皆空也)。</p><p>　　【二行观】行即进趣之义谓别教菩萨于十行位中修习假观故名行观(十行者欢喜行饶益行无嗔恨行无尽行离痴乱行善现行无着行尊重行善法行真实行也假观者谓观一切法无不具足也)。</p><p>　　【三向观】向即回因向果之义谓别教菩萨于十回向位中修习中观故名向观(十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也中观者谓观一切法非空非假即中道也)。</p><p>　　【四地观】地即能生佛智住持不动之义谓别教菩萨于十地位中修习中观能生佛智故名地观(十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　【五无相观】谓别教菩萨于等觉位中修习中观了知惑染性相本空故名无相观(等觉者谓去后妙觉佛位犹有一等胜前诸位得称为觉也)。</p><p>　　【六一切种智观】种即能生之义谓别教妙觉果佛中道观成能知一切道种差别故名一切种智观(妙觉佛者谓自觉觉他觉行圆满不可思议也)。</p><p>　　六行观(出禅波罗蜜次第法门)</p><p>　　谓厌下苦粗障欣上胜妙利各有<a href=\"/remen/yinguo.html\" class=\"keylink\" target=\"_blank\">因果</a>依此六法修行是名六行观。</p><p>　　【一厌苦观】谓思惟身中所起心数缘于贪欲不能出离是为因苦复思欲界报身饥渴寒热病痛刀杖等种种所逼是为果苦苦因苦果皆须厌恶也(心数者受想行也)。</p><p>　　【二厌粗观】谓思惟欲界五尘能起众恶是为因粗复思此身为三十六物屎尿臭秽之所成就是为果粗粗因粗果皆须厌恶也(五尘者色尘声尘香尘味尘触尘也三十六物者外相十二谓发毛爪齿眵泪涎唾屎尿垢汗也身器十二谓皮肤血肉筋脉骨髓肪膏脑膜也内含十二谓肛胆肠胃脾肾心肺生藏熟藏赤痰白痰也)。</p><p>　　【三厌障观】谓思惟烦恼障覆真性不能显发是为因障复思此身质碍不得自在是为果障因障果障皆须厌恶也。</p><p>　　【四忻胜观】谓既厌欲界下劣贪欲之苦即忻初禅上胜<a href=\"/remen/chanding.html\" class=\"keylink\" target=\"_blank\">禅定</a>之乐是为因胜复厌欲界饥渴等苦即忻初禅禅味之乐是为果胜得乐胜苦皆须忻喜也。</p><p>　　【五忻妙观】谓既厌欲界贪欲五尘之乐心乱驰动为粗即忻初禅禅定之乐心定不动是为因妙复厌欲界臭秽之身为粗即忻受得初禅之身如镜中像虽有形色无有质碍是为果妙得妙胜粗皆须忻喜也。</p><p>　　【六忻出观】谓既厌欲界烦恼盖障即忻初禅心得出离是为因出复厌欲界之身质碍不得自在即忻初禅获得五通之身自在无碍是为果出得出胜障皆须忻喜也(五通者天眼通天耳通他心通宿命通神足通也)。</p><p>　　法华六瑞(出<a href=\"/fojing/miaofalianhuajing/\" class=\"keylink\" target=\"_blank\">法华经</a>文句)</p><p>　　谓法华一经妙理玄微人难信受故先以瑞相警变常情常情既变而生渴仰则闻法染心妙道易阶密有所表故具明六瑞焉。</p><p>　　【一说法瑞】谓佛将说法华先说无量义经而为法华作序从一法说无量义会无量义归于一法故无量义经为法华会多归一之序经云说大乘经名无量义是也且说法乃佛之常仪何得为瑞盖佛说无量义经虽竟时众不散待于后闻此事奇特与常说异故名说法瑞。</p><p>　　【二入定瑞】谓佛将说法华而欲会多归一故先入此无量义处定经云入于无量义处三昧是也且入定亦佛之常仪何得为瑞盖佛虽入开定意在合定与常入定有异故名入定瑞(梵语三昧华言正定开定者即无量义处定也合定者即法华会多归一之定也)。</p><p>　　【三雨华瑞】谓佛将说法华故天雨四华以表十住十行十回向十地诸菩萨当获<a href=\"/remen/chengfo.html\" class=\"keylink\" target=\"_blank\">成佛</a>之因故名雨华瑞经云天雨曼陀罗等四华是也(十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也梵语曼陁罗华言适意又云白华四华者曼陀罗华摩诃曼陀罗华曼殊沙华摩诃曼殊沙华也)。</p><p>　　【四地动瑞】谓佛将说法华故地六种震动以表圆教十住十行十十向十地等觉妙觉六番破无明惑也为无明盘礴未曾侵毁方将破坏故先动地以表之故名地动瑞经云普佛世界六种震动也(六种震动者一动二起三涌四震五吼六击也等觉者去后妙觉佛位犹有一等胜前诸位得称为觉也妙觉者谓自觉觉他觉行圆满不可思议也)。</p><p>　　【五众喜瑞】谓大众既见雨华动地知佛世尊必说大法欣跃内充以表大机当发经云大众得未曾有欢喜合掌一心观佛是也且喜怒人之常情何得为瑞盖天华悦眼地动震心是外瑞心喜是内瑞非常之喜昔虽曾有而不为喜所动今为喜动而能一心观佛故名众喜瑞。</p><p>　　【六放光瑞】谓佛将说法华先放毫光照于此土以至他土与常放光有异故名放光瑞经云佛放眉间白毫相光遍照东方万八千世界是也。</p><p>　　妄尽还源观六门(出华严还源观)</p><p>　　此观门者乃唐贤首国师以华严大经之义富博宏深览之者讵究其源寻之者罕穷其际由是统[(冰-水+〡)*ㄆ]玄奥囊括大宗述此六门令诸后学修习观法断除诸妄复归真源也。</p><p>　　【一体一显】一体即自性清净圆明之体也盖此体性从本以来圆明湛寂在尘劳而不垢处涅盘而非净在圣不增居凡不减烦恼覆之则隐智慧了之则显故云显一体也。</p><p>　　【二起二用】二用者谓依前净体起于二用也一者海印森罗<a href=\"/remen/changzhu.html\" class=\"keylink\" target=\"_blank\">常住</a>用谓入海印三昧照真如性妄尽心澄众德并现犹如大海风息水澄万象齐鉴森然交罗常住不动也二者法界圆明自在用谓入华严三昧照法界体众德具足万行庄严光明照彻<a href=\"/remen/yuanrong.html\" class=\"keylink\" target=\"_blank\">圆融</a>无碍也(梵语三昧华言正定)。</p><p>　　【三示三遍】三遍者即依前二用一一普周法界也一者一尘普周法界遍谓尘无自性揽真理而成立真既无边尘亦随尔故一一尘中皆见法界二者一尘出生无尽遍谓尘无自体起必依真真如既具恒沙众德依真起用万法繁兴无有穷尽三者一尘含容空有遍谓尘无自性即空也幻相宛然即有也真空不空妙有不有事理该罗容纳无碍也。</p><p>　　【四行四德】四德者即依前一尘能遍之境而修行四德也一者<a href=\"/remen/suiyuan.html\" class=\"keylink\" target=\"_blank\">随缘</a>妙用无方德谓随顺机缘起诸妙用万别千差神变不测也二者威仪住持有则德谓行住坐卧整肃威仪阐扬教法拯物导迷堪忍住持可轨可范也三者柔和质直摄生德谓慈悲平等调柔和顺言行相符质直无伪唯以<a href=\"/remen/zhengfa.html\" class=\"keylink\" target=\"_blank\">正法</a>摄化众生也四者普代众生受苦德谓诸众生受苦无量常怀悲悯拯?救济亦复出生入死为其说法咸令得乐也。</p><p>　　【五入五止】五止者即依前能行四德之心而修五止也一者照法清净离缘止谓观照真俗二谛之法空有不二清净虚廓能缘之智既寂而所缘之境亦亡也二者观人寂泊绝欲止谓观<a href=\"/remen/wuyun.html\" class=\"keylink\" target=\"_blank\">五蕴</a>之身诸法本空寂然淡泊诸欲皆尽无愿无求也三者性起繁兴法尔止谓依体起用名为性起应用万差故曰繁兴任运常然名法尔也四者定光显现无念止谓入此止三昧中光明炳现内外洞彻无思无虑也五者理事玄通非相止谓真性之理幻相之事隐显俱融性相双泯也(五蕴者色蕴受蕴想蕴行蕴识蕴也)。</p><p>　　【六起六观】六观者即依前五止而修即止之六观也一者摄境归心真空观谓观世间一切诸法唯一心造心外更无一法可得境本空寂无有实体也二者从心现境妙有观谓依体起用具修万行庄严佛土成就报身也三者心境秘密圆融观所言心者谓无碍心诸佛证之以成法身也境者谓无碍境诸佛证之以成<a href=\"/remen/jingtu.html\" class=\"keylink\" target=\"_blank\">净土</a>也然如来报身及所依净土圆融无碍或身中现土土中现身心境双融了无迫隘也四者智身影现众缘观谓智体唯一能鉴众缘犹如日轮照现迥处<a href=\"/remen/xukong.html\" class=\"keylink\" target=\"_blank\">虚空</a>有目之流无不亲见也五者多身入一镜像观谓以大止妙观法力加持故得一身作多身多身入一身如镜现像无有障碍也六者主伴互现帝网观谓毗卢遮那自身为主十方诸佛菩萨为伴或以一身为主多身为伴主伴互现重重无尽如帝网珠光光交映无有穷尽也(帝网者帝释殿前千珠宝网也梵语毗卢遮那华言遍一切处)。</p><p>　　六事明经意(出五苦章句经)</p><p>　　经云佛有三达之智来今往古靡不通焉佛经众多以虚空为量佛智弘深以无造为原经中所演不可思议或有反覆难了难明粗以六事可知其意(三达即三明宿命明天眼明漏尽明也)。</p><p>　　【一正道】谓佛所说之经旨意深奥无作无为无行无得自然合道是为正道。</p><p>　　【二善权】谓佛说经善权变化无有方所或出或处皆顺机宜随??开演令人悟解悉得证入是为善权。</p><p>　　【三至教】谓如来说经为诸众生指示罪福令知作如是因得如是果未有作善得罪作恶得福其事明白至为易晓是为至教。</p><p>　　【四诱导】谓如来说经盖为蒙昧愚痴之人难便开化故以现世可获<a href=\"/remen/fubao.html\" class=\"keylink\" target=\"_blank\">福报</a><a href=\"/remen/yinyuan1.html\" class=\"keylink\" target=\"_blank\">因缘</a>等劝诱引导令其欢喜顺从而生正信是为诱导。</p><p>　　【五福德】谓佛说经为令众生修习布施持戒忍辱精进禅定智慧等行调伏诸根无所放逸则得天人<a href=\"/remen/guobao.html\" class=\"keylink\" target=\"_blank\">果报</a>长乐无穷是为福德。</p><p>　　【六禁戒】谓佛说经制诸禁戒令一切众生摄持身口意业清净不犯即能超脱三恶趣苦是为禁戒(三恶趣者饿鬼趣畜生趣<a href=\"/remen/diyu.html\" class=\"keylink\" target=\"_blank\">地狱</a>趣也)。</p><p>　　六离合释(出华严经随?演义钞)</p><p>　　谓一名之中有能所等互相混滥故须明此六种之释复以依主等皆有离合之意故云六离合释(离合意者如依主释中以眼与识分说为离眼识通说为合持业中藏与识有财中金刚与人相违中眼与耳带数中五与蕴邻近中念与慧其意皆与此同)。</p><p>　　【一依主释】谓所依为主如言眼识眼是所依为胜识是能依为劣将劣依胜故名眼之识如臣依主能所相彰是为依主释(眼之识若云眼即识即属持业释也)。</p><p>　　【二持业释】持谓任持业谓业用如说第八藏识识是本体藏是业用摄用归体体能持用藏即是识故名藏识体持业用是为持业释。</p><p>　　【三有财释】谓从他所有以得其名如言金刚金刚本是护法之神因执金刚宝杵得金刚名又如梵语俱舍华言藏藏有含藏之义以其含藏文义犹如世之库藏能积聚财物故名藏将他名以显己是为有财释。</p><p>　　【四相违释】谓如说眼及耳等体性各别皆自为主犹如水火不相随顺两别双举故名相违释。</p><p>　　【五带数释】谓法上度量以数显义也如说五蕴因数有五带起本数即名五蕴乃至二谛等法无不皆然体带数量故名带数释(五蕴者色蕴受蕴想蕴行蕴识蕴也二谛者真谛俗谛也)。</p><p>　　【六邻近释】谓从邻近为名如说四念住本是以慧观察身受心法今云念者慧即拣择照了念即明记不忘以念与慧其义邻近故隐慧之名而言四念所谓隐己从他也又如意与识之??皆然故名邻近释(四念住即<a href=\"/remen/sinianchu.html\" class=\"keylink\" target=\"_blank\">四念处</a>一观身不净二观受是苦三观心<a href=\"/remen/wuchang.html\" class=\"keylink\" target=\"_blank\">无常</a>四观法<a href=\"/remen/wuwo.html\" class=\"keylink\" target=\"_blank\">无我</a>也)。</p><p>　　六种本迹(出宗镜录)</p><p>　　本谓根本如??之有根也迹犹足迹如人依处则有行迹故名本迹。</p><p>　　【一理事本迹】谓从实相真谛之理为本出生一切诸法俗谛之事为迹此迹虽名为事乃理中所具之事亦属于理故名理事本迹(真谛者谓泯绝一切法也俗谛者谓建立一切法也)。</p><p>　　【二理教本迹】谓如上理之与事俱不可说皆名为本本即理也说理说事皆名为迹迹谓教也故名理教本迹。</p><p>　　【三教行本迹】谓如上理事之教皆名为本禀教修行名之为迹故名教行本迹。</p><p>　　【四体用本迹】谓如上禀教修行契理证于法身之体为本即法身之体起应身之用为迹故名体用本迹。</p><p>　　【五权实本迹】谓最初实得法应二身皆名为本中间化度众生数数唱生唱灭种种权施法应二身皆名为迹故名权实本迹(最初者得法应二身谓佛于过去无数劫前最初破无明惑证法性身而起应用也中间者谓过去世初成佛时乃至于今菩提??下示成正觉之中间也)。</p><p>　　【六今已本迹】今即是本谓法华经从地涌出品已后所说久远理事乃至权实皆名为本已即是迹谓法华经从安乐行品已前及华严鹿苑方等般若己说事理权实等法皆名为迹故名今己本迹。</p><p>　　六成就(出华严经?)</p><p>　　六成就者即如是我闻等六事乃诸经之通序也佛将入灭阿难问云世尊灭后诸经之首当安何语佛答言当安如是我闻一时佛在某处为某众等盖言佛所说法以此六事和合方能成就故名六成就(梵语阿难华言庆喜)。</p><p>　　【一信成就】信即如是也言如是者乃诸经之法体也大智度论云佛法大海唯信能入信者言是事如是不信者言是事不如是谓如是之法是佛所说信受不疑故名信成就。</p><p>　　【二闻成就】闻即我闻也言我闻者谓如是之法阿难自言我曾亲从佛闻故名闻成就。</p><p>　　【三时成就】时即一时也言一时者法王启运嘉会之时也谓众生有缘能感佛即现身垂应<a href=\"/remen/ganying.html\" class=\"keylink\" target=\"_blank\">感应</a>道交不失其时故名时成就。</p><p>　　【四主成就】主即佛也佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉即自觉觉他觉行圆满也谓佛为世间出世间说法化导之主故名主成就。</p><p>　　【五处成就】处即佛说法之处也谓或在天上或在人间或摩竭提国或舍卫国等即是其处故名处成就(梵语摩竭提华言不害以其国法无刑戮故梵语舍卫华言闻物以其名闻胜于诸国又宝物多出此故)。</p><p>　　【六众成就】众即菩萨二乘天仙等诸大众也谓佛说法必有菩萨等大众云集同听故名众成就(菩萨梵语具云菩提萨埵华言觉有情二乘者声闻乘缘觉乘也)。</p><p>　　又六事成就(出庄严论)</p><p>　　论云菩萨为成就六度故决定应行六事也(菩萨梵语具云菩提萨埵华言觉有情六度者一布施二持戒三忍辱四精进五禅定六智慧也)。</p><p>　　【一供养】供养者谓因成就檀度故兴供养若不长时供养<a href=\"/remen/sanbao.html\" class=\"keylink\" target=\"_blank\">三宝</a>则檀度不得圆满也(梵语檀华言施三宝者佛宝法宝僧宝也)。</p><p>　　【二学戒】学戒者谓因成就戒度故学习持戒若不长时学戒则戒度不得圆满也。</p><p>　　【三修悲】修悲者谓因成就忍度故修习大悲心饶益众生若不长时忍受及不饶益众生则忍度不得圆满也。</p><p>　　【四勤善】勤善者谓因成就进度故勤修众善若心放逸不修诸善则进度不得圆满也。</p><p>　　【五离諠】离諠者谓因成就禅定故离諠闹若在聚落斗诤杂乱则禅定不得圆满也。</p><p>　　【六乐法】乐法者谓因成就智度故爱乐佛法若不遍历十方承事诸佛??法无厌如海纳流无时盈溢则智度不得圆满也。</p><p>　　六度(出六度集经)</p><p>　　【一檀那】梵语檀那华言布施施有二种一者财施谓以饮食衣服田宅珍宝及一切资身之具悉能施之二者法施谓从诸佛及善知识闻说世间出世间善法以清净心转为他说也。</p><p>　　【二尸罗】梵语尸罗华言性善谓好行善道不自放逸此据义而译也正翻止得谓止恶得善也又翻为戒谓戒能防止身口所作之恶也。</p><p>　　【三羼提】梵语羼提华言忍辱忍辱有二种一者生忍谓于恭敬供养中不生憍逸于嗔骂打害中不生怨恨也二者法忍谓于寒热风雨饥渴等法恼害之时能安能忍不生嗔恚忧愁也。</p><p>　　【四毗梨耶】梵语毗梨耶华言精进精进有二种一者身精进谓若勤修善法行道礼诵与夫讲说不自放逸也二者心精进谓若勤行善道心心相续不自放逸也。</p><p>　　【五禅那】梵语禅那华言静虑专心敛念守一不散之谓也禅有二种一者世间禅谓<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>凡夫所修禅也二者出世间禅谓声闻缘觉菩萨所修禅也。</p><p>　　【六般若】梵语般若华言智慧谓照了一切诸法皆不可得而能通达一切无碍为诸众生种种演说也。</p><p>　　六妙门(出法界次第)</p><p>　　妙名涅盘门名能通修此六法则能通至涅盘故名六妙门前三是定后三是慧定爱慧?能发真明出离生死(梵语涅盘华言灭度定爱慧?者爱谓爱乐于禅?谓?进真行也真明者真性之明也)。</p><p>　　【一数息门】数息者修行之人调和气息不涩不滑安详徐数从一至十摄心在数不令驰散盖欲界众生心多驰动粗散难摄故须数息制其散乱是为入定之要故以数息为初门也。</p><p>　　【二随息门】随息者细心依随息之出入住而不散也谓修行之人虽因前数息心暂得住而禅定未发若犹存数则有起念之失故须舍数修随心随于息入时知入出时知出心安明净禅定自发故以随为门也。</p><p>　　【三止门】止者摄心静虑也谓修行之人虽因前随息心安明静而定犹未发若心依随则微有起想之乱苟欲澄渟安隐莫若于止故次舍随修止凝心寂虑禅定自发故以止为门也。</p><p>　　【四观门】观者分别观察之心也谓修行之人虽因前止证诸禅定而解慧未发若心住定则有味着之失是故不着于止起观分别则无漏方便因此开发故以观为门也(无漏方便者漏谓因见思惑漏落生死也将断此惑而证无生故名无漏方便)。</p><p>　　【五还门】还者转心反照也谓修行之人虽修前观分别观察而真明未发即当舍观修还反照能观之心念念皆不可得不加功力任运返本还源故以还为门也。</p><p>　　【六净门】净者心无所依不起<a href=\"/remen/wangxiang.html\" class=\"keylink\" target=\"_blank\">妄想</a>分别之垢也谓修行之人虽修前还而真明犹未能发即当舍还修净净心成就即发三乘圣道故以净为门也(三乘者声闻乘缘觉乘菩萨乘也)。</p><p>　　六神通(出法界次第)</p><p>　　璎珞经云神名天心通名慧性天然之慧彻照无碍故名神通。</p><p>　　【一天眼通】谓能见<a href=\"/remen/liudao.html\" class=\"keylink\" target=\"_blank\">六道</a>众生死此生彼苦乐之相及见一切世间种种形色无有障碍是名天眼通(六道者天道人道阿修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a>地狱道也)。</p><p>　　【二天耳通】谓能闻六道众生苦乐忧喜语言及世间种种音声是名天耳通。</p><p>　　【三知他心通】谓能知六道众生心中所念之事是名知他心通。</p><p>　　【四宿命通】谓能知自身一世二世三世乃至百千万世宿命及所作之事亦能知六道众生各各宿命及所作之事是名宿命通。</p><p>　　【五身如意通】谓身能飞行山海无碍于此界没从彼界出于彼界没从此界出大能作小小能作大随意变现是名身如意通。</p><p>　　【六漏尽通】漏尽通者漏即<a href=\"/remen/sanjie.html\" class=\"keylink\" target=\"_blank\">三界</a>见思惑也谓罗汉断见思惑尽不受三界生死而得神通是名漏尽通(三界者欲界色界无色界也见思惑者谓意根对法尘起诸分别曰见惑眼耳鼻舌身五根对色声香味触五尘起诸贪爱曰思惑梵语阿罗汉华言无学)。</p><p>　　六聚戒名义(出翻译名义)</p><p>　　聚者集也由众生罪有重轻故佛制诸戒结罪不一因随其重轻集分六类故云六聚也。</p><p>　　【一波罗夷】梵语波罗夷华言弃谓犯此罪者永弃于佛法之外也又云极恶释义有三一者由犯此戒道果无分二者不与僧中共住三者舍此身已当堕地狱故名极恶。</p><p>　　【二僧伽婆尸沙】梵语僧伽婆尸沙华言僧残谓犯此罪者如人被他斫残命虽未尽形已残废小有可救之理僧为作法除此之罪故名僧残。</p><p>　　【三偷兰遮】梵语偷兰善见律云偷兰名大遮是华言谓遮障善道此华梵兼举也谓犯此罪者大障善道堕于恶趣也(善道者人天也恶趣者饿鬼畜生地狱也)。</p><p>　　【四波逸提】梵语波逸提华言堕谓犯此罪者当堕八寒八热地狱也(八寒者頞浮陀狱泥赖浮陀狱阿吒吒狱阿波波狱呕喉狱郁波罗狱波头摩狱芬陀利狱八热者想狱黑绳狱堆压狱叫唤狱大叫唤狱烧炙狱大烧炙狱无间狱也)。</p><p>　　【五波罗提提舍尼】梵语波罗提提舍尼华言向彼悔僧只律云此罪应对众发露<a href=\"/remen/chanhui.html\" class=\"keylink\" target=\"_blank\">忏悔</a>是也。</p><p>　　【六突吉罗】善见律云梵语名突吉罗华言恶作谓身口所作之恶也四分律本云梵语名式义迦罗尼华言应当学谓此戒难持易犯常湏念学故不列罪名但云应当学。</p><p>　　六种性(出璎珞本业经)</p><p>　　种性者种别性分也种即种子有发生之义性即性分乃自分不改之义璎珞经对别教十住十行十回向十地等觉妙觉而论故有六种性然性通六位种局在因故前之四位名种等觉虽在因然胜前得称为觉故不言种也(局在因者谓十住十行十回向十地皆属于因位故也)。</p><p>　　【一习种性】谓十住菩萨研习空观破见思惑故名习种性(十住者发心住治地住修行住生贵住方便具足住正心住不退住童真住法王子住灌顶住也)。</p><p>　　【二性种性】谓十行菩萨虽证本性真空之理不住于空而能分别一切诸法化诸众生故名性种性(十行者欢喜行饶益行无嗔恨行无尽行离痴乱行善现行无着行尊重行善法行真实行也)。</p><p>　　【三道种性】谓十回向菩萨因修中道妙观通达一切佛法故名道种性(十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也)。</p><p>　　【四圣种性】谓前诸位皆名贤位十地菩萨由修中道妙观破无明惑证入圣地故名圣种性(十地者欢喜地离垢地发光地焰慧地难胜地现前地远行地不动地善慧地法云地也)。</p><p>　　【五等觉性】谓望后妙觉犹有一等胜前诸位得称为觉是名等觉性。</p><p>　　【六妙觉性】谓自觉觉他觉行圆满不可思议故名妙觉性(自觉觉他者谓既能<a href=\"/remen/juewu.html\" class=\"keylink\" target=\"_blank\">觉悟</a>自己而又觉悟他人也)。</p><p>　　六相(出华严一乘教义分齐章)</p><p>　　六相者谓一真法界之体而有六种名义之相也然法界体同本无异相由法入于义遂有六名名虽有六不离一体交彻融通一多无碍故也。</p><p>　　【一总相】一即具多为总谓一法界之体能具多种之义也如人之身能具眼耳等诸根而为一体故云总相。</p><p>　　【二别相】多即非一为别谓理体虽一而有种种差别之义也如身体虽一而眼耳鼻舌诸根各各不同故云别相。</p><p>　　【三同相】义不相违名同谓义虽有种种差别而同一法界缘起故也如眼耳等诸根虽各不同而共一身不相违背故曰同相。</p><p>　　【四异相】多义相望为异谓种种差别之义虽同一体而各适其宜不相混滥也如眼耳等诸根各得其用而不杂乱故云异相。</p><p>　　【五成相】一多缘起和合为成谓种种缘起之义共成法界总相之体也如眼耳等诸根共成一身之用故云成相。</p><p>　　【六坏相】诸法各住本位为坏谓诸法之义各各自住本位则总相不成也如眼耳等诸根各住自位一体不成故云坏相。</p><p>　　六因(出大智度论)</p><p>　　【一相应因】应当也谓心王与心所共相应故如亲友知识和合成事故名相应因(心王即第<a href=\"/remen/bashi.html\" class=\"keylink\" target=\"_blank\">八识</a>也心所即受想行也)。</p><p>　　【二俱有因】俱有因亦名共因谓心与心所更相佐助如兄弟同生互相成济故名俱有因。</p><p>　　【三同类因】同类因亦名自种因谓过去善法与现在善法为因现在善法与未来善法为因故名同类因恶无记法亦复如是(恶无记法者恶即恶法无记即不善不恶之法也)。</p><p>　　【四遍行因】谓苦集二谛下惑也此惑遍于二谛故名遍行因(苦谛下惑十使具足即身见边见见取戒取邪见贪嗔痴慢疑也集谛下惑但有七使除身见边见戒取也)。</p><p>　　【五异熟因】谓行<a href=\"/remen/shane.html\" class=\"keylink\" target=\"_blank\">善恶</a>因得善恶报异世而熟故名异熟因。</p><p>　　【六能作因】谓眼与色为缘能生眼识乃至意与法为缘能生<a href=\"/remen/yishi.html\" class=\"keylink\" target=\"_blank\">意识</a>等皆名能作因。</p><p>　　六种因(出<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>)</p><p>　　【一当有因】谓现在六根对于六尘所作之法为因此因能招未来当有之果故名当有因(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【二相续因】谓因一念之心攀缘根尘以成善恶之业而招未来之果于未来果复起善恶之业展转无有断绝故名相续因。</p><p>　　【三相因】谓以所作善恶业相为因由因感果无有断绝故名相因。</p><p>　　【四作因】谓作胜因已获胜报于胜报上更作胜因故名作因。</p><p>　　【五显示因】谓一念妄想若生必有所作善恶业相如灯照物显然可见故名显示因。</p><p>　　【六待因】待即对也谓妄想灭时还作作时还灭若相续念断则妄想不生以妄对不妄故名待因。</p><p>　　六种调伏(出菩萨善戒经)</p><p>　　【一性调伏】谓菩萨宿有善根种性故能修习善法调伏身心诸烦恼障由是得证菩提是名性调伏(菩萨梵语具云菩提萨埵华言觉有情梵语菩提华言道)。</p><p>　　【二众生调伏】谓菩萨善能调伏一切众生若有声闻性者令得声闻道有缘觉性者令得缘觉道乃至有人天性者令其得人天乐是名众生调伏(声闻道即<a href=\"/remen/sidi.html\" class=\"keylink\" target=\"_blank\">四谛</a>也缘觉道即<a href=\"/remen/shieryinyuan.html\" class=\"keylink\" target=\"_blank\">十二因缘</a>也)。</p><p>　　【三行调伏】谓菩萨以万行调伏诸烦恼故而能具足佛道复为众生故修习苦行心无悔恨是名行调伏。</p><p>　　【四方便调伏】谓菩萨以种种方便调伏众生如初发心者教持禁戒脱离生死已发心者教令亲近善友<a href=\"/remen/shouchi.html\" class=\"keylink\" target=\"_blank\">受持</a>经法是名方便调伏。</p><p>　　【五熟调伏】谓菩萨为诸众生无善根者说人天乐令其发<a href=\"/remen/putixin.html\" class=\"keylink\" target=\"_blank\">菩提心</a>有善根者说出世法令其增长成熟善果是名熟调伏。</p><p>　　【六熟调伏印】印即法印以法自印其心也印有三种一谓菩萨专念菩提其心柔软未能清净名下熟调伏印二谓菩萨虽得清净未能具足最大寂静名中熟调伏印三谓菩萨修行多劫具足清净获大寂静道品圆满名上熟调伏印也(劫梵语具云劫波华言分别时节)。</p><p>　　种子识六义(出<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>)</p><p>　　种即能生之义也谓于八识之中随一识起时能生一切善恶之法故名种子识(八识者眼识耳识鼻识舌识身识意识末那识阿赖耶识也)。</p><p>　　【一<a href=\"/remen/shana.html\" class=\"keylink\" target=\"_blank\">刹那</a>灭义】梵语刹那华言一念谓眼等诸识种子一念才生生则随灭念念不停刹那变异耳鼻舌身意等诸识种子各各亦复如是是为刹那灭义。</p><p>　　【二果俱有义】果即识与根也谓识与根同时俱起以成力用也如眼根照色境时眼识随即同缘耳根照声境时耳识随即同缘于诸实境分明显了鼻舌身意亦复如是是为果俱有义。</p><p>　　【三恒随转义】谓诸识起时种子随转如眼根照境时眼识种子随即相续无有间隔耳鼻舌身意等诸识各各起时亦复如是恒随相续是为恒随转义。</p><p>　　【四性决定义】谓诸识各各所缘善恶无记三性无有间杂也如眼识缘恶境则成恶法不能成善法如缘善境则成善法不能成恶法若缘无记则不能成善恶二法诸识起时亦复如是是为性决定义(无记性不善不恶之性也)。</p><p>　　【五待众缘义】谓识非一因而生必假众缘而后成就如眼识种子须得空明根境等缘方得显发耳鼻舌身意等诸识种子亦待众缘而得成就是为待众缘义(空即无壅明即光明)。</p><p>　　【六引自果义】谓诸识各引自体果用非是色心交互而成也如眼根照时眼识即缘所对实境而不混于声香之别体耳鼻舌身意等诸识亦复如是是为引自果义。</p></div>"
},{
    "title": "大明三藏法数卷第二十",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第二十　　　　　碣二</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　六轮对位(出菩萨璎珞本业经)</p><p>　　轮有二义一运转二摧碾谓佛菩萨转于法轮则能摧碾<a href=\"/remen/zhongsheng.html\" class=\"keylink\" target=\"_blank\">众生</a>惑业故以六轮对诸位次也。</p><p>　　【一铜宝轮对十住位】铜似金色不具金用虽无铁之粗垢而犹有查滓若炼磨攻治则能成诸器皿济用于世谓十住菩萨已断见思之惑如离粗垢于四十一品无明之惑未能尽断如铜之犹有查滓惑既分断德亦分显故能从体起用随类现形化诸众生如器成济世故以铜宝轮对十住位也(十住者<a href=\"/remen/faxin.html\" class=\"keylink\" target=\"_blank\">发心</a>住治地住<a href=\"/remen/xiuxing.html\" class=\"keylink\" target=\"_blank\">修行</a>住生贵住方便具足住正心住不退住童真住法王子住灌顶住也四十一品者谓十住十行十<a href=\"/remen/huixiang.html\" class=\"keylink\" target=\"_blank\">回向</a>十地等觉各一品也)。</p><p>　　【二银宝轮对十行位】银体莹洁不受尘垢虽经镕炼性恒不变谓十行菩萨不加功力任运分断无明之惑显发本然清净之性如银之莹洁镕炼不变故以银宝轮对十行位也(十<a href=\"/remen/xingzhe.html\" class=\"keylink\" target=\"_blank\">行者</a><a href=\"/remen/huanxi.html\" class=\"keylink\" target=\"_blank\">欢喜</a>行<a href=\"/remen/154932.html\" class=\"keylink\" target=\"_blank\">饶益</a>行无嗔恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也)。</p><p>　　【三金宝轮对十回向位】金体贵重济用极大土埋火煆其色不变谓十回向菩萨功行加深<a href=\"/remen/jiaohua.html\" class=\"keylink\" target=\"_blank\">教化</a>亦广虽混众尘而不为尘垢所染虽居五欲而不为欲火所烧故以金宝轮对十回向位也(十回向者救一切众生离众生相回向不坏回向等一切佛回向至一切处回向无尽<a href=\"/remen/gongde.html\" class=\"keylink\" target=\"_blank\">功德</a>藏回向随顺平等善根回向随顺等观一切众生回向真如相回向无缚<a href=\"/remen/jietuo.html\" class=\"keylink\" target=\"_blank\">解脱</a>回向法界无量回向也五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【四琉璃宝轮对十地位】梵语琉璃华言青色宝出须弥山一切众宝皆不能坏谓十地菩萨所证真实不为外魔之所动坏故以琉璃宝轮对十地位也(梵语须弥华言妙高十地者欢喜地离垢地发光地??慧地难胜地现前地远行地不动地善慧地法云地也)。</p><p>　　【五摩尼宝轮对等觉位】梵语摩尼又云末尼华言离垢此宝光净不为尘垢所染若以青物褁之投水水色即青红黄赤白亦复如是谓等觉菩萨无明之惑将尽位居十地之上其随类现形化用<a href=\"/remen/zizai.html\" class=\"keylink\" target=\"_blank\">自在</a>故以摩尼宝轮对等觉位也(等觉者望后妙觉犹有一等胜前诸位得称为觉也)。</p><p>　　【六水精宝轮对妙觉位】水精内外映彻无物不现谓妙觉果佛诸惑净尽万德圆明<a href=\"/remen/changzhu.html\" class=\"keylink\" target=\"_blank\">常住</a>湛然有感则应故以水精宝轮对妙觉位也(妙觉者<a href=\"/remen/zijue.html\" class=\"keylink\" target=\"_blank\">自觉</a>觉他觉行<a href=\"/remen/yuanman.html\" class=\"keylink\" target=\"_blank\">圆满</a>不可思议也)。</p><p>　　六种住(出菩萨地持经)</p><p>　　六种住者约别教位次而论也以此六人所证之位皆不退失故名为住。</p><p>　　【一种性住】种即能生之义性即自分不改之义谓别教菩萨于十住十行位中道种成就无有退失数数增进故名种性住(十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无着行尊重行善法行真实行也)。</p><p>　　【二解行住】解即解了行即修行谓别教菩萨于十回向位中修习<a href=\"/remen/zhongguan.html\" class=\"keylink\" target=\"_blank\">中观</a>为入初地之方便故名解行住(十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也)。</p><p>　　【三净心住】谓别教菩萨于初地断根本见惑得出<a href=\"/remen/shijian.html\" class=\"keylink\" target=\"_blank\">世间</a>心离凡夫我相障故名净心住(初地即欢喜地也根本见惑者即<a href=\"/remen/sanjie.html\" class=\"keylink\" target=\"_blank\">三界</a>外见惑以界内诸惑由之而生也凡夫我相者谓凡夫之人于<a href=\"/remen/wuyin.html\" class=\"keylink\" target=\"_blank\">五阴</a>身执为我也)。</p><p>　　【四行道迹住】迹犹足迹谓别教菩萨从二地至七地修习中观皆断根本思惑而有证入之迹故名行道迹住(二地至七地者离垢地发光地??慧地难胜地现前地远行地也)。</p><p>　　【五决定住】谓别教菩萨从八地九地已得真实之行不还不退故名决定住(八地九地者不动地善慧地也)。</p><p>　　【六究竟住】谓此非圆教妙觉果佛之究竟乃是别教第十地菩萨学行满足究竟不退故名究竟住(第十地者法云地也)。</p><p>　　六种决定(出大乘<a href=\"/remen/zhuangyan.html\" class=\"keylink\" target=\"_blank\">庄严</a>经论)</p><p>　　论云菩萨由<a href=\"/remen/liudu.html\" class=\"keylink\" target=\"_blank\">六度</a>增上得六种决定。</p><p>　　【一财成决定】谓菩萨由<a href=\"/remen/bushi.html\" class=\"keylink\" target=\"_blank\">布施</a>力必定常得大财成就是名财成决定。</p><p>　　【二生胜决定】谓菩萨由持戒力必定常得贵胜之家随意受生是名生胜决定。</p><p>　　【三不退决定】谓菩萨由忍辱力所修善法必定常不退失是名不退决定。</p><p>　　【四修习决定】谓菩萨由<a href=\"/remen/jingjin.html\" class=\"keylink\" target=\"_blank\">精进</a>力常时修习善法必定无有间息是名修习决定。</p><p>　　【五定业决定】谓菩萨由禅<a href=\"/remen/dingli.html\" class=\"keylink\" target=\"_blank\">定力</a>成就众生正定之业必定永不退失是名定业决定。</p><p>　　【六无功用决定】谓菩萨由<a href=\"/remen/zhihui.html\" class=\"keylink\" target=\"_blank\">智慧</a>力不加功行必定自然住理是名无功用决定。</p><p>　　六种摄(出菩萨地持经)</p><p>　　摄即摄取亦摄受也谓菩萨以此六种摄诸众生过去已摄现在今摄未来当摄乃至历尘数劫无有疲厌故名六种摄(劫梵语具云劫波华言分别时节)。</p><p>　　【一顿摄】顿遽也谓菩萨从初发心于一切众生作父母想随力所能直以一切乐事饶益而摄取之是名顿摄(菩萨梵语具云<a href=\"/remen/puti.html\" class=\"keylink\" target=\"_blank\">菩提</a>萨埵华言觉有情)。</p><p>　　【二增上摄】增上犹增胜也谓菩萨既已发心若于父母起尊重心种种方便劝修善法随时<a href=\"/remen/gongyang.html\" class=\"keylink\" target=\"_blank\">供养</a>知恩报恩若于妻子眷属教修善法令其胜进或菩萨为王即摄受人民<a href=\"/remen/rufa.html\" class=\"keylink\" target=\"_blank\">如法</a>正化不加非罚以财以法而为饶益随其力能教诸众生令修善法是名增上摄。</p><p>　　【三取摄】谓菩萨常以二种摄取众生一者常以舍心以财饶益一切众生令其离于贫穷二者常以慈悲心以法饶益一切众生?恶邪见教修<a href=\"/remen/zhengfa.html\" class=\"keylink\" target=\"_blank\">正法</a>是名取摄。</p><p>　　【四久摄】谓菩萨摄取众生多历时数久久教化乃得成熟是名久摄。</p><p>　　【五不久摄】谓菩萨摄取众生教化不久即得成熟是名不久摄。</p><p>　　【六后摄】谓菩萨于前五摄之后摄取众生于此生内即能成熟是名后摄。</p><p>　　六种阿罗汉(出法华玄义)</p><p>　　梵语阿罗汉华言无生又云无学谓三界<a href=\"/remen/shengsi.html\" class=\"keylink\" target=\"_blank\">生死</a>已尽故名无生无法可学故名无学(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【一退法阿罗汉】谓因遇违缘退失所得道法即第四果退至初果故名退法(违缘者<a href=\"/remen/niepan.html\" class=\"keylink\" target=\"_blank\">涅盘</a>经明五缘一乐多事二乐说世事三乐睡眠四乐近在家五乐多游行皆名违缘也第四果即阿罗汉初果即须陀洹也)。</p><p>　　【二思法阿罗汉】谓常自思惟所得之法恐有退失故名思法。</p><p>　　【三<a href=\"/remen/hufa.html\" class=\"keylink\" target=\"_blank\">护法</a>阿罗汉】谓于所证之法心生爱乐善加守护故名护法。</p><p>　　【四住法阿罗汉】谓住于所证之法不退不进故名住法。</p><p>　　【五进法阿罗汉】谓能加功进行至不动法故名进法。</p><p>　　【六不动法阿罗汉】谓不被<a href=\"/remen/fannao.html\" class=\"keylink\" target=\"_blank\">烦恼</a>之所动乱故名不动法。</p><p>　　六法师(出大智度论)</p><p>　　法华文句云法者轨则也师者训匠也谓师于妙法自行成就又能以妙法训导于他故称法师。</p><p>　　【一信力故受】信信向也受领纳也谓以信向之力??闻正法乃至一句一偈领纳在心故名信力故受。</p><p>　　【二念力故持】念忆念也持执持也谓所闻之法由忆念之力执持不失故名念力故持。</p><p>　　【三看文为读】谓目视经卷之文以口习宣演故名看文为读。</p><p>　　【四不忘为诵】谓习读既熟不假看文自然成诵无有忘失故名不忘为诵。</p><p>　　【五宣传为说】宣扬也传转也谓自己所得之法展转为他人说故名宣传为说。</p><p>　　【六难晓须释】谓佛所说经教义趣深远卒难晓了必须解释方能解悟故名难晓须释。</p><p>　　<a href=\"/remen/liuhe.html\" class=\"keylink\" target=\"_blank\">六和</a>敬(出法界次第)</p><p>　　和敬者和同爱敬也此六者通名和敬盖外同他善谓之和内自<a href=\"/remen/qianbei.html\" class=\"keylink\" target=\"_blank\">谦卑</a>谓之敬今称僧为六和盖出于此。</p><p>　　【一同戒和敬】谓<a href=\"/remen/biqiu.html\" class=\"keylink\" target=\"_blank\">比丘</a>通达实相正理知罪不可得为欲安立众生于实相正理以方便善巧同持戒品无有乖诤亦知众生同此戒善未来必得菩提大果是以敬之如佛故名同戒和敬也(梵语比丘华言乞士梵语菩提华言道)。</p><p>　　【二同见和敬】谓比丘通达实相正理而能了知诸法本无所得亦无所知见为欲安立众生于实相<a href=\"/remen/zhengjian.html\" class=\"keylink\" target=\"_blank\">正见</a>以方便善巧同一切知见无有乖诤亦知众生因此知见必得种智圆明是以敬之如佛故名同见和敬也(种智者即一切种智也)。</p><p>　　【三同行和敬】谓比丘通达实相正行而能了知无作无行为欲安立众生于实相正行以方便善巧同修诸行无有乖诤亦知众生同此诸行渐积功德当<a href=\"/remen/chengfo.html\" class=\"keylink\" target=\"_blank\">成佛</a>道是以敬之如佛故名同行和敬也。</p><p>　　【四身慈和敬】谓比丘住平等大慈以修其身常与众生一切乐事无有乖诤亦知众生悉有<a href=\"/remen/foxing.html\" class=\"keylink\" target=\"_blank\">佛性</a>未来必得金刚之身是以敬之如佛故名身慈和敬也(金刚者言法性之身不可坏也)。</p><p>　　【五口慈和敬】谓比丘住平等大慈以修其口常与众生说一切法令其得乐无有乖诤亦知众生悉有佛性未来必得上上清净口业是以敬之如佛故名口慈和敬也(上上谓佛也)。</p><p>　　【六意慈和敬】谓比丘住平等大慈以修其意常知众生诸根性欲与众生乐无有乖诤亦知众生悉有佛性未来必得心如<a href=\"/remen/foxin.html\" class=\"keylink\" target=\"_blank\">佛心</a>是以敬之如佛故名意慈和敬也。</p><p>　　六群比丘(出十住毗婆沙论)</p><p>　　梵语比丘华言乞士谓此等比丘于佛世时聚集成众作诸非威仪事群出队入故名六群比丘。</p><p>　　【一阐陀】又云阐那即车匿。</p><p>　　【二迦留陀夷】车匿又云阐释迦(无翻)是释种也梵语迦留陀夷华言粗黑以其颜貌粗黑故也是<a href=\"/remen/poluomen.html\" class=\"keylink\" target=\"_blank\">婆罗门</a>种此二人性多贪痴不受人语住迦尸黑山聚落作诸非威仪事时黑山聚落诸优婆塞来白佛言六群比丘于彼聚落作诸非法佛令阿难同六十比丘往彼作驱出羯磨二人知之便出一由旬外迎请阿难即求<a href=\"/remen/chanhui.html\" class=\"keylink\" target=\"_blank\">忏悔</a>言我所作非善从今已去不敢复作即同阿难还至佛所后迦留陀夷因入婆罗门家<a href=\"/remen/shuofa.html\" class=\"keylink\" target=\"_blank\">说法</a>被贼打杀(梵语婆罗门华言净行梵语优婆塞华言清<a href=\"/remen/jingtu.html\" class=\"keylink\" target=\"_blank\">净土</a>梵语阿难华言庆喜梵语羯磨华言作法)。</p><p>　　【三三文陀达多】又云难陀。</p><p>　　【四摩醯沙达多】又云?难陀梵语三文陀达多摩醯沙达多(无翻)此二人是释种性多愚痴不受人语住黑山聚落作诸非威仪事闻佛令阿难来作驱出羯磨二人便走到于王道聚落后三文陀达多以猪祠庙生天。</p><p>　　【五马师】又云马宿。</p><p>　　【六满宿】马师性多愚痴满宿性多嗔恚此二人本是田夫亦释种也共议我等作田辛苦可共<a href=\"/remen/chujia.html\" class=\"keylink\" target=\"_blank\">出家</a>于<a href=\"/remen/fofa.html\" class=\"keylink\" target=\"_blank\">佛法</a>中衣食自然复更筹量就谁出家即到<a href=\"/remen/sheli.html\" class=\"keylink\" target=\"_blank\">舍利</a>弗目犍连所求欲出家既出家已住鸡咤山聚落不受人语作诸非威仪事于六群比丘中最为上首后二人因多愚痴嗔恚堕生龙中(梵语舍利弗华言身子梵语目犍连华言采菽氏皆佛之<a href=\"/remen/dizi.html\" class=\"keylink\" target=\"_blank\">弟子</a>也)。</p><p>　　<a href=\"/remen/sanbao.html\" class=\"keylink\" target=\"_blank\">三宝</a>有六义(出诸经要集)</p><p>　　三宝者佛法僧也乃四生之导首六趣之舟航为世所贵故名为宝(四生者胎生卵生湿生化生也六趣者天趣人趣阿修罗趣饿鬼趣畜生趣<a href=\"/remen/diyu.html\" class=\"keylink\" target=\"_blank\">地狱</a>趣也)。</p><p>　　【一希有义】谓如世珍宝贫穷之人所不能得三宝亦尔薄福众生百千万世不能值遇故名希有。</p><p>　　【二离垢义】谓如世珍宝内外莹彻体无瑕秽三宝亦尔诸漏净尽无有垢染故名离垢(诸漏净尽者谓一切惑业断尽无遗不漏落生死也)。</p><p>　　【三势力义】谓如世珍宝除贫去毒有大势力三宝亦尔具六<a href=\"/remen/shentong.html\" class=\"keylink\" target=\"_blank\">神通</a>?济众生出离苦趣故名势力(六神通者天耳通天眼通<a href=\"/remen/suming.html\" class=\"keylink\" target=\"_blank\">宿命</a>通他心通神足通漏尽通也)。</p><p>　　【四庄严义】谓如世珍宝严饰身首令人姝好三宝亦尔能以正法严饰行人令得身心清净故名庄严。</p><p>　　【五最胜义】谓如世珍宝诸物中胜三宝亦尔一切世间最为殊胜故名最胜。</p><p>　　【六不改义】谓如世真金烧打磨炼不能变改三宝亦尔不为世间八法之所变易故名不改(八法者一利二衰三毁四誉五称六讥七苦八乐也)。</p><p>　　六欲天(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　欲即色欲四天王以形交为欲忉利以风为欲夜摩以抱持为欲兜率以执手为欲化乐以视笑为欲他化但以视为欲也谓之天者天然自然乐胜身胜亦名最胜亦名光明以其所欲不同故名六欲天。</p><p>　　【一四天王天】东方持国天王谓能护持国土故居须弥山黄金埵南方增长天王谓能令他善根增长故居须弥山琉璃埵西方广目天王谓能以净天眼常观拥护此阎浮提故居须弥山白银埵北方多闻天王谓福德之名闻四方故居须弥山水晶埵(梵语须弥华言妙高梵语阎浮提华言胜金洲)。</p><p>　　【二忉利天】梵语忉利华言三十三大智度论云昔有婆罗门姓憍尸迦与知友三十二人共修福德命终皆生须弥山顶憍尸迦为天主名帝释天三十二人为辅臣周围列居而帝释独处其中又净名?云昔<a href=\"/remen/jiaye.html\" class=\"keylink\" target=\"_blank\">迦叶</a>佛灭后有一女人发心修塔报为天主有三十二人助修报为辅臣君臣合之为三十三也(梵语婆罗门华言净行梵语憍尸迦又云释提桓因华言能天主言帝释者华梵双举也三十二人名字经论不载据正法念处经所载三十三天各有住处谓善法堂天山峰天山顶天善见城天钵私他天俱吒天杂殿天欢喜园天光明天波利耶多天离险岸天谷崖岸天摩尼藏天旋行大金殿天鬘影天柔软天杂庄严天如意天微细行天歌音喜乐天威德轮天月行天阎摩那娑罗天速行天影照天智慧行天众分天曼陀罗天上行天威德颜天威德??轮光天清净天也)。</p><p>　　【三夜摩天】梵语夜摩华言善时亦名时分谓其时时唱快乐故以莲华开合分其昼夜此天依空而居。</p><p>　　【四兜率天】梵语兜率华言知足谓其于五欲境知止足故此王依空而居(五欲者色欲声欲香欲味欲触欲也)。</p><p>　　【五化乐天】化乐天者谓自化五尘之欲而娱乐故此天依空而居(五尘者色尘声尘香尘味尘触尘也)。</p><p>　　【六他化自在天】他化自在天者谓假他所化以成己乐故此天依空而居即魔王天也。</p><p>　　六界聚(出中阿含经)</p><p>　　界即界分聚即聚集谓人之身聚集六法各有分齐故名六界聚。</p><p>　　【一地界聚】地以坚碍为性谓人之身有内地界而受于生即发毛爪齿粗细皮肤骨肉筋肾心肝脾肺之类是名地界聚。</p><p>　　【二水界聚】水以润湿为性谓人之身有内水界而受于生即脑髓眼泪汗涕唾脓肪血涎痰之类是名水界聚。</p><p>　　【三火界聚】火以燥热为性谓人之身有内火界而受于生即热身暖身烦闷身温壮身及能消饮食之类是名火界聚。</p><p>　　【四风界聚】风以动转为性谓人之身有内风界而受于生即出息入息及掣缩等风之类是名风界聚(掣缩风者凡身动转皆属于风故也)。</p><p>　　【五空界聚】空以无碍为性谓人之身有内空界而受于生即眼空耳空鼻空口空咽喉动摇食消下过之类是名空界聚。</p><p>　　【六识界聚】识以分别为性即<a href=\"/remen/xinshi.html%09\" class=\"keylink\" target=\"_blank\">心识</a>也所谓乐识苦识喜识忧识是名识界聚。</p><p>　　六难(出涅盘经)</p><p>　　【一佛世难遇】谓诸佛不常出世众生悬远难遇而况众生不修胜因不行众善虽佛出世亦不得遇故云佛世难遇。</p><p>　　【二正法难闻】谓虽值佛出世或缘有违逆身有障难根有愚钝不能??受又若佛灭后或有说正法处身为他人制伏不能往??或生邪见虽??不能信受故云正法难闻。</p><p>　　【三<a href=\"/remen/shanxin.html\" class=\"keylink\" target=\"_blank\">善心</a>难生】谓<a href=\"/remen/rensheng.html\" class=\"keylink\" target=\"_blank\">人生</a>世间宿习垢重恶缘易染而况邪惑蔽心生诸贪着若不遇善知识劝教则终不能发心修习善行故云善心难生。</p><p>　　【四中国难生】谓中华之国<a href=\"/remen/shengren.html\" class=\"keylink\" target=\"_blank\">圣人</a>出生其中仁义昭明佛法流布实为文物之地若非持戒修福不得生此故云中国难生。</p><p>　　【五人身难得】谓因行五常<a href=\"/remen/wujie.html\" class=\"keylink\" target=\"_blank\">五戒</a>出离四趣方得人身经云得人身者如爪上土失人身者如大地土以其得少失多故云人身难得(五常者仁义礼智信也五戒者不杀不盗不邪[淫-壬+(工/山)]不<a href=\"/remen/wangyu.html\" class=\"keylink\" target=\"_blank\">妄语</a>不饮酒也四趣者阿修罗趣饿鬼趣畜生趣地狱趣也)。</p><p>　　【六诸根难具】谓虽得人身或有盲聋喑哑则为残废六根完具是亦难得故云诸根难具(六根者眼根耳根鼻根舌根身根意根也)。</p><p>　　父六亲(出善见毗婆沙律)</p><p>　　谓佛令比丘避于讥嫌不得于非亲之女及<a href=\"/remen/biqiuni.html\" class=\"keylink\" target=\"_blank\">比丘尼</a>洗浣故衣若父母之亲可使洗浣故说父六亲及母六亲也(梵语比丘华言乞士梵语尼华言女)。</p><p>　　【一伯】伯者即父之伯于己为伯祖也。</p><p>　　【二叔】叔者即父之叔于己为叔祖也。</p><p>　　【三兄】兄者即父之兄于己为伯也。</p><p>　　【四弟】弟者即父之弟于己为叔也。</p><p>　　【五儿】儿者即父之子于己为兄弟也。</p><p>　　【六孙】孙者即父之孙乃兄弟之子于己为侄男也。</p><p>　　母六亲(出善见毗婆沙律)</p><p>　　【一舅】舅者即母之舅乃外祖母之兄弟于己为舅公也。</p><p>　　【二姨】姨者即母之姨乃外祖母之姊妹于己为姨婆也。</p><p>　　【三兄】兄者即母之兄于己为舅也。</p><p>　　【四弟】弟者即母之弟于己亦为舅也。</p><p>　　【五儿】儿者即母之女于己为姊妹也。</p><p>　　【六孙】孙者即母之孙乃兄弟之子于己为侄女也。</p><p>　　人死六验(出诸经要集)</p><p>　　谓人生世间作善作恶罪福昭然纤毫无隐及<a href=\"/remen/linzhong.html\" class=\"keylink\" target=\"_blank\">临终</a>时将感来生<a href=\"/remen/shane.html\" class=\"keylink\" target=\"_blank\">善恶</a><a href=\"/remen/guobao.html\" class=\"keylink\" target=\"_blank\">果报</a>先有六验。</p><p>　　【一验生人中】谓若作善之人将死之时先从足冷至脐脐上犹温然后气尽者即生人中。</p><p>　　【二验生天上】谓若作善之人将死之时头顶皆温然后气尽者即生天上。</p><p>　　【三验生饿鬼中】谓若作恶之人从顶冷至腰腰下犹温然后气尽者即生饿鬼中。</p><p>　　【四验生旁生中】旁生即畜生也谓若作恶之人从顶冷至膝膝下犹温然后气尽者即生旁生中。</p><p>　　【五验生地狱中】谓若作极恶之人从顶冷至足足底犹温然后气尽者即生地狱中。</p><p>　　【六验入涅盘】谓若罗汉圣人入于涅盘或心及顶数日皆温者是也(梵语罗汉华言无生梵语涅盘华言灭度)。</p><p>　　广六度行(出成具光明定意经亦名六<a href=\"/remen/dexing.html\" class=\"keylink\" target=\"_blank\">德行</a>)</p><p>　　【一广施】旷大曰广舍财曰施谓行施者既怀广大之心应当知身非常四大不净会归败坏知身既不我有财物亦是虚幻乃至世间万物皆悉<a href=\"/remen/wuchang.html\" class=\"keylink\" target=\"_blank\">无常</a>由是观身非身观物非物纵心恣施了无挂碍复能广弘法施开化愚蒙故曰广施(四大者地大水大火大风大也)。</p><p>　　【二广戒】<a href=\"/remen/jielv.html\" class=\"keylink\" target=\"_blank\">戒律</a>也戒品虽多不出身口意之三业谓或见众宝珍琦凡诸可意之物身虽贫乏不妄贪取或见细妙之色<a href=\"/remen/neiguan.html\" class=\"keylink\" target=\"_blank\">内观</a>朽烂生厌离心乃至不杀不盗不[淫-壬+(工/山)]等皆身戒也或以恶言加己乃以善言和语至诚而答乃至不妄言不绮语不两舌皆口戒也复能思惟生死常怀解脱又能修习道品之要深入无为之理乃至不贪不嗔不痴等皆意戒也修行之人于此三业之戒自既坚持不犯复能展转化他广弘戒法故曰广戒。</p><p>　　【三广忍】忍者耐也谓菩萨修行之时若人骂詈知其从声而出于此观了言语性空意亦如是视诸惭辱空无所有如此则瞋恚不生忍行可进身既能尔复能展转化他令行忍耐故曰广忍(菩萨梵语具云菩提萨埵华言觉有情)。</p><p>　　【四广精进】谓菩萨修行道品当勤精进节其饮食除于睡卧晨夜惺惺莫令怠墯乃至为人广说法要不以为烦开教愚顽不辞劳倦自既能尔复能展转化他令其精进故曰广精进。</p><p>　　【五广一心】一心者心不杂乱也谓菩萨修行<a href=\"/remen/chanding.html\" class=\"keylink\" target=\"_blank\">禅定</a>之时一心寂静离诸散乱于孝事父母尊敬师友断爱远俗空闲寂寞皆当专一其心乃至多欲多诤多作多恼或誉或毁或利或失于是等处并当专一其心不挠不动自既能尔复能展转化他于一切时处皆一其心故曰广一心。</p><p>　　【六广智慧】智慧者照了万法通达无碍也谓菩萨修行之时若堕见闻则有一切尘境所蔽当以智慧一一照了观其所起察其所灭处爱欲中心在道品之藏寄浊恶界心游清净之乡入险隘路心思方便之道故能绝三界之<a href=\"/remen/wangxiang.html\" class=\"keylink\" target=\"_blank\">妄想</a>证涅盘之真空自既能尔复能展转化他令修智慧故曰广智慧(三界者欲界色界无色界也梵语涅盘华言灭度)。</p><p>　　六种戒(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一回向戒】回向戒者谓菩萨利他心大则以持戒善利普皆回向一切众生同成<a href=\"/remen/foguo.html\" class=\"keylink\" target=\"_blank\">佛果</a>也(菩萨梵语具云菩提萨埵华言觉有情)。</p><p>　　【二广博戒】广博戒者谓菩萨运心广大普博虽持一戒而能广摄一切所学诸戒也。</p><p>　　【三无罪欢喜戒】无罪欢喜戒者谓菩萨远离五欲而于诸戒无所毁犯故得欢喜之乐也(五欲者色欲声欲香欲味欲触欲也)。</p><p>　　【四恒常戒】恒常戒者谓菩萨于所学诸戒虽尽形寿亦不弃舍也。</p><p>　　【五坚固戒】坚固戒者谓菩萨持戒时一切利养恭敬及诸贪瞋烦恼悉皆不能惑动而毁坏也。</p><p>　　【六尸罗庄严具相应戒】梵语尸罗华言清凉以能除<a href=\"/remen/pojie.html\" class=\"keylink\" target=\"_blank\">破戒</a>热恼故也谓菩萨持戒则能庄严一切所修善法而具足一切诸相应戒也(相应戒者谓与戒<a href=\"/remen/faxiang.html\" class=\"keylink\" target=\"_blank\">法相</a>应也)。</p><p>　　六斋日(出四天王经并增一阿含经)</p><p>　　六斋日者据毗婆沙论所说凡遇持斋之日则过中不食。</p><p>　　【一每月初八日】帝释来四天王各治一方至此日四王遣辅臣观察世间人民善恶(帝释梵语释提桓因华言能天主言帝释者华梵双举也四天王者东方持国天王南方增长天王西方广目天王北方多闻天王也)。</p><p>　　【二每月十四日】此日四天王遣太子按行天下伺察人民善恶。</p><p>　　【三每月十五日】此日四天王亲自按行天下有慈孝父母恭敬三宝及尊长者并修六度持八戒斋者诸天相庆则降善福注禄增算如不修善持斋唯造恶业诸天忧戚降以不祥减禄除算(六度者一布施二持戒三忍辱四精进五禅定六智慧也八戒者不<a href=\"/remen/shasheng.html\" class=\"keylink\" target=\"_blank\">杀生</a>不偷盗不邪[淫-壬+(工/山)]不妄语不饮酒不坐高广大床不着华鬘璎珞不习歌舞戏乐也斋者<a href=\"/remen/guowubushi.html\" class=\"keylink\" target=\"_blank\">过午不食</a>也)。</p><p>　　【四每月二十三日】此日四天王遣辅臣观察与初八日同。</p><p>　　【五每月二十九日】此日四天王遣太子观察与十四日同。</p><p>　　【六每月三十日】此日四天王躬自按行观察与十五日同。</p><p>　　六种巧方便(出菩萨地持经)</p><p>　　【一随顺巧方便】谓菩萨欲为众生说法先以善巧方便随顺教诫令生信乐之心然后以如来甚深法义分别解说令其易解易入获大利益是名随顺巧方便(菩萨梵语具云菩提萨埵华言觉有情)。</p><p>　　【二立要巧方便】要即誓约也谓若有众生来从菩萨求索田宅饮食钱财种种资生之具菩萨即与立要誓之言汝能供养父母沙门婆罗门及<a href=\"/remen/shouchi.html\" class=\"keylink\" target=\"_blank\">受持</a>禁戒我当施与如其不能则不施与彼诸众生既闻如是要誓即能如说修行满所愿欲是名立要巧方便(梵语沙门华言勤息梵语婆罗门华言净行)。</p><p>　　【三异相巧方便】谓菩萨既教众生供养父母沙门婆罗门及受持禁戒者或有不顺其教菩萨则现乖异瞋责之相令彼有所畏惧舍恶从善是名异相巧方便。</p><p>　　【四逼迫巧方便】谓菩萨于自眷属作是教言若我眷属有不供养父母乃至犯诸禁戒者我当断其供给或加谪罚或至??斥彼诸眷属畏其谪罚即修众善断诸恶法彼虽不乐逼令修习是名逼迫巧方便。</p><p>　　【五报恩巧方便】谓菩萨先有恩德及于众生或施以财物或脱诸苦难及免诸恐怖救疗众病令得安乐而众生知恩欲酬报者菩萨则不欲其世间财利但劝其供养父母乃至受持禁戒是名报恩巧方便。</p><p>　　【六清净巧方便】谓菩萨住究竟地生兜率天从兜率天来生世间或生王宫舍上妙乐出家学道令诸众生舍离高慢及成无上菩提又令众生坚固信乐同求佛道所有惑染悉皆清净是名清净巧方便(究竟地即佛地梵语兜率华言知足)。</p><p>　　思修六意(出摄大乘论)</p><p>　　【一广大意】谓菩萨修行发广大心历无数劫而得菩提于此时劫常舍身命及以恒河沙数世界满中七宝供施如来从初至终其心犹不满足是名菩萨广大意(菩萨梵语具云菩提萨埵华言觉有情梵语菩提华言道七宝者金银琉璃玻璃砗磲码瑙赤真珠也)。</p><p>　　【二长时意】谓菩萨修行从初发心乃至成佛心不放舍常行布施持戒历无数劫无有厌足是名菩萨长时意。</p><p>　　【三欢喜意】谓菩萨修行常行六度之行利益一切众生而于自他皆生无等欢喜是名菩萨欢喜意(六度者一布施二持戒三忍辱四精进五禅定六智慧也)。</p><p>　　【四有恩德意】谓菩萨修行常行六度之行利益一切众生虽见彼于我有大恩德而不见自身于彼有恩是名菩萨有恩德意。</p><p>　　【五大志意】谓菩萨修行常行六度之行其所生功德善根以无着心回施一切众生令彼皆得可爱果报是名菩萨大志意。</p><p>　　【六善好意】谓菩萨修行常行六度之行所生功德善根令一切众生平等皆得仍复为彼回向无上菩提是名菩萨善好意。</p><p>　　六种意乐(出摄大乘论)</p><p>　　谓菩萨修习一切法门皆须作意欣乐也(菩萨梵语具云菩提萨埵华言觉有情)。</p><p>　　【一广大意乐】谓菩萨以满恒河沙等世界七宝奉施如来复能持戒忍辱精进禅定智慧乃至现世得证佛果犹无厌足是名广大意乐(七宝者金银琉璃玻璃砗磲码瑙赤真珠也)。</p><p>　　【二长时意乐】谓菩萨行于六度乃至现世得证佛果心常好乐无有间息是名长时意乐(六度者一布施二持戒三忍辱四精进五禅定六智慧也)。</p><p>　　【三欢喜意乐】谓菩萨能以六度饶益有情由此所作心生欢喜是名欢喜意乐。</p><p>　　【四荷恩意乐】荷负也谓菩萨以此六度饶益有情不见自身于彼有恩是名荷恩意乐。</p><p>　　【五大志意乐】谓菩萨即以如是六度所集善根功德回施一切众生令其同得胜果是名大志意乐。</p><p>　　【六纯善意乐】谓菩萨复以如是六度所集善根功德共诸众生回求佛果心无间杂是名纯善意乐。</p><p>　　起塔有六意(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　【一为表人胜】谓如来三界至尊最胜无比故建塔以表之令人瞻礼而归敬也(三界者欲界色界无色界也)。</p><p>　　【二令生净信】谓建造佛塔盖令一切众生瞻仰<a href=\"/remen/dl.html\" class=\"keylink\" target=\"_blank\">顶礼</a>而生崇重正信之心也。</p><p>　　【三令标心有在】谓建造佛塔盖令一切众生心有所向而敬慕归依也。</p><p>　　【四令供养生福】谓建造佛塔盖令一切众生至心恭敬供养则能生诸福利也。</p><p>　　【五为报恩行毕】谓建造佛塔非惟利益于己身盖将答报四恩而毕无边之<a href=\"/remen/xingyuan.html\" class=\"keylink\" target=\"_blank\">行愿</a>也(四恩者国王父母师友檀越也)。</p><p>　　【六生福灭罪】谓建造佛塔非惟生自己之福灭自己之罪盖令一切众生凡瞻睹顶礼者无不生一切福灭一切罪也。</p><p>　　六法令他欢喜(出根本说一切有部毗奈耶杂事)</p><p>　　【一身业行慈】谓于诸贤圣及同修梵行人处起慈善心以为礼敬<a href=\"/remen/shaoxiang.html\" class=\"keylink\" target=\"_blank\">烧香</a>散华种种供养若见其病苦随时供给令他欢喜是名身业行慈(梵行即净行也)。</p><p>　　【二语业行慈】谓于诸贤圣及同修梵行人处起慈善心以语赞叹彰其实德他不闻者令他得闻复读诵经典昼夜精勤令他欢喜是名语业行慈。</p><p>　　【三意业行慈】谓于诸贤圣及同修梵行人处起慈善心不生妒害悭嫉之想于诸众生起悲愍心起利益心令他欢喜是名意业行慈。</p><p>　　【四如法利养】谓凡所有资生之物乃至得少饮食于同修梵行之人情无彼此悉皆共他受用令他欢喜是名如法利养。</p><p>　　【五受持戒法】谓于所<a href=\"/remen/shoujie.html\" class=\"keylink\" target=\"_blank\">受戒</a>法始终坚持不毁不犯而于同修梵行之人不生轻鄙令他欢喜是名受持戒法。</p><p>　　【六能生正见】谓于一切道法发起正见无有疑惑而与同修梵行之人共同此见令他欢喜是名能生正见。</p><p>　　外道六师(出陀罗尼集经并翻译名义)</p><p>　　邪心见理发于邪智不禀正教故名外道辅行云六师元祖是迦毗罗支流分异遂为六宗(梵语迦毗罗华言黄色)。</p><p>　　【一富兰那迦叶】梵语富兰那字也(无翻)迦叶因母之姓而为姓也其人起邪见谓一切法断灭无君臣父子忠孝之道名为色空外道以色破欲界有以空破色界有谓空为至极故也。</p><p>　　【二末伽??拘赊??】梵语末伽??华言不见道字也梵语拘赊??(无翻)因母之名而为名也其人起邪见谓众生苦乐不由自行而得皆是自然而有此计自然者即是无因亦邪见也。</p><p>　　【三删阇夜毗罗胝】梵语删阇夜华言正胜字也梵语毗罗胝华言不作因母之名而为名也其人起邪见谓道不须求经生死劫数苦尽自然而得又云八万劫满自然得道也(劫梵语具云劫波华言分别时节)。</p><p>　　【四阿??多趐舍钦婆罗】梵语阿??多趐舍字也梵语钦婆罗粗衣名因以为名也(无翻)其人起邪见非因计因着粗弊衣自?其发以烟熏鼻及五热炙身修诸苦行为道自谓今身并受诸苦则后身常得乐也(非因计因者本非得乐之因而妄计此因能得乐也五热者四面火聚更加头上有日故云五热炙身)。</p><p>　　【五迦罗鸠?迦旃延】梵语迦罗鸠[马*丈]华言牛领字也梵语迦旃延华言剪发姓也其人谓诸法亦有相亦<a href=\"/remen/wuxiang.html\" class=\"keylink\" target=\"_blank\">无相</a>即邪见也(有相即常见无相即断见)。</p><p>　　【六尼犍陀若提子】梵语尼犍陀华言离系此外道出家之总名梵语若提(无翻)因母之名而为名也其人谓罪福苦乐本有定因要当必受非行道所能断如此计者即邪见也。</p><p>　　六苦行外道(出大涅盘经)</p><p>　　【一自饿外道】谓外道修行不羡饮食长忍饥虚执此苦行以为得果之因是名自饿外道。</p><p>　　【二投渊外道】谓外道修行寒入深渊忍受冻苦执此苦行以为得果之因是名投渊外道。</p><p>　　【三赴火外道】谓外道修行常热炙身及熏鼻等甘受热恼执此苦行以为得果之因是名赴火外道。</p><p>　　【四自坐外道】谓外道修行常自裸形不拘寒暑露地而坐执此苦行以为得果之因是名自坐外道。</p><p>　　【五寂默外道】谓外道修行于尸林冢间以为住处寂默不语执此苦行以为得果之因是名寂默外道。</p><p>　　【六牛狗外道】谓外道修行自谓前世从牛狗中来即持牛狗戒龁草啖污唯望生天执此苦行以为得果之因是名牛狗外道。</p><p>　　<a href=\"/remen/liudao.html\" class=\"keylink\" target=\"_blank\">六道</a>(出法华文句)</p><p>　　道即能通之义谓六道生死展转相通故名六道。</p><p>　　【一天道】天即天然自然乐胜身胜是名天道。</p><p>　　【二人道】人者忍也于世苦乐之境而能安忍是名人道。</p><p>　　【三阿修罗道】梵语阿修罗华言无酒又言无端正又言无天此道或居海岸海底或居半须弥山岩窟宫殿严饰怀猜忌心常好斗战是名阿修罗道(无酒者法华?云修罗于四天下采华酝海为酒鱼龙业力其味不变于是嗔妒誓愿断酒故云无酒无端正者修罗种类男丑女端故云无端正无天者净名?云此神果报最胜邻次诸天而非天又无天德故云无天)。</p><p>　　【四饿鬼道】谓此道或居海底或在人间山林中或似人形或似兽形不得饮食业重者饥火炎炎不闻浆水之名次者伺求人间荡涤脓血粪秽轻者时薄一饱是名饿鬼道。</p><p>　　【五<a href=\"/remen/chushengdao.html\" class=\"keylink\" target=\"_blank\">畜生道</a>】畜生亦云旁生谓此道遍在诸处披毛戴角鳞甲羽毛其类非一互相吞啖受苦无穷是名畜生道(旁生者婆沙论云形旁行旁形旁者谓身形横生不正也行旁者谓其宿世所行之行偏邪不正也)。</p><p>　　【六地狱道】谓此狱在地之下而有镬汤剑??等苦是名地狱道。</p><p>　　六蔽心(出大智度论)</p><p>　　【一悭心】谓众生由此悭吝蔽覆于心不能行于布施纵行布施亦不能以好物与人是名悭心。</p><p>　　【二破戒心】谓众生由贪瞋痴等烦恼蔽覆于心行于恶行不能坚持禁戒是名破戒心。</p><p>　　【三瞋恚心】谓众生由瞋恨忿恚蔽覆于心历事对境常怀恼害于他而无忍辱之行是名瞋恚心。</p><p>　　【四<a href=\"/remen/xiedai.html\" class=\"keylink\" target=\"_blank\">懈怠</a>心】谓众生由懈怠蔽覆于心不能精进勤修圣道之行是名懈怠心。</p><p>　　【五乱心】谓众生由散乱蔽覆于心妨于禅定如风中灯虽有光明不能照物是名乱心。</p><p>　　【六痴心】谓众生由愚痴蔽覆于心而无智慧于一切事皆不能知受着邪法不起正见是名痴心。</p><p>　　六染心(出起信论)</p><p>　　六染心者谓心体本净离诸妄染以依不觉忽起无明由无明熏习力故遂有六种染心之相。</p><p>　　【一执相应染】谓于苦乐等境不了虚无妄起执着与心相应见思烦恼之惑污其净心故名执相应染即是六粗中第三执取相第四计名字相也(见思者见即分别也谓意根对法尘起诸邪见故名见惑思即思惟也又贪染曰思谓眼耳鼻舌身五根贪爱色声香味触五尘而起想着故名思惑六粗者智相相续相执取相计名字相起业相业系苦相也)。</p><p>　　【二不断相应染】不断即相续也谓于苦乐等境与心相应数数起念相续不断故名不断相应染即是六粗中第二相续相也。</p><p>　　【三分别智相应染】谓能分别世间出世间诸法染净故云智也此智分别亦是法执与心相应故名分别智相应染即是六粗中第一智相也。</p><p>　　【四现色不相应染】现色者谓依根本无明熏动净心令现境界之相虽现境界之相而根本无明最极微细不与心王心所相应故名不相应染即是三细中第三现相也(根本无明者谓其能生见思等惑也心王者即第<a href=\"/remen/bashi.html\" class=\"keylink\" target=\"_blank\">八识</a>也心所者受想行也三细者业相转相现相也)。</p><p>　　【五能见心不相应染】能见心者谓根本无明动故能令心有所见虽令心有所见而不与心王心所相应故名不相应染即是三细中第二转相也。</p><p>　　【六根本业不相应染】根本业者即根本无明也谓以无明力故不觉心动动即成业虽动成业而不与心王心所相应故名不相应染即是三细中第一业相也。</p><p>　　六着心(出华严孔目并演义钞)</p><p>　　【一贪着心】引取之心为贪谓于六尘等顺情之境引取无厌恋着不舍故名贪着心(六尘者色尘声尘香尘味尘触尘法尘也)。</p><p>　　【二爱着心】贪取之心为爱谓于六尘等顺情之境而生爱欲恋着不舍故名爱着心。</p><p>　　【三瞋着心】忿怒之心为瞋谓于一切违情之境即起忿怒不能舍去故名瞋着心。</p><p>　　【四痴着心】迷惑之心为痴谓于一切事理诸法无所明了妄生邪见执着不舍故名痴着心。</p><p>　　【五欲着心】乐取之心为欲谓于可爱之境而起乐欲恋着不舍故名欲着心。</p><p>　　【六慢着心】自恃轻他之心为慢谓自恃种姓高贵有多才能轻蔑于他不能舍去故名慢着心。</p><p>　　六相应想(出大集法门经)</p><p>　　【一眼相应想】谓眼根对色时与识相应而起想念是名眼相应想。</p><p>　　【二耳相应想】谓耳根闻声时与识相应而起想念是名耳相应想。</p><p>　　【三鼻相应想】谓鼻根闻香时与识相应而起想念是名鼻相应想。</p><p>　　【四舌相应想】谓舌根尝味时与识相应而起想念是名舌相应想。</p><p>　　【五身相应想】谓身根觉触时与识相应而起想念是名身相应想。</p><p>　　【六意相应想】谓意根分别诸法之时与识相应而起想念是名意相应想。</p><p>　　六种散乱(出阿毗达磨杂集论)</p><p>　　【一<a href=\"/remen/zixing.html\" class=\"keylink\" target=\"_blank\">自性</a>散乱】谓五识自性驰逐外缘乖于静定故名自性散乱(五识者眼识耳识鼻识舌识身识也)。</p><p>　　【二外散乱】谓正修善时于五欲境上其心驰散不能寂静故名外散乱(五欲者色欲声欲香欲味欲触欲也)。</p><p>　　【三内散乱】谓<a href=\"/foxue/changshi/153408.html\" class=\"keylink\" target=\"_blank\">修定</a>时发起沉掉及于诸尘而生味着退失静定故名内散乱(沉掉者沉即昏沉掉即掉举谓动散也)。</p><p>　　【四相散乱】谓欲令他人信己有德诈见修善之相由此<a href=\"/remen/yinyuan1.html\" class=\"keylink\" target=\"_blank\">因缘</a>所修善法渐更退失故名相散乱。</p><p>　　【五粗重散乱】谓修善法时起我我所执及我慢等邪见由此邪执粗重力故所修善法永不清净是名粗重散乱(我者于色受想行识五阴中计有我也我所者即色身及财宅眷属也)。</p><p>　　【六作意散乱】谓或依余乘或依余定作意修习不能证悟发起散乱是名作意散乱(余乘者谓人天乘也余定者谓世间禅定也)。</p><p>　　六粗相(出起信论)</p><p>　　六粗谓由业转现三细而生故名六粗(业转现即第八藏识中初起之三相以其微细故名三细也)。</p><p>　　【一智相】谓依三细中第三境界相不了自心所现妄起分别染净之相于净境则爱于染境则不爱是名智相(境界相即二细中之现相也)。</p><p>　　【二相续相】谓依前智相分别于爱境则生乐于不爱境则生苦觉心起念相应不断是名相续相。</p><p>　　【三执取相】谓依前相续缘念苦乐等境心起着故是名执取相。</p><p>　　【四计名字相】谓依前妄执分别假名言说之相是名计名字相(假名者虚假之名谓依前执取相上更立假名也已上四相皆论起惑)。</p><p>　　【五起业相】谓依前名字执取生着迼种种业是名起业相。</p><p>　　【六业系苦相】苦即生死之苦也谓业系缚则有生死逼迫之苦不得自在是名业系苦相。</p><p>　　六种俱生惑(出大乘百法明门论)</p><p>　　惑即昏迷不了之义谓贪瞋等惑与身俱生故名俱生惑。</p><p>　　【一贪惑】谓于五尘顺情境上引取无厌昏迷不了是名贪惑(五尘者色尘声尘香尘味尘触尘也)。</p><p>　　【二嗔惑】谓于五尘违情境上忿怒暴起昏迷不了是名嗔惑。</p><p>　　【三痴惑】谓于一切事理之法无所分别颠倒妄执起诸邪见昏迷不了是名痴惑。</p><p>　　【四慢惑】谓我能他不能我解他不解因此起轻慢心凌傲于人昏迷不了是名慢惑。</p><p>　　【五疑惑】谓无正信之心于正法中犹豫无决昏迷不了是名疑惑。</p><p>　　【六觉惑】谓无正知正见而于五尘之境常起恶觉染爱生着昏迷不了是名觉惑。</p><p>　　六欲(出释禅波罗蜜次第法门)</p><p>　　【一色欲】谓若见青黄赤白及男女等色无智愚人不知其患心生贪着是名色欲。</p><p>　　【二形貌欲】谓若见端容羙貌无智愚人不知其患心生贪着是名形貌欲。</p><p>　　【三威仪姿态欲】谓若见行步轻徐举止详缓扬眉顿脸含笑娇盈无智愚人不知其患便生爱染是名威仪姿态欲。</p><p>　　【四言语音声欲】谓若闻巧言美语称情适意音声清雅歌咏赞叹无智愚人不知其患便生爱着是名言语音声欲。</p><p>　　【五细滑欲】谓男女身分软细滑泽等无智愚人不知其患耽染没溺是名细滑欲。</p><p>　　【六人相欲】谓若男若女必得所爱之人互相贪染是名人相欲。</p><p>　　六烦恼(出瑜伽师地论)</p><p>　　谓贪瞋等昏烦之法恼乱心神名为烦恼。</p><p>　　【一贪烦恼】贪即贪爱谓于五欲顺情等境求而未获爱而不舍以不舍故便起烦恼故名贪烦恼(五欲者色欲声欲香欲味欲触欲也)。</p><p>　　【二瞋烦恼】谓于五欲违情等境即起瞋恚忿恨缠结记忆在心而生烦恼故名瞋烦恼。</p><p>　　【三慢烦恼】慢即轻慢谓自任其能轻凌于他起不敬心傲慢结缚而生烦恼故名慢烦恼。</p><p>　　【四无明烦恼】谓于一切诸法无所明了故曰无明以不了故起贪瞋痴等烦恼故名无明烦恼。</p><p>　　【五疑烦恼】犹豫不决为疑谓因前无明不了即起疑惑以乱真心或是或非或善或恶展转缠结而生烦恼故名疑烦恼。</p><p>　　【六不正见烦恼】谓因前疑心不了所见不正以不正故遂起邪见含藏结缚而生烦恼故名不正见烦恼。</p></div>"
},{
    "title": "大明三藏法数卷第二十一",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第二十一　　　　碣三</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　六触生爱(出阿毗达磨发智论)</p><p>　　触即触着亦对也。</p><p>　　【一眼触生爱】谓眼能触对一切<a href=\"/remen/shijian.html\" class=\"keylink\" target=\"_blank\">世间</a>所有青黄赤白等种种之色贪爱不舍是名眼触生爱。</p><p>　　【二耳触生爱】谓耳能触对一切世间所有丝竹歌咏等种种之声贪爱不舍是名耳触生爱。</p><p>　　【三鼻触生爱】谓鼻能触对一切世间所有栴檀沉水等种种之香贪爱不舍是名鼻触生爱。</p><p>　　【四舌触生爱】谓舌能触对一切世间所有珍羞美馔等种种之味贪爱不舍是名舌触生爱。</p><p>　　【五身触生爱】谓身能触对男女身分柔软细滑及世间所有种种上妙衣服等贪爱不舍是名身触生爱。</p><p>　　【六意触生爱】谓意能触对一切世间所有色声香味触等种种之法贪爱不舍是名意触生爱。</p><p>　　六垢法(出华严孔目并显宗论)</p><p>　　垢秽也谓此六法皆能秽污真心故名为垢。</p><p>　　【一诳】诳虚妄也谓以不实之言欺己欺人也。</p><p>　　【二謟】謟佞也谓以巧言取悦于人使其亲厚于己也。</p><p>　　【三憍】憍慢也谓重己轻人而无谦让之德也。</p><p>　　【四恼】恼侵挠也谓其无利乐之行常怀侵挠之心使人不安其所也。</p><p>　　【五恨】恨怨恨也谓有一言忤意即起瞋忿之心常怀怨恨也。</p><p>　　【六害】害伤害也谓无慈悯之心而行??毒之行伤害于物也。</p><p>　　六漏(出大乘阿毗达磨杂集论)</p><p>　　漏即失也落也谓因<a href=\"/remen/fannao.html\" class=\"keylink\" target=\"_blank\">烦恼</a>惑业漏落<a href=\"/remen/sanjie.html\" class=\"keylink\" target=\"_blank\">三界</a><a href=\"/remen/shengsi.html\" class=\"keylink\" target=\"_blank\">生死</a>也(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【一漏<a href=\"/remen/zixing.html\" class=\"keylink\" target=\"_blank\">自性</a>】谓六根对于六尘而起贪瞋痴等烦恼诸惑由惑造业遂招三界生死是则惑自性业为有漏之因是名漏自性(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【二漏相属】谓有漏之法属心心所及眼等诸根相应而有是名漏相属(心心所者心即<a href=\"/remen/diliushi.html\" class=\"keylink\" target=\"_blank\">第六识</a>心心所即受想行也)。</p><p>　　【三漏所缚】谓有漏善<a href=\"/remen/faxiang.html\" class=\"keylink\" target=\"_blank\">法相</a>续不断招后世生是名漏所缚(有漏善法即<a href=\"/remen/tianren.html\" class=\"keylink\" target=\"_blank\">天人</a>所修<a href=\"/remen/wujie.html\" class=\"keylink\" target=\"_blank\">五戒</a>十善等法也)。</p><p>　　【四漏所随】谓如在欲界天<a href=\"/remen/rensheng.html\" class=\"keylink\" target=\"_blank\">人生</a>死中亦为余界诸有漏法之所随逐是名漏所随(余界者即十界中修罗界饿鬼界畜生界<a href=\"/remen/diyu.html\" class=\"keylink\" target=\"_blank\">地狱</a>界也)。</p><p>　　【五漏随顺】谓虽为有漏烦恼所随然能顺于正道决择对治建立无漏是名漏随顺(无漏者谓不漏落三界生死也)。</p><p>　　【六漏种类】谓阿罗汉现世惑业虽已断尽尚余有漏<a href=\"/remen/wuyun.html\" class=\"keylink\" target=\"_blank\">五蕴</a>之身亦由前世烦恼所起是名漏种类(梵语阿罗汉华言无学五蕴者色蕴受蕴想蕴行蕴识蕴也)。</p><p>　　依正无碍六句(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　依谓依报即世间国土也为身所依故名依报正谓正报即<a href=\"/remen/wuyin.html\" class=\"keylink\" target=\"_blank\">五阴</a>身也正由业力感报此身故名正报既有能依之身即有所依之土故国土亦名报也<a href=\"/remen/liudao.html\" class=\"keylink\" target=\"_blank\">六道</a><a href=\"/remen/zhongsheng.html\" class=\"keylink\" target=\"_blank\">众生</a>因有漏业而感生死之身即依秽恶国土而住诸佛菩萨因无漏清净业而感法性之身即依清净国土而住今云依正无碍者盖言诸佛居常寂光土而于果后示现下三国土及九界身化诸众生以不思议<a href=\"/remen/shentong.html\" class=\"keylink\" target=\"_blank\">神通</a>之力或身中现土土中现身身土<a href=\"/remen/yuanrong.html\" class=\"keylink\" target=\"_blank\">圆融</a>变现<a href=\"/remen/zizai.html\" class=\"keylink\" target=\"_blank\">自在</a>故名依正无碍(五阴者色阴受阴想阴行阴识阴也六道者天道人道修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a>地狱道也有漏业者谓六道众生由所作业漏落生死也无漏业者谓二乘菩萨由修<a href=\"/remen/jiedinghui.html\" class=\"keylink\" target=\"_blank\">戒定慧</a>清净之业不漏落生死也常寂光土者常即法身寂即<a href=\"/remen/jietuo.html\" class=\"keylink\" target=\"_blank\">解脱</a>光即<a href=\"/remen/banruo.html\" class=\"keylink\" target=\"_blank\">般若</a>也下三国土者同居土方便上实报土以对上常寂光土故云下也九界者菩萨界缘觉界声闻界天界人界阿修罗界饿鬼界畜生界地狱界也)。</p><p>　　【一依内现依】依内现依者谓于一国土复现一切国土也如成就品偈云一一尘中难思刹随众生心普现前一切刹海靡不周如是方便无差别是也(刹梵语具云刹摩华言土田今略言刹即国土也)。</p><p>　　【二正内现正】正内现正者谓于一身中复现一切身也如僧只品偈云于一微细毛端处有不可说诸普贤如一毛端一切尔如是乃至遍法界是也。</p><p>　　【三正内现依】正内现依者谓于一身中复现一切国土也如经偈云于一微细毛孔中不可说刹次第入毛孔能受彼诸刹诸刹不能遍毛孔是也。</p><p>　　【四依内现正】依内现正者谓于一切国土复现一切身也如现相品偈云一切刹土微尘数常现身云悉充满普为众生放大光各雨法雨称其心是也。</p><p>　　【五依内现依正】依内现依正者谓于国土微尘中现无数<a href=\"/remen/foshen.html\" class=\"keylink\" target=\"_blank\">佛身</a>复现一切佛刹如现相品偈云一一尘中无量身复现种种<a href=\"/remen/zhuangyan.html\" class=\"keylink\" target=\"_blank\">庄严</a>刹是也。</p><p>　　【六正中现正依】正中现正依者谓于自身中即现诸佛之身复现诸佛国土如成就品偈云一切刹土入我身所住诸佛亦复然汝应观我诸毛孔我今示汝佛境界是也(所住诸佛即现正也示佛境界即现依也)。</p><p>　　六种震动(出华严经?)</p><p>　　六种震动者动起涌三种是形震吼击三种是声于形声中各举一种故言震动六种中复各有三相遂成十八种震动之相也。</p><p>　　【一动】动者摇飏不安之谓动有三相一方独动名动四方俱动名遍动八方齐动名普遍动。</p><p>　　【二起】起者自下渐高之谓起有三相一方独起名起四方俱起名遍起八方齐起名普遍起。</p><p>　　【三涌】涌者忽然腾举之谓涌有三相一方独涌名涌四方俱涌名遍涌八方齐涌名普遍涌。</p><p>　　【四震】震者隐隐出声之谓震有三相一方独震名震四方俱震名遍震八方齐震名普遍震。</p><p>　　【五吼】吼者雄声猛烈之谓吼有三相一方独吼名吼四方俱吼名遍吼八方齐吼名普遍吼。</p><p>　　【六击】击者砰磕发响之谓击有三相一方独击名击四方俱击名遍击八方齐击名普遍击(砰披萌切磕克合切水激石曰砰石相筑曰磕)。</p><p>　　六种动相(出大乘同性经并大智度论)</p><p>　　相即涌没之相涌谓涌起没谓隐没也以东西南北中边互而言之故有六种焉亦名六种震动。</p><p>　　【一东涌】谓于世界东方而涌也。</p><p>　　【二西没】谓于世界西方而没也。</p><p>　　【三南涌】谓于世界南方而涌也。</p><p>　　【四北没】谓于世界北方而没也。</p><p>　　【五中涌】谓于世界中间而涌也。</p><p>　　【六边没】谓于世界边际而没也。</p><p>　　六根(出首<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　根即能生之义谓六根能生六识故名六根。</p><p>　　【一眼根】谓眼能于色境尽见诸色瑜伽论云能观众色是也。</p><p>　　【二耳根】谓耳能??闻众声瑜伽论云数由此故声至能闻是也。</p><p>　　【三鼻根】谓鼻能嗅闻香气瑜伽论云数由此故能嗅于香是也。</p><p>　　【四舌根】谓舌能尝于食味瑜伽论云能尝众味数发言论是也。</p><p>　　【五身根】谓身为诸根之所依止瑜伽论云诸根积聚是也。</p><p>　　【六意根】谓意于五尘境界若好若恶悉能分别也(五尘者色尘声尘香尘味尘触尘也)。</p><p>　　六根<a href=\"/remen/gongde.html\" class=\"keylink\" target=\"_blank\">功德</a>(出首楞严经)</p><p>　　六根功德者六根所具之功德也而此功德虽具于六根之内而涉乎世界而成故有一千二百之数量所谓世为迁流界为方位三世四方宛转十二流变三叠一十百千是也(三世者过去现在未来也四方者东西南北也宛转十二者以四方涉三世三世涉四方而成十二也流变三叠一十百千者乃以三世迁流变易之数而成三叠也初从三世涉于四方叠成十二之数一叠也又以此十二之数变一为十则叠成一百二十二叠也复以此一百二十之数变十为百则叠成一千二百三叠也故云流变三叠一十百千也)以此方世一千二百之数而成乎六根功德者盖由众生六根织妄相成世界相涉而所缘境量不出三世四方故也然此六根功德以体具言之则各有一千二百以了别功用言之则优劣全缺不同是故眼鼻身<a href=\"/remen/sangen.html\" class=\"keylink\" target=\"_blank\">三根</a>惟有八百功德耳舌意三根则具有一千二百也(织妄者根尘相织妄有诸相也)。</p><p>　　【一眼根八百功德】谓众生一身方位具前后左右四方若以一千二百功德定其数量则四方各具三百之数共成一千二百今眼根惟八百者以眼但能见前方三百左右各二百五十共成八百之数也所谓三分言功一分无德故知眼根惟八百功德。</p><p>　　【二耳根千二百功德】谓耳能周??随彼声之动处虽则有近有远耳若静??则十方无遗故知耳根<a href=\"/remen/yuanman.html\" class=\"keylink\" target=\"_blank\">圆满</a>一千二百功德。</p><p>　　【三鼻根八百功德】谓鼻能嗅闻通出入息息出则能取香息入则能闻香出入之中无能故曰而阙中交所谓三分言功而缺中交一分之德故知鼻根惟八百功德。</p><p>　　【四舌根千二百功德】谓舌能宣扬世间出世间一切诸法言说虽有限量其理则无穷尽此怚论其言说不论尝味以其尝味之功劣言说之德胜故知舌根圆满一千二百功德。</p><p>　　【五身根八百功德】谓身能觉触了知逆顺苦乐之境以其与物合时则有知觉与物相离则不知觉所谓三分言功一分无德故知身根惟八百功德。</p><p>　　【六意根千二百功德】谓意根静默一切世间法出世间法无不包容故知意根圆满一千二百功德(世间法即人天所修之法出世间法即三乘人所修之法)。</p><p>　　六根互用(出楞严经)</p><p>　　六根互用者谓眼等六根更互而有其用也如<a href=\"/remen/niepan.html\" class=\"keylink\" target=\"_blank\">涅盘</a>经云如来一根则能见色闻声嗅香别味觉触知法一根既尔余根亦然此真六根互用也若据<a href=\"/fojing/miaofalianhuajing/\" class=\"keylink\" target=\"_blank\">法华经</a>法师功德品中所明谓人以持经力故得胜根用虽未入初地亦能一根具五根用此相似六根互用也若此言阿那律陀无目而见等为六根互用者经云不由前尘所起知见明不循根寄根明发由是六根互相为用是也(明不循根者谓真妙觉明不循根境即不逐缘生不因境起了然<a href=\"/remen/zijue.html\" class=\"keylink\" target=\"_blank\">自觉</a>也寄根明发者谓真妙觉明不依根尘而始显发特寄于根尘而显发耳由此寄故互相为用也)。</p><p>　　【一阿那律陀无目而见】梵语阿那律陀华言如意谓其于过去世以一食施辟支佛感九十一劫受如意乐增一阿含经云佛在给孤独园为众<a href=\"/remen/shuofa.html\" class=\"keylink\" target=\"_blank\">说法</a>那律于中眠睡佛以偈呵曰咄咄何为睡螺蛳蚌蛤类一睡一千年不闻佛名字那律闻已达晓不眠遂失眼根获天眼通观三千世界犹如掌果故云无目而见(辟支梵语具云辟支迦罗华言缘觉掌果者掌中之果也)。</p><p>　　【二?难陀龙无耳而??】梵语?难陀华言善<a href=\"/remen/huanxi.html\" class=\"keylink\" target=\"_blank\">欢喜</a>谓其能护国土雨泽以时瓶沙王年为一会以报之百姓闻皆欢喜故也以其无耳能??故云无耳而??(梵语瓶沙又云频婆娑罗华言模实以身模充实也)。</p><p>　　【三殑伽神女非鼻闻香】梵语殑伽华言天堂来河名谓此河源自雪山顶无热恼池流出故也此女即主河之神遂以为名以其无鼻能闻故云非鼻闻香。</p><p>　　【四憍梵钵提异舌知味】梵语憍梵钵提华言牛呞法华文句云昔五百世曾为牛王牛若食后常事虚噍盖其余报未除舌尝味时亦事虚噍故人称为牛呞以其异舌而能尝味故云异舌知味。</p><p>　　【五舜若多神无身觉触】梵语舜若多华言<a href=\"/remen/xukong.html\" class=\"keylink\" target=\"_blank\">虚空</a>即主空神也纂要云但无粗相之身亦有微妙之色经云如来光中映令暂现其质如风以其无身而能知触故云无身觉触。</p><p>　　【六摩诃<a href=\"/remen/jiaye.html\" class=\"keylink\" target=\"_blank\">迦叶</a>圆明了知不因心念】梵语摩诃迦叶华言大饮光谓其修灭尽定意根已灭虽灭意根而能了知一切诸法故云圆明了知不因心念(灭尽定者受想心灭身证此定也)。</p><p>　　龟藏六(出法句譬喻经)</p><p>　　佛在世时有一道人在河边树下学道十二年中想念不除六根贪染曾无宁息不能入道佛知其可度化作沙门至彼寄宿须?月明有龟从河中出来至??下复有水狗饥行求食便欲啖龟龟乃缩其头尾及与四足藏于甲中遂不能啖于是道人问沙门曰此龟有护命之铠水狗不能加害沙门答云吾念世人不如此龟不知<a href=\"/remen/wuchang.html\" class=\"keylink\" target=\"_blank\">无常</a>放恣六情外魔得便即说颂曰藏六如龟防意如城慧与魔战胜则无患(六根者眼根耳根鼻根舌根身根意根也梵语沙门华言勤息六情即六根也)。</p><p>　　【一头喻眼】头喻眼者谓龟以头藏于甲中以譬众生收摄眼根不令观色则不被一切色尘之所害也。</p><p>　　【二前左足喻耳】前左足喻耳者谓龟以前左足藏于甲中以譬众生收摄耳根不令闻声则不被一切声尘之所害也。</p><p>　　【三前右足喻鼻】前右足喻鼻者谓龟以前右足藏于甲中以譬众生收摄鼻根不令嗅香则不被一切香尘之所害也。</p><p>　　【四后左足喻舌】后左足喻舌者谓龟以后左足藏于甲中以譬众生[(冰-水+〡)*ㄆ]摄舌根不令尝味则不被一切味尘之所害也。</p><p>　　【五后右足喻身】后右足喻身者谓龟以后右足藏于甲中以譬众生[(冰-水+〡)*ㄆ]摄身根不令觉触则不被一切触尘之所害也。</p><p>　　【六尾喻意】尾喻意者谓龟以尾藏于甲中以譬众生[(冰-水+〡)*ㄆ]摄意根不令知法则不被一切法尘之所害也。</p><p>　　六识(出法界次第)</p><p>　　六识者眼耳鼻舌身意各有识也谓依五根能见五尘而为五识于五尘境而起分别为第六识。</p><p>　　【一眼识】谓眼根若对色尘即生眼识眼识生时但能见色而未起分别也。</p><p>　　【二耳识】谓耳根若对声尘即生耳识耳识生时但能闻声而未起分别也。</p><p>　　【三鼻识】谓鼻根若对香尘即生鼻识鼻识生时但能嗅香而未起分别也。</p><p>　　【四舌识】谓舌根若对味尘即生舌识舌识生时但能尝味而未起分别也。</p><p>　　【五身识】谓身根若对触尘即生身识身识生时但能觉触而未起分别也。</p><p>　　【六<a href=\"/remen/yishi.html\" class=\"keylink\" target=\"_blank\">意识</a>】谓意根若对法尘即生意识意识生时即能于五尘之境分别<a href=\"/remen/shane.html\" class=\"keylink\" target=\"_blank\">善恶</a>好丑也。</p><p>　　六种味(出阿毗达磨<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>)</p><p>　　谓凡调和饮食之味各有所宜无出此之六种虽进<a href=\"/remen/xiudao.html\" class=\"keylink\" target=\"_blank\">修道</a>行之人不尚于味然滋益色力亦由于此所谓身安则道隆故有六味之须也。</p><p>　　【一淡味】淡薄味也味之淡者是受诸味之体也。</p><p>　　【二咸味】碱盐味也其性润能滋于肌肤故味之调者必以盐为首。</p><p>　　【三辛味】辛辣味也其性热能暖腑脏之寒故味之辣者为辛。</p><p>　　【四酸味】酸酢味也其性凉能解诸味之毒故味之酢者为酸。</p><p>　　【五甘味】甘甜味也其性和能和脾胃故味之甜者为甘。</p><p>　　【六苦味】苦苦味也其性冷能解腑脏之热故味之冷者为苦。</p><p>　　六入(出法界次第)</p><p>　　入即趣入之义谓六根为六识所依能入六尘故名六入。</p><p>　　【一眼入】谓眼根为识所依能入于色故名眼入。</p><p>　　【二耳入】谓耳根为识所依能入于声故名耳入。</p><p>　　【三鼻入】谓鼻根为识所依能入于香故名鼻入。</p><p>　　【四舌入】谓舌根为识所依能入于味故名舌入。</p><p>　　【五身入】谓身根为识所依能入于触故名身入。</p><p>　　【六意入】谓意根分别五尘能入于法故名意入。</p><p>　　六尘(出涅盘经)</p><p>　　尘即染污之义谓能染污情识而使真性不能显发涅盘经中称此六尘名六大贼以能劫夺一切善法故也。</p><p>　　【一色尘】谓青黄赤白之色及男女形貌色等是名色尘。</p><p>　　【二声尘】谓丝竹环佩之声及男女歌咏声等是名声尘。</p><p>　　【三香尘】谓栴檀沉水饮食之香及男女身分所有香等是名香尘。</p><p>　　【四味尘】谓种种饮食肴膳美味等是名味尘。</p><p>　　【五触尘】触即着也谓男女身分柔软细滑及妙衣上服等是名触尘。</p><p>　　【六法尘】谓意根对前五尘分别好丑而起善恶诸法是名法尘。</p><p>　　六种力(出增一阿含经)</p><p>　　【一小儿啼为力】谓小儿欲有所求不能言语唯事啼哭故名小儿啼为力。</p><p>　　【二女人瞋为力】谓女人柔弱有所争说必依瞋恚而起故名女人瞋为力。</p><p>　　【三沙门忍为力】梵语沙门华言勤息谓沙门常以忍辱为心而能御诸恶境无所瞋恚故名沙门忍为力。</p><p>　　【四国王憍慢为力】谓国土威势尊重天下归伏故名国王憍慢为力。</p><p>　　【五罗汉专精为力】罗汉梵语具云阿罗汉华言无学谓罗汉<a href=\"/remen/xiuxing.html\" class=\"keylink\" target=\"_blank\">修行</a><a href=\"/remen/jingjin.html\" class=\"keylink\" target=\"_blank\">精进</a>勇猛心不放逸故名罗汉专精为力。</p><p>　　【六诸佛慈悲为力】佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉谓佛运慈悲之心弘益一切众生无所障碍故名诸佛慈悲为力。</p><p>　　六种梦(出华严经随?演义钞)</p><p>　　【一正梦】正梦者谓内心无所感动而自形于梦也。</p><p>　　【二噩梦】噩梦者谓因内心有所惊愕而形于梦也(噩韵会作愕)。</p><p>　　【三思梦】思梦者谓因内心有所思惟而形于梦也。</p><p>　　【四窹梦】窹梦者谓因昼有所见夜则形于梦也。</p><p>　　【五喜梦】喜梦者谓因内心有所欣喜而形于梦也。</p><p>　　【六惧梦】惧梦者谓因内心有所怖惧而形于梦也。</p><p>　　六种身风(出显宗论)</p><p>　　【一入息风】谓诸众生处胎??位时先于?中有业风起穿身成冗如藕根茎复有外风渐从口鼻相续而入名入息风。</p><p>　　【二出息风】谓入息风适至身内有风续出名出息风。</p><p>　　【三发语风】谓风从脐中生<a href=\"/remen/liuzhuan.html\" class=\"keylink\" target=\"_blank\">流转</a>冲喉鼓动唇舌由此势力而能发声名发语风。</p><p>　　【四除弃风】谓有别风蠲内秽物心生苦受欲除弃之以风引出因此风力令身安稳名除弃风。</p><p>　　【五随转风】谓有别风遍随身支诸毛孔转名随转风。</p><p>　　【六动身风】谓身动转皆属于风名动身风。</p><p>　　舍由六缘(旧名舍心由六出俱舍论)</p><p>　　【一由受心断坏故舍】谓心先受一切恶法今或得戒得定作是念言我从今时弃先所受是名由受心断坏故舍。</p><p>　　【二由势力断坏故舍】谓由净信力故烦恼势力自然断坏如弓放箭势力尽时便止是名由势力断坏故舍。</p><p>　　【三由作业断坏故舍】谓如所受恶法作诸恶业由改悔故后更不作是名由作业断坏故舍。</p><p>　　【四由事物断坏故舍】谓所施诸物及所施为等事皆悉断坏无常是名由事物断坏故舍。</p><p>　　【五由<a href=\"/remen/shouming.html\" class=\"keylink\" target=\"_blank\">寿命</a>断坏故舍】谓所依寿命有断坏故是名由寿命断坏故舍。</p><p>　　【六由善根断坏故舍】谓起加行断坏欲界一切非色善法是名由善根断坏故舍(非色善法者谓非色界善法乃欲界之善法根断即上生色界也)。</p><p>　　六种论(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　谓决择是非议论得失故名为论。</p><p>　　【一言论】谓以一切言说决择是非辩论得失故名言论。</p><p>　　【二尚论】尚高也尊也谓世间一切事理随所尊尚随所应闻决择是非辩论得失故名尚论。</p><p>　　【三诤论】诤止也谓以言论互止其失也或因诸欲更相侵夺而起或因身口恶行互相讥毁而起或因有无等见彼此执着而起皆由未离欲界贪瞋痴惑坚执缚着更相发忿而起斗诤兴种种论故名诤论。</p><p>　　【四毁谤论】谓人怀恨发愤或以粗恶语或以不逊语或以不实语等更相毁谤故名毁谤论。</p><p>　　【五顺正论】谓人随顺<a href=\"/remen/zhengfa.html\" class=\"keylink\" target=\"_blank\">正法</a>为诸众生研究义理决择是非令断疑惑故名顺正论。</p><p>　　【六教导论】教即教训导即导引谓决择是非辩论得失教导于人令其开悟真实之智心未定者令心得定心已定者令得解脱故名教导论。</p><p>　　僧用六物(出僧只律并翻译名义)</p><p>　　【一僧伽??】梵语僧伽??华言合又云重谓割之合成而重叠也此衣于说法时着。</p><p>　　【二郁多罗僧】梵语郁多罗僧华言上着衣谓加于安陀会之上也此衣于入众礼诵时着。</p><p>　　【三安陀会】梵语安陀会华言中宿衣谓于宿睡及作务时着。</p><p>　　【四漉水囊】会正记云西方用白?东土宜用密绢若是生绢小虫直过可取熟绢为之此护生之具故<a href=\"/remen/biqiu.html\" class=\"keylink\" target=\"_blank\">比丘</a>用之(梵语比丘华言乞士)。</p><p>　　【五钵多罗】梵语钵多罗华言应器发轸钞云应法之器也谓体色量三者皆须与法相应体有二泥及铁也色者熏作黑赤色或孔雀咽色鸽色量者大受三斗小受一斗半故名应器。</p><p>　　【六尼师坛】梵语尼师坛华言坐具或云坐衣业?云长四尺广三尺是也。</p><p>　　七佛(出翻义名义)</p><p>　　七佛者谓过去庄严劫中三佛现在贤劫中四佛也(劫梵语具云劫波华言分别时节庄严劫者谓此劫中多所庄严也贤劫者谓此劫卜多贤人也)。</p><p>　　【一毗婆尸佛】梵语毗婆尸华言有四以其如月圆智满则云遍见魄尽惑亡则云净观既圆且净则云胜观胜见是为七佛之首也。</p><p>　　【二尸弃佛】梵语尸弃华言火又云持髻谓无分别智最为尊上处于心顶也过毗婆尸佛三十劫后而成正觉(无分别智者即根本智谓为众智之本也)。</p><p>　　【三毗舍浮佛】梵语毗舍浮华言遍一切自在谓烦恼断尽于一切处无不自在而为庄严劫中千佛之最后一佛也(烦恼者无明也)。</p><p>　　【四拘留孙佛】梵语拘留孙华言所应断谓断一切烦恼永尽无余于贤劫中第九减劫人寿减至六万岁时出世<a href=\"/remen/chengfo.html\" class=\"keylink\" target=\"_blank\">成佛</a>为千佛首。</p><p>　　【五俱那含牟尼佛】梵语俱那含牟尼华言金寂谓金则明现寂则无碍也大智度论又名迦那迦牟尼华言金仙人谓身金色故也人寿减至四万岁时于阎浮提出世成佛(梵语阎浮提华言胜金洲)。</p><p>　　【六迦叶佛】迦叶梵语具云迦叶波华言饮光谓身光显赫能饮蔽一切光明故也人寿减至二万岁时出世成佛。</p><p>　　【七释迦牟尼佛】梵语释迦牟尼华言能仁寂默能仁是姓寂默是字以寂默故不住生死以能仁故不住涅盘悲智双运利物无穷故立此号也人寿减至一百岁时出世为贤劫中第四佛。</p><p>　　婆伽婆七义(出涅盘经)</p><p>　　婆伽婆者总万德至极之名也经云婆伽婆具此七义不翻华言者多含义故即五种不翻之一也(五种不翻者秘密不翻多含义不翻此方无不翻顺古不翻生善不翻)。</p><p>　　【一能破烦恼】破者裂断也烦恼者昏烦之法恼乱心神也谓如来断诸烦恼乃至无明之惑净尽无余故云能破烦恼。</p><p>　　【二能成就诸善法】谓如来于往昔<a href=\"/remen/wuliangjie.html\" class=\"keylink\" target=\"_blank\">无量劫</a>中恭敬父母和尚诸师上座乃至修行<a href=\"/remen/liudu.html\" class=\"keylink\" target=\"_blank\">六度</a>四无量等一切善法故云能成就诸善法(劫梵语具云劫波华言分别时节六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四精进五<a href=\"/remen/chanding.html\" class=\"keylink\" target=\"_blank\">禅定</a>六<a href=\"/remen/zhihui.html\" class=\"keylink\" target=\"_blank\">智慧</a>也四无量者慈无量悲无量喜无量舍无量之四心也)。</p><p>　　【三善解诸法义】谓如来于无量劫中修习信进念定慧善根常为法利不为食利若读若诵而于诸法义理无不通达晓了故云善解诸法义(信进念定慧名为五根亦名五力谓信则信于正道助道之法进则于正助之道精进勤修也念则观想思念正助之道也定则摄心在定慧则内性自照也)。</p><p>　　【四有大功德无能胜】谓如来于无量劫常修出世间心及<a href=\"/remen/chujia.html\" class=\"keylink\" target=\"_blank\">出家</a>心无为之心无诤讼心而能成就无上大<a href=\"/remen/putixin.html\" class=\"keylink\" target=\"_blank\">菩提心</a>故云有大功德无能胜(梵语<a href=\"/remen/puti.html\" class=\"keylink\" target=\"_blank\">菩提</a>华言道)。</p><p>　　【五有大名闻遍十方】谓如来能具十力四无所畏常乐我净之德<a href=\"/remen/daqianshijie.html\" class=\"keylink\" target=\"_blank\">大千世界</a>无不闻知故云有大名闻遍十方也(十力者是处非处智力过现未来业报智力诸禅解脱<a href=\"/remen/sanmei.html\" class=\"keylink\" target=\"_blank\">三昧</a>智力诸根胜劣智力种种解智力种种界智力一切至处道智力天眼无碍智力<a href=\"/remen/suming.html\" class=\"keylink\" target=\"_blank\">宿命</a>无漏智力永断习气智力也四无所畏者一切智无所畏漏尽无所畏说障道无所畏说尽苦道无所畏也常乐我净者不迁不变名常离生死苦名乐自在名我惑尽名净也)。</p><p>　　【六能种种大惠施】谓如来于无量劫中常为众生而行布施乃至衣服珍宝头目髓脑无所吝惜故云能种种大惠施。</p><p>　　【七无量阿僧只劫吐女根】梵语阿僧只劫华言无数时吐者不受之义即出离也谓如来于初阿僧只劫尸弃佛时已离女身永不复受故云吐女根也(梵语尸弃华言火又云持髻)。</p><p>　　如来七胜事(出优婆塞戒经)</p><p>　　【一身胜】谓如来身真金色相好光明而自庄严一切无比众生乐见无有厌足是名身胜。</p><p>　　【二法住胜】谓如来既于诸法自得利益住于真<a href=\"/remen/rufa.html\" class=\"keylink\" target=\"_blank\">如法</a>位又复怜愍一切众生皆欲令其安住于此与己无异是名法住胜(真如法位者谓一切诸法皆以真如理性而为位也)。</p><p>　　【三智胜】谓如来所具智慧无量无边非诸声闻缘觉所及是名智胜。</p><p>　　【四具足胜】谓如来于行命戒见四者无不具足非诸声闻缘觉所及是名具足胜(<a href=\"/remen/xingzhe.html\" class=\"keylink\" target=\"_blank\">行者</a>六度梵行即布施持戒忍辱精进禅定智慧也命者清净正命也戒者大小戒品也见者清净<a href=\"/remen/zhengjian.html\" class=\"keylink\" target=\"_blank\">正见</a>也)。</p><p>　　【五行处胜】谓如来所修百千三昧九种大禅一切胜行具足圆满非诸声闻缘觉菩萨所及是名行处胜(梵语三昧华言正定九种大禅者自性禅一切禅难禅一切门禅善人禅一切行禅除烦恼禅此世他世禅清净净禅也菩萨梵语具云菩提萨埵华言觉有情)。</p><p>　　【六不可思议胜】谓如来所有神通道力万行圆成诸法具足声闻缘觉菩萨不能测其少分是名不可思议胜。</p><p>　　【七解脱胜】解脱者离诸系缚自在无碍也谓如来一切烦恼惑业净尽无余自在无碍超胜一切故名解脱胜。</p><p>　　七种无上(出菩萨地持经)</p><p>　　【一身无上】谓如来以三十二相八十种好庄严其身世出世间无有超过其上是名身无上也(三十二相者足下安平相千辐轮相手指纤长相手足柔软相手足缦网相足跟满足相足趺高好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相<a href=\"/remen/fanyin.html\" class=\"keylink\" target=\"_blank\">梵音</a>深远相眼色如金精相眼睫如牛王相眉间白毫相顶肉髻成相也八十种好一指爪狭长二手足指圆三手足各等无差四手足圆满五筋脉盘结六两踝深隐七行步正直八行步威容齐整九行步安平十行步有仪十一回身顾视十二支节殊胜十三骨节交结十四膝轮圆满十五隐处妙好十六身支润滑十七身容教肃十八身支坚固十九身支安定二十身相端严二十一身有圆光二十二腹形方正二十三脐深右旋二十四脐厚妙相二十五肌肤匀净二十六手掌充满二十七手文深长二十八唇色红润二十九面门圆满三十舌相长广三十一发声威震三十二音韵美妙三十三鼻高修直三十四诸齿方整三十五诸牙明洁三十六目广清净三十七眼相修广三十八眼睫齐整三十九双眉修长四十双眉绮靡四十一双眉高朗四十二耳厚修长四十三两耳相好四十四容仪端丽四十五额广圆满四十六身分殊胜四十七首发修长四十八首发香洁四十九首发齐整五十首发坚固五十一首发光滑五十二身分坚实五十三身体庄严五十四诸窍清净五十五身力充美五十六身相严好五十七面轮修广五十八颜貌舒泰五十九面颜光泽六十身支严净六十一毛孔出香六十二面门出香六十三首相妙好六十四身毛纤柔六十五法音圆辩六十六顶相高妙六十七指网分明六十八行不履地六十九神力自持七十威德远震七十一音声和雅七十二观机说法七十三一音演说七十四次第说法七十五等观有情七十六先观后作七十七相好具足七十八顶骨坚实七十九颜容奇妙八十胸臆妙好)。</p><p>　　【二道无上】谓如来以慈悲之道自利利他度脱无量无边诸天世人世出世间无有超过其上是名道无上也。</p><p>　　【三见无上】谓如来以正戒正见正威仪正命之法成就其身如此之见世出世间无有超过其上是名见无上也。</p><p>　　【四智无上】谓如来具法无碍智义无碍智辞无碍智乐说无碍智故能遍知一切诸法辩说融通了无凝滞世出世间无有超过其上是名智无上也(法无碍者谓通达诸法分别无滞也义无碍者谓了知诸法义理通达无滞也辞无碍者谓于诸法义理随顺众生为其演说也乐说无碍者谓随顺众生所乐闻法而为说也)。</p><p>　　【五神力无上】谓如来神通之力不可思议世出世间所有神力无有超过其上是名神力无上也。</p><p>　　【六断障无上】谓如来能断一切烦恼<a href=\"/remen/yezhang.html\" class=\"keylink\" target=\"_blank\">业障</a>永尽无余世出世间无有超过其上是名断障无上也。</p><p>　　【七住无上】谓如来本住大寂灭定而复有三种住一者住<a href=\"/remen/shengren.html\" class=\"keylink\" target=\"_blank\">圣人</a>之位二者多于天中住三者多于<a href=\"/remen/jingtu.html\" class=\"keylink\" target=\"_blank\">净土</a>中住世出世间无有超过其上是名住无上也。</p><p>　　如来有七种语(出涅盘经)</p><p>　　【一因语】谓如来于现在因中说未来果如云众生乐杀乃至乐行邪见以此为因是人当受地狱<a href=\"/remen/guobao.html\" class=\"keylink\" target=\"_blank\">果报</a>若不乐<a href=\"/remen/shasheng.html\" class=\"keylink\" target=\"_blank\">杀生</a>乃至不行邪见以此为因是人当受天人果报是名因语。</p><p>　　【二果语】谓如来于现在果中说过去因如云贫穷众生颜貌丑陋不得自在此之果报皆由是人前世<a href=\"/remen/pojie.html\" class=\"keylink\" target=\"_blank\">破戒</a>嗔妒无有惭愧之心而为其因若见众生多财巨富诸根完具威德自在此之果报皆由是人前世持戒布施精勤惭愧无有嗔妒之意而为其因是名果语。</p><p>　　【三<a href=\"/remen/yinguo.html\" class=\"keylink\" target=\"_blank\">因果</a>语】谓如来说众生现在六入触等之果乃由过去之业为因如来亦说六入触等能起惑业为未来之因而招未来之果是名因果语(六入者眼入色耳入声鼻入香舌入味身入触意入法也)。</p><p>　　【四喻语】谓如来说法为众生根钝非由譬喻则不能领解如师子王以喻佛身乃至大象王大龙王波利质多罗??七宝聚大海须弥山舡师导师若是等喻皆名喻语(梵语波利质多罗华言圆生以其枝叶四布也七宝者金银琉璃玻??砗磲玛瑙赤真珠也梵语须弥华言妙高)。</p><p>　　【五不应语】谓如来说法必依真俗二谛之理真则言一切法离性离相皆即中道俗则言世间出世间之法法法宛然不可断灭如是说者无不于理相应言不应者如云天地可合河不入海如是等说于理不应故名不应语。</p><p>　　【六世流布语】谓如来随顺众生凡所演说即同世间流布之语如说男女大小车乘房舍乃至城邑僧坊之类是名世流布语。</p><p>　　【七如意语】谓如来于诸众生凡所教诫悉如其意方便而说如云我所诃责毁禁之人令彼自责护持禁戒乃至说诸众生悉有<a href=\"/remen/foxing.html\" class=\"keylink\" target=\"_blank\">佛性</a>为令不放逸故之类是名如意语。</p><p>　　周行七步(出涅盘经)</p><p>　　周者周匝四方上下四维也经云如来于阎浮提林微尼园示现从毋摩耶而生生已即周行七步唱如是言我于天人阿修罗中最尊最上父母人天见已惊喜生希有心而诸人等谓是婴儿而我此身无量劫来久离是法如来身者即是法身非是肉血筋脉骨髓之所成立随顺世间众生法故示为婴儿也(梵语阎浮提华言胜金洲梵语林微尼或云蓝毗尼华言解脱处摩耶梵语具云摩诃摩耶华言大术佛母也梵语阿修罗华言无端正婴儿者小儿也劫梵语具云劫波华言分别时节)。</p><p>　　【一南行七步】南行七步者示现欲为无量众生作上<a href=\"/remen/futian.html\" class=\"keylink\" target=\"_blank\">福田</a>故也。</p><p>　　【二西行七步】西行七步者示现生尽永断老死是最后身故也。</p><p>　　【三北行七步】北行七步者示现已度诸有生死故也。</p><p>　　【四东行七步】东行七步者示为众生而作导首故也。</p><p>　　【五四维行七步】四维者东南东北西南西北也四维行七步者示现断灭种种烦恼四魔种性成于如来应正遍知故也(四魔者天魔阴魔死魔烦恼魔也正遍知者即如来十号之一也)。</p><p>　　【六上行七步】上行者谓升虚空而行也上行七步者示现不为不净之物之所染污犹如虚空故也。</p><p>　　【七下行七步】下行者谓从虚空而下也下行七步者示现法雨灭地狱火令彼众生受安隐乐为毁禁戒者示作霜雹而能净洗其故也。</p><p>　　华严七处说(出华严经随?演义钞)</p><p>　　华严者因行如华庄严果德也七处者佛说华严经之处也所谓人间三处即菩提场普光明殿逝多林天上四处即忉利天夜摩天兜率天他化天也。</p><p>　　【第一处菩提场】梵语菩提华言道谓佛在摩竭提国阿兰若菩提场中始成正觉于此处说如来依正果报法门共六品经一世主妙严品二如来现相品三普贤三昧品四世界成就品五<a href=\"/remen/huazang.html\" class=\"keylink\" target=\"_blank\">华藏</a>世界品六毗卢遮那品也(梵语摩竭提华言善胜又云无恼梵语阿兰若华言闲静处菩提场者如来成道之场也)。</p><p>　　【第二处普光明殿】普光明殿者谓其殿众宝所成光明映照也又佛于中说法普放光明故也此处凡三番聚会共说十八品经初于此处说十信等法门共六品经一如来名号品二<a href=\"/remen/sishengdi.html\" class=\"keylink\" target=\"_blank\">四圣谛</a>品三光明觉品四菩萨问明品五净行品六贤首品次于此处说等觉法门凡十一品经一十定品二十通品三十忍品四阿僧只品五寿量品六菩萨住处品七佛不思议品八十身相海品九如来随好光明品十普贤行品十一如来出现品后于此处说离世间法即经中离世间品也。</p><p>　　【第三处忉利天】梵语忉利华言三十三即须弥山顶帝释所居之处也此处说十住等法门共六品经一升须弥山品二山顶偈赞品三十住品四梵行品五<a href=\"/remen/faxin.html\" class=\"keylink\" target=\"_blank\">发心</a>功德品六明法品也(梵语须弥华言妙高帝释梵语释提桓因华言能天主今言帝释者华梵双举也)。</p><p>　　【第四处夜摩天】梵语夜摩华言善时谓此天时时唱快乐故也此处说十行等法门共四品经一升夜摩天品二夜摩偈赞品三十行品四十无尽藏品也。</p><p>　　【第五处兜率天】梵语兜率华言知足谓于五欲境上知止足故也此处说十<a href=\"/remen/huixiang.html\" class=\"keylink\" target=\"_blank\">回向</a>等法门共三品经一升兜率天品二兜率偈赞品三十回向品也(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【第六处他化天】他化者诸欲乐境不劳自化皆由余天所化而自在受用故也此处说十地法门即经中十地品也。</p><p>　　【第七处逝多林】梵语逝多华言胜林即给孤独园此处说入法界法门即经中入法界品也(给孤独园者即给孤长者买只陀太子之园以奉佛也)。</p><p>　　华严经题七字义(出华严经大?第三卷)</p><p>　　【一大】大即当体得名常遍为义谓旷兼无际体不变易竖穷三际横亘十方也(三际者即过去现在未来三世也)。</p><p>　　【二方】方即就法得名轨持为义谓双持体相十界常规能令一切众生师轨而生解也(双持体相者体即是性谓持性与相也十界者佛界菩萨界缘觉界声闻界天界人界修罗界饿鬼界畜生界地狱界也)。</p><p>　　【三广】广即从用得名包博为义谓称性而周用无有尽包容法界普遍十方也。</p><p>　　【四佛】佛即就人得名觉照为义谓觉斯玄妙开解一切悟大夜之重昏朗万法之幽邃也。</p><p>　　【五华】华即从喻得名感果严身为义谓行敷荣心华开觉万行圆成众德备体也。</p><p>　　【六严】严即功用得名资妆为义谓旷劫修成众法悉备资广大之体用妆真应之佛身也(劫梵语具云劫波华言分别时节)。</p><p>　　【七经】经即能诠得名贯摄为义谓蕴无穷之性相注无竭之涌泉贯玄凝之妙义摄无边之海会也。</p><p>　　观心释华严经题七字(出华严经?)</p><p>　　【一大是心体】大即常也遍也体即心体也谓此心体含容法界称性周遍平等广博不变不迁无外无际故云大是心体。</p><p>　　【二方是心相】方即方法相即轨持也谓无边法相恒沙性德皆由此心轨持含摄故云方是心相。</p><p>　　【三广是心用】广即包博用即业用也谓此心业用广博无际而能出生万法应用无尽故云广是心用。</p><p>　　【四佛是心果】佛即觉也果即菩提之果也谓能离诸烦恼觉了万法具一切智而得无上菩提乃是证此心之果非从外得故云佛是心果(梵语菩提华言道)。</p><p>　　【五华是心因】华即喻也因即行也谓以种种万行之因华皆由此心而能开觉故云华是心因。</p><p>　　【六严是心功】严即庄严功即功用也谓能以万行因华庄严法身果体皆由此心运用之功故云严是心功。</p><p>　　【七经是心教】经即能诠之名教即言量也谓于一文一句诸法众理行布圆融地位法门皆由此心诠量该通故云经是心教。</p><p>　　七种立题(出天台四教仪集注)</p><p>　　陏天台智者大师谓一<a href=\"/dazangjing/\" class=\"keylink\" target=\"_blank\">大藏经</a>题不出人法譬三者而已因以单复具足不同遂立为七种也。</p><p>　　【一单人立题】单人者如佛说阿弥陀等经是也谓释迦佛为能说之人阿弥陀佛为所说之人此经以两土果人立名故云单人立题(梵语释迦华言能仁梵语阿弥陀华言无量寿两土果人者释迦佛为娑婆国土之果人弥陀佛为极乐国土之果人也)。</p><p>　　【二单法立题】单法者如大般涅盘等经是也谓大般涅盘以法立名故云单法立题(梵语般涅盘华言灭度谓大患永灭<a href=\"/remen/chaodu.html\" class=\"keylink\" target=\"_blank\">超度</a>生死是究竟之法也)。</p><p>　　【三单譬立题】譬者比喻之义如梵网等经是也谓梵网以譬喻立名故云单譬立题(梵网者谓梵天宝网其目不同以譬<a href=\"/remen/jielv.html\" class=\"keylink\" target=\"_blank\">戒律</a>之目亦各各不同也)。</p><p>　　【四人法立题】人法者如文殊问般若等经是也谓文殊是人般若是法以二者合言故云人法立题(文殊梵语具云文殊师利华言妙德梵语般若华言智慧)。</p><p>　　【五法譬立题】法譬者如妙法莲华等经是也谓妙法是法莲华是譬以二者合言故云法譬立题。</p><p>　　【六人譬立题】人譬者如如来师子吼等经是也谓如来是人师子是譬以二者合言故云人譬立题。</p><p>　　【七具足立题】具足者如大方广佛华严等经是也谓大方广是法佛是人华严是譬也以三者具足故云具足立题。</p><p>　　法华七喻(出法华文句)</p><p>　　【一火宅喻】火譬众生五浊等苦宅譬三界谓三界众生为五浊八苦之所煎逼而不得安隐犹大宅被火所烧而不能安居故以火宅为喻也(五浊者劫浊见浊烦恼浊众生浊命浊也三界者欲界色界无色界也八苦者生苦老苦病苦死苦爱别离苦怨憎会苦求不得苦五阴盛苦也)。</p><p>　　【二穷子喻】谓二乘之人无大乘功德法财之所庄严犹贫穷之子缺乏衣食之资以活身命故以穷子为喻也(二乘者声闻乘缘觉乘也大乘功德法财者即六度万行也)。</p><p>　　【三药草喻】药草者譬三乘人根性也草有三种谓小草中草大草小草喻天人中草喻声闻缘觉大草喻藏教菩萨药草虽有大小不同若蒙云雨沾润皆得敷荣郁茂能治众病以喻三乘之人<a href=\"/remen/genqi.html\" class=\"keylink\" target=\"_blank\">根器</a>虽高下不同若蒙如来慈云法雨润泽则能成大医王普救群品故以药草为喻也(三乘者声闻乘缘觉乘菩萨乘也)。</p><p>　　【四化城喻】无而忽有名化防非御敌名城以喻涅盘能防见思之非御生死之敌也谓如有人欲至宝所而于中途退还有聪慧导师权化作城暂止息然后令其得至宝所以譬二乘之人初闻大教中即忘失流<a href=\"/remen/zhuansheng.html\" class=\"keylink\" target=\"_blank\">转生</a>死故<a href=\"/remen/shizun.html\" class=\"keylink\" target=\"_blank\">世尊</a>权设方便令其先断见思烦恼而暂证真空涅盘以为稣息然后到于究竟宝所故以化城为喻也(梵语涅盘华言灭度见思者谓意根对法尘起诸分别曰见眼耳鼻舌身五根对色声香味触五尘起诸贪爱曰思也宝所者喻实相之理即究竟大涅盘也)。</p><p>　　【五衣珠喻】衣珠者衣中之珠也谓如有人至亲友家醉酒而卧亲友即以宝珠系其衣内而不觉知自受贫苦后因亲友告言汝身衣内自有无价宝珠何为衣食乃至如是其人于是得珠受用无极以喻二乘之人昔于大通佛所曾下大乘之种因无明所覆不能觉了后因如来方便开示遂乃得证大乘之果利乐无穷故以衣珠为喻也。</p><p>　　【六髻珠喻】髻珠者轮王髻中之珠也轮王喻如来髻喻二乘权教珠喻一乘实理珠在髻中犹实理为权所隐也此谓如来于法华会上开权显实授记二乘而得作佛犹轮王解髻中之珠以与功臣故以此为喻也。</p><p>　　【七医子喻】医喻如来子喻三乘人也谓诸子无知饮他毒药心即狂乱父设方便令服好药以瘥其病此譬三乘之人信受权教不得正道如来设诸方便令服大乘法药速除苦恼无复众患故以医子为喻也。</p></div>"
},{
    "title": "大明三藏法数卷第二十二",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第二十二　　　　碣四</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　七处徴心(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　七处徴心者佛于楞严会上徴诘阿难心目所在之处也此由阿难遭摩登伽之幻术佛来文殊将咒往护提奖阿难归来佛所佛问其<a href=\"/remen/faxin.html\" class=\"keylink\" target=\"_blank\">发心</a><a href=\"/remen/chujia.html\" class=\"keylink\" target=\"_blank\">出家</a>之始阿难以见佛胜相而答佛遂徴其心目所在阿难答以目在外而心在内及佛徴其心不在内又计之在外如是展转穷逐徴诘至于无所着处使其妄心无所依止盖由阿难不知妙净明心遍一切处无在无不在而妄认缘尘分别影事以为心相佛欲破其<a href=\"/remen/wangxiang.html\" class=\"keylink\" target=\"_blank\">妄想</a>缘心显其妙净明体故有七处徴心之说也(梵语阿难华言庆喜梵语摩登伽华言本性文殊梵语具云文殊师利华言妙德)。</p><p>　　【一在内】在内者谓阿难因佛徴问心目所在阿难答云心居身内目在于外佛遂问云汝心若在身内则应先见身中心肝脾胃等物然后能见外境若不先见身中之物汝心岂在身内故云汝言觉了能知之心住在身内无有是处。</p><p>　　【二在外】在外者谓阿难被佛徴心非内则又计之于外故以灯光譬之谓<a href=\"/remen/zhongsheng.html\" class=\"keylink\" target=\"_blank\">众生</a>心在身外不见身中如灯光在室外不能照于室内也佛又问云汝心若在身外则身心两异各不相知若相知者云何在外故云汝言觉了能知之心住在身外无有是处。</p><p>　　【三潜根】潜根者谓阿难被佛徴心非外则又计为潜伏根里(根谓??根)故以琉璃笼眼为喻谓眼合于心如琉璃笼于眼上若眼见物时心即随能分别无有障碍如琉璃合眼不碍于见物也佛乃责其法喻不齐汝若以琉璃喻眼则眼亦可见眼若可见即同于境矣眼若同境则心境各异岂可云心潜伏根内随即分别耶故云汝言觉了能知之心潜伏根里无有是处。</p><p>　　【四在暗内】在暗内者谓阿难被佛徴诘心不在根里则又计云诸众生身腑藏在中窍冗居外如我今者开眼见明为见外闭眼见暗为见内佛乃问其汝当闭眼见暗之时此暗境界与眼对否若与眼对暗在眼前云何成内若不对者云何成见故云汝言见暗名见内者无有是处。</p><p>　　【五随所合处】随所合处者谓阿难被佛徴诘不在暗内则又计之随所合处心则随有佛乃问云汝言随所合处心随有者是心无体则无所合心若有体则汝以手自挃其身汝心必能知觉此知觉心为复内出为从外来若于内出则见身中若从外来先合见面既非内外则无出入出入既无体性何有若无有体谁为随合故云随所合处心随有者无有是处。</p><p>　　【六在中间】在中间者谓阿难被佛徴诘心非随所合处而有则又计心在于根尘中间佛又问云汝心若在根尘之中此之心体为复兼于根尘为不兼于根尘若兼于根尘则根有知而尘无知成敌两立云何为中若不兼者不属根尘即无体性中何有相故云当在中间无有是处(成敌两立者谓根与尘而成敌对有知与无知而成两立也)。</p><p>　　【七无着】无着者谓阿难被佛徴诘心不在中间则又计之一切无着名之为心佛又问云汝言不着名为心者如<a href=\"/remen/shijian.html\" class=\"keylink\" target=\"_blank\">世间</a><a href=\"/remen/xukong.html\" class=\"keylink\" target=\"_blank\">虚空</a>水陆飞行一切物像汝心不着此等物像为有为无若言无者则同龟毛兔角云何更有不着之物而言不着若言有者物在则心亦在云何无着故云一切无着名觉知心无有是处。</p><p>　　大乘七种大义(出大乘<a href=\"/remen/zhuangyan.html\" class=\"keylink\" target=\"_blank\">庄严</a>经论)</p><p>　　【一缘大】谓菩萨<a href=\"/remen/xiuxing.html\" class=\"keylink\" target=\"_blank\">修行</a>大乘之法由无量修多罗广大法义而以为缘故名缘大(菩萨梵语具云<a href=\"/remen/puti.html\" class=\"keylink\" target=\"_blank\">菩提</a>萨埵华言觉有情梵语修多罗华言契经)。</p><p>　　【二行大】谓菩萨修行大乘既能自利复能利他自利利他妙行具足故名行大。</p><p>　　【三智大】谓菩萨修行大乘常以<a href=\"/remen/zhihui.html\" class=\"keylink\" target=\"_blank\">智慧</a>观察了知人法<a href=\"/remen/wuwo.html\" class=\"keylink\" target=\"_blank\">无我</a>于一切境善能分别故名智大。</p><p>　　【四勤大】谓菩萨修行大乘由旷大劫来发广大心精修无间期登圣果成就菩提故名勤大(劫梵语具云劫波华言分别时节梵语菩提华言道)。</p><p>　　【五巧大】谓菩萨修行大乘由善巧方便化导于他不舍<a href=\"/remen/shengsi.html\" class=\"keylink\" target=\"_blank\">生死</a>垂形诸趣于生死中去住<a href=\"/remen/zizai.html\" class=\"keylink\" target=\"_blank\">自在</a>故名巧大。</p><p>　　【六畏大】畏即无所畏也谓菩萨修行大乘智力内充明了决定于大众中广说一切法义既决定无失则无所??惧故名畏大。</p><p>　　【七事大】谓菩萨修行大乘为令一切众生了其大事<a href=\"/remen/yinyuan1.html\" class=\"keylink\" target=\"_blank\">因缘</a>故数数示现世间演大妙法入大<a href=\"/remen/niepan.html\" class=\"keylink\" target=\"_blank\">涅盘</a>故名事大(梵语涅盘华言灭度)。</p><p>　　大乘七善(出法华文句)</p><p>　　夫七善之法乃通大小今依法华所明是圆顿大乘之七善也。</p><p>　　【一时节善】谓法华一经具乎序正<a href=\"/remen/liutong.html\" class=\"keylink\" target=\"_blank\">流通</a>三分即初善中善后善也盖如来演说圆顿一乘之法虽该序正流通皆是当机得益之时是名时节善。</p><p>　　【二义善】谓法华一经所说之法其义深远即是顿教了义之理非声闻缘觉所能测其边底是名义善。</p><p>　　【三语善】谓法华一经所说之法其语巧妙乃如来金口<a href=\"/remen/fanyin.html\" class=\"keylink\" target=\"_blank\">梵音</a>会理直说菩萨之心无不<a href=\"/remen/huanxi.html\" class=\"keylink\" target=\"_blank\">欢喜</a>即圆顿一乘妙教之文是名语善。</p><p>　　【四独一善】谓法华一经所说之法纯一无杂独为菩萨不共二乘即圆顿一乘妙教是名独一善(二乘者声闻乘缘觉乘也)。</p><p>　　【五<a href=\"/remen/yuanman.html\" class=\"keylink\" target=\"_blank\">圆满</a>善】谓法华一经所说之法具明世间出世间满足之理即圆顿一乘妙教是名圆满善。</p><p>　　【六调柔善】谓法华一经所说之法清净洁白唯谈中道之理而无空假二边瑕秽之相即圆顿一乘妙教调和柔顺是名调柔善。</p><p>　　【七<a href=\"/remen/wuyuan.html\" class=\"keylink\" target=\"_blank\">无缘</a>慈善】谓法华一经所说之法备有梵行之相即无缘慈也言无缘者心不攀缘一切众生而于一切众生自然现益是名无缘慈。</p><p>　　七种性<a href=\"/remen/zixing.html\" class=\"keylink\" target=\"_blank\">自性</a>(出入<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>)</p><p>　　性即不迁变之义此不迁变性是如来之自性故云性自性(虽有七种之名不出如来第一义心也)。</p><p>　　【一集性自性】集即聚也其性自性乃是万善聚集之因也此约圣而论故经云即三世如来性自性第一义心也。</p><p>　　【二性自性】谓由前第一义心所集万善之因各有自性存于内故是名性自性。</p><p>　　【三相性自性】览而可别曰相谓由前第一义心所集万善之因各有自相形于外故是名相性自性。</p><p>　　【四大种性自性】大种即地水火风四大之种子也无处不有故名为大言大种性自性者谓四大种各有自性也大种本通凡圣今约圣报而言即此大种性自性是法性<a href=\"/remen/wuyin.html\" class=\"keylink\" target=\"_blank\">五阴</a>之果是名大种性自性(五阴者色阴受阴想阴行阴识阴也言法性五阴者谓如来<a href=\"/remen/zhuansheng.html\" class=\"keylink\" target=\"_blank\">转生</a>死五阴而成法性五阴盖即色是真常之色乃至即识是真常之识是也)。</p><p>　　【五因性自性】因即能生为因谓前所证大种之果必有所起之因即是第一义因心也是名因性自性。</p><p>　　【六缘性自性】缘即缘助谓证第一义自性果德虽由因心须假众缘助显而成是名缘性自性(因心者即因中智慧之心也众缘者即万行也)。</p><p>　　【七成性自性】成即成就谓因缘合而成果也盖成就如来第一义果德之性是名成性自性。</p><p>　　七空(出人楞伽经)</p><p>　　由凡夫执着妄想自性故如来为说空法以破之诸经所说空义不一今言七种者乃赴一时之机如应病与药也。</p><p>　　【一相空】谓一切诸法之性自他共离之相皆空是为相空(一切性者即自他共离之四性也谓如计一念心从根生即自性从尘生即他性根尘合生即共性离根尘生即离性于此四性之相皆不执着是名皆空)。</p><p>　　【二性自性空】谓于当念观一切所生之法悉由因缘和合而成本无自生之性是为性自性空。</p><p>　　【三行空】谓五阴之身本无有我亦无我所众生不了执阴成我从我起行若能顺性推求则五阴之法了不可得是为行空(五阴者色阴受阴想阴行阴识阴也我者谓于五阴中强立主宰执之为我也我所者即五阴之身是也)。</p><p>　　【四无行空】谓不离前所作行而能了达诸阴展转缘起无有自性可得亦无所作之行是为无行空。</p><p>　　【五一切法离言说空】谓一切法皆是妄想而成本无自性离诸言说是为一切法离言说空。</p><p>　　【六第一义圣智大空】谓佛<a href=\"/remen/zijue.html\" class=\"keylink\" target=\"_blank\">自觉</a>圣智能空一切见过习气所空既空能空亦空是为第一义圣智大空(自觉圣智者佛所证第一义心也见过者一切见惑之过失也习气者即见过余习之气分也)。</p><p>　　【七彼彼空】谓彼外道所计之空但能空于彼而不能空于此是为彼彼空(空于彼而不能空于此者谓能空于境而不能空于心也)。</p><p>　　七种第一义境界(出入楞伽经)</p><p>　　七种境界者即诸佛菩萨所证所得之境界也而皆云第一义者乃约究竟极处而言然此七种有通别之异前六种通于佛及菩萨后一种乃如来自到境界也。</p><p>　　【一心境界】谓中道之理无二无别即诸佛菩萨心之所造至极之处是名心境界。</p><p>　　【二慧境界】谓至极之理心既能造即发通明慧性以此慧性分明照了是名慧境界。</p><p>　　【三智境界】谓既发慧明则成智用智力现前于一切法无所不知是名智境界。</p><p>　　【四见境界】谓智用既成则发<a href=\"/remen/zhengjian.html\" class=\"keylink\" target=\"_blank\">正见</a>正见现前则无诸邪妄是名见境界。</p><p>　　【五超二见境界】谓正见现前则能超过断常二见是名超二见境界(断常二见者谓外道妄计此身灭已再不更生是名断见复计此身灭已后当更生是名常见也)。</p><p>　　【六超子地境界】子地即登地菩萨等视众生犹如一子谓诸佛菩萨能以第一义心发明智慧正见现前则超于十地而成正觉是名超子地境界(十地者欢喜地离垢地发光地焰慧地难胜地现前地远行地不动地善慧地法云地菩萨得证此地能发生<a href=\"/remen/fofa.html\" class=\"keylink\" target=\"_blank\">佛法</a>故言地也)。</p><p>　　【七如来自到境界】谓诸如来以性自性第一义心成就世间出世间上上之法是名如来自到境界(如来性自性者性即不迁不变之义谓如来以此之性而为自性也成就世间出世间者世间即示同人法而化他也出世间即同声闻缘觉菩萨之三乘也上上法者唯佛与佛能究竟自到也)。</p><p>　　七真如(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一<a href=\"/remen/liuzhuan.html\" class=\"keylink\" target=\"_blank\">流转</a>真如】流转即运动之义真如者真名不伪如名不异也谓诸众生造作一切行业流转生死而真如之体本无动摇然亦不妨<a href=\"/remen/suiyuan.html\" class=\"keylink\" target=\"_blank\">随缘</a>转变论云一切行无先后性是也(无先后性者谓于一切行业不离真如之理性故也)。</p><p>　　【二实相真如】无虚妄相故名实相谓一切法中无人法二执也人执者于诸法中计着假名执以为我法执者于五阴身执为实法计我所有若能了此二执皆空即是实相真如之理也论云一切法补特伽罗无我性及法无我性是也(五阴者色阴受阴想阴行阴识阴也梵语补特伽罗华言人又云数取趣)。</p><p>　　【三<a href=\"/remen/weishi.html\" class=\"keylink\" target=\"_blank\">唯识</a>真如】识即心也谓一切行业皆由<a href=\"/remen/shixin.html\" class=\"keylink\" target=\"_blank\">识心</a>而起而此识心全由真如之理变现是名唯识真如论云了别一切行唯是识性是也。</p><p>　　【四安立真如】安立即建立之义谓如来所说一切众生色身业行有为之法迷真逐妄受生死苦皆依真如之体建立是名安立真如论云我所说诸苦圣谛是也(苦圣谛者圣正也谛即审实不虚之义谓谛了生死实是苦也)。</p><p>　　【五邪行真如】谓如来所说一切<a href=\"/remen/fannao.html\" class=\"keylink\" target=\"_blank\">烦恼</a>妄惑邪行之法虽是邪妄不离真如之体是名邪行真如论云我所说诸集圣谛是也(集圣谛者集即招集之义谓惑业招集生死之苦也)。</p><p>　　【六清净真如】清净者不垢不染之义谓如来所说涅盘清净寂灭之理本无染污是名清净真如论云我所说诸灭圣谛是也(梵语涅盘华言灭度灭圣谛者谓灭生死之苦而证涅盘寂灭之乐也)。</p><p>　　【七正行真如】谓如来所说一切道品正行之法皆依真如理体而立是名正行真如论云我所说诸道圣谛是也(道品者即三十七道品总而言之不出<a href=\"/remen/jiedinghui.html\" class=\"keylink\" target=\"_blank\">戒定慧</a>也道圣谛者道即能通之义谓<a href=\"/remen/xiudao.html\" class=\"keylink\" target=\"_blank\">修道</a>品而能通至涅盘也)。</p><p>　　七<a href=\"/remen/changzhu.html\" class=\"keylink\" target=\"_blank\">常住</a>果(出楞严经)</p><p>　　常住者无灭无生不迁不变之谓也果者在修曰因在证曰果谓此七种即诸佛所证法身之果德也以其清净圆满体性坚凝皆名常住果也。</p><p>　　【一菩提】梵语菩提华言道即诸佛所得清净究竟之理也以其无灭无生不变不迁是为常住果。</p><p>　　【二涅盘】梵语涅盘华言灭度即如来所证究竟法身之果以其无灭无生不迁不变是为常住果。</p><p>　　【三真如】离妄曰真不异曰如即诸佛所证真实无妄之德以其无灭无生不迁不变是为常住果。</p><p>　　【四<a href=\"/remen/foxing.html\" class=\"keylink\" target=\"_blank\">佛性</a>】佛性者觉性也即诸佛所证真觉湛明之性无染无净离过绝非以其无灭无生不迁不变是为常住果。</p><p>　　【五庵摩罗识】梵语庵摩罗华言清净又云白净无垢此识即诸佛清净本源心体湛若太虚纤尘不立非生死之所拘非涅盘之能寂以其无灭无生不迁不变是为常住果。</p><p>　　【六空如来藏】空如来藏者含摄万法而无所积聚也即诸佛所证清净法身之体烦恼汤尽应用无穷以其无灭无生不迁不变是为常住果。</p><p>　　【七大圆镜智】大圆镜智者洞照万法无所不知即诸佛所得本有圆明觉照之智应物无迹体不动摇以其无灭无生不迁不变是为常住果。</p><p>　　七辩(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　【一捷辩】谓菩萨智慧通达诸法名字分别无滞捷如影响故名捷辩(菩萨梵语具云菩提萨埵华言觉有情)。</p><p>　　【二迅辩】谓菩萨明于事理心无疑暗善赴机缘随问即答语言迅疾犹若悬河故名迅辩。</p><p>　　【三应辩】谓菩萨以一切文字名义庄严种种法语应时应机无有差异随其所问应答无穷故名应辩。</p><p>　　【四无疏谬辩】谓菩萨随一切众生根性所乐闻法而为说之皆契真理无有差失故名无疏谬辩。</p><p>　　【五无断尽辩】谓菩萨于一字中能说一切字一语中能说一切语一法中能说一切<a href=\"/remen/faxiang.html\" class=\"keylink\" target=\"_blank\">法相</a>续连环不断故名无断尽辩。</p><p>　　【六多丰义味辩】谓菩萨能知名数事理其义无碍其味无穷答问辩说皆无有量故名多丰义味辩。</p><p>　　【七最上妙辩】谓菩萨所说诸法分别明了清彻远闻声如频伽众生乐听最胜无比故名最上妙辩(频伽梵语具云迦陵频伽华言妙声鸟)。</p><p>　　七种定名(出翻译名义)</p><p>　　定即<a href=\"/remen/chanding.html\" class=\"keylink\" target=\"_blank\">禅定</a>也禅有二种一者世间禅二者出世间禅而定名不出此七种也(世间禅者即<a href=\"/remen/sejie.html\" class=\"keylink\" target=\"_blank\">色界</a>四禅<a href=\"/remen/wusejie.html\" class=\"keylink\" target=\"_blank\">无色界</a>四无色定等也出世间禅者即七背舍八胜处等也)。</p><p>　　【一三摩呬多】梵语三摩呬多华言等引远离沉掉曰等发生<a href=\"/remen/gongde.html\" class=\"keylink\" target=\"_blank\">功德</a>曰引谓能修此定则离诸烦恼而引发胜妙功德也(沉即昏沉掉即掉举谓动也)。</p><p>　　【二三摩地】梵语三摩地华言等持又云正心行处谓众生心行从无始来常曲不直能修此定心则端直安住一境而不动也。</p><p>　　【三三摩钵底】梵语三摩钵底华言等至谓能修此定正受现前大发光明庆快殊胜处染不染无有退转也。</p><p>　　【四?那演那】梵语?那演那华言静虑谓澄神息虑专思寂想也。</p><p>　　【五质多翳迦阿羯罗多】梵语质多翳迦阿羯罗多华言心一境性谓摄心一境策励正勤而修习也。</p><p>　　【六奢摩他】梵语奢摩他华言止谓止息诸根恶不善法能灭一切散乱烦恼故也。</p><p>　　【七现法乐住】现法乐住者谓修习禅定离一切妄想身心寂灭现受法喜之乐而安住不动也(法喜者谓因闻法而得欢喜也)。</p><p>　　七方便(亦名七贤出天台四教仪集注)</p><p>　　方谓方法便谓便宜犹善巧也谓一切众生欲出<a href=\"/remen/sanjie.html\" class=\"keylink\" target=\"_blank\">三界</a>断除烦恼惑业而证真空涅盘之理必先以此七种法门而为方便也(三界者欲界色界无色界也梵语涅盘华言灭度)。</p><p>　　【一五停心】停止也住也心即虑知心也谓众生多贪者以不净观治之多嗔者以慈<a href=\"/remen/beiguan.html\" class=\"keylink\" target=\"_blank\">悲观</a>治之多散者以<a href=\"/remen/shuxiguan.html\" class=\"keylink\" target=\"_blank\">数息观</a>治之愚痴者以因缘观治之多障者以<a href=\"/remen/nianfo.html\" class=\"keylink\" target=\"_blank\">念佛</a>观治之修此五法能止住五种妄心故名五停心(因缘观者谓观<a href=\"/remen/shieryinyuan.html\" class=\"keylink\" target=\"_blank\">十二因缘</a>也)。</p><p>　　【二别相念】别谓各别相谓行相念即观也谓<a href=\"/remen/sinianchu.html\" class=\"keylink\" target=\"_blank\">四念处</a>观身不净观受是苦观心<a href=\"/remen/wuchang.html\" class=\"keylink\" target=\"_blank\">无常</a>观法无我四种行相各别不同故名别相念。</p><p>　　【三总相念】总相者以身受心法四种一念俱观如观身不净则知受心法皆不净乃至观法无我则知身受心亦无我故名总相念。</p><p>　　【四暖位】暖者从喻立名以前别相总相念处观于<a href=\"/remen/sidi.html\" class=\"keylink\" target=\"_blank\">四谛</a>之境能发相似之解伏烦恼惑得佛法气分犹如钻木求火火虽未现先得暖气故名暖位(四谛者苦谛集谛灭谛道谛也相似解者谓于真空之理虽未真证已有相似之解也)。</p><p>　　【五顶位】顶者谓修四谛法所得相似之解转复增胜定观分明在于暖位之上如登山顶观望四方悉皆明了故名顶位。</p><p>　　【六忍位】忍者忍可也谓由前所得相似之解增进善根于四谛境堪忍乐欲故名忍位。</p><p>　　【七世第一位】世即世间也谓修四谛行至此渐见法性将入初果虽未得于圣道而于世间称为第一故名世第一位(初果即须陀洹果也)。</p><p>　　七觉分(出法界次第)</p><p>　　觉即觉了谓觉了所修之法是真是伪也分即支分谓此七种法各有支??分齐不相杂乱故名七觉分亦名七觉支择进喜三觉分属慧除舍定三觉分属定念觉分兼属定慧故摩诃<a href=\"/remen/zhiguan.html\" class=\"keylink\" target=\"_blank\">止观</a>云修此七觉即得入道是也。</p><p>　　【一择法觉分】择即拣择谓用智慧观察诸法之时善能简别真伪而不谬取虚伪之法故名择法觉分。</p><p>　　【二<a href=\"/remen/jingjin.html\" class=\"keylink\" target=\"_blank\">精进</a>觉分】不杂名精无间名进谓修诸道法之时善能觉了不行无益苦行而于真<a href=\"/remen/zhengfa.html\" class=\"keylink\" target=\"_blank\">正法</a>中常能用心专一无有间歇故名精进觉分。</p><p>　　【三喜觉分】喜即欢喜谓心契悟真法得欢喜时善能觉了此喜不从颠倒法生住真法喜故名喜觉分。</p><p>　　【四除觉分】除即断除谓断除诸见烦恼之时善能觉了除去虚伪之法增长真正善根故名除觉分。</p><p>　　【五舍觉分】舍即舍离谓舍离所见念着之境善能觉了虚伪不实永不追忆故名舍觉分。</p><p>　　【六定觉分】定即禅定谓发禅定之时善能觉了诸禅不生烦恼妄想是名定觉分。</p><p>　　【七念觉分】念即思念谓修诸道法之时善能觉了常使定慧均平若心昏沉之时当念用择法精进喜三觉分观察诸法令不昏沉若心浮动之时当念用除觉分除身口之过非用舍觉分舍于观智用定觉分入正禅定摄其散心令不浮动是名念觉分。</p><p>　　七知(亦名大乘七丈夫出涅盘经)</p><p>　　七知者谓佛于涅盘会上告诸菩萨住于大乘知七善法名具足梵行是也(梵语涅盘华言灭度菩萨梵语具云菩提萨埵华言觉有情)。</p><p>　　【一知法】知法者谓知十二部经能诠之法也(十二部经者一契经二重颂三讽颂四因缘五本事六本生七希有八譬喻九论议十自说十一方广十二授记也)。</p><p>　　【二知义】知义者谓知十二部经中一切文字语言所诠之义理也。</p><p>　　【三知时】知时者谓善知如是时中任修寂静如是时中任修精进如是时中任修舍定如是时中任<a href=\"/remen/gongyang.html\" class=\"keylink\" target=\"_blank\">供养</a>佛如是时中任供养师如是时中任修<a href=\"/remen/bushi.html\" class=\"keylink\" target=\"_blank\">布施</a>忍辱乃至<a href=\"/remen/banruo.html\" class=\"keylink\" target=\"_blank\">般若</a>等也(任者堪也当也)。</p><p>　　【四知足】知足者谓于饮食衣药行住坐卧睡窹语默之类常知止足也。</p><p>　　【五知自】知自者谓自知我有如是信如是戒如是多闻如是舍如是慧如是<a href=\"/remen/zhengnian.html\" class=\"keylink\" target=\"_blank\">正念</a>如是善行皆悉明了也。</p><p>　　【六知众】知众者谓知如是等是刹利众<a href=\"/remen/poluomen.html\" class=\"keylink\" target=\"_blank\">婆罗门</a>众<a href=\"/wenda/jushi/\" class=\"keylink\" target=\"_blank\">居士</a>众沙门众应知是众如是行来如是坐起如是<a href=\"/remen/shuofa.html\" class=\"keylink\" target=\"_blank\">说法</a>如是问答皆悉明了也(刹利梵语具云刹帝利华言田主王种也梵语婆罗门华言净行梵语沙门华言勤息)。</p><p>　　【七知人尊卑】知人尊卑者人有二种一者信二者不信信者为善人知其为尊不信者为恶人知其为卑又如二乘之人但能自度不能度人知其为卑若菩萨之人不愿自度但求度他而能以慈悲之心利益安乐一切众生则知其为尊也(二乘者声闻乘缘觉乘也)。</p><p>　　七净华(出翻译名义)</p><p>　　不染曰净华乃对果而言即因中所修之行也谓二乘修习无漏之业以七种净行为华而证<a href=\"/remen/daoguo.html\" class=\"keylink\" target=\"_blank\">道果</a>故言七净华也维摩经云定水湛然满布以七净华是也(二乘者声闻乘缘觉乘也无漏业者谓修戒定慧之业不漏落三界生死也)。</p><p>　　【一戒净华】戒净华者谓摄<a href=\"/remen/lvyi.html\" class=\"keylink\" target=\"_blank\">律仪</a>等戒即正语正业正命也谓二乘持守戒法摄身口意业若戒行清净则道果自成也(摄律仪者谓一切戒法无不聚摄也正语正业正命者即身口意三业也正即不邪也若三业不邪则戒体清净矣)。</p><p>　　【二心净华】心净华者即精进正念正定也谓二乘修习禅定当精勤正念若内心清净则道果自成也。</p><p>　　【三见净华】见净华者即正见正思惟也谓二乘修无漏行常正思惟则正见现前若所见清净则道果自成也。</p><p>　　【四断疑净华】断疑净华者即见道也谓初果须陀洹修无漏行观断除疑惑见道分明则内心清净道果自成也(梵语须陀洹华言预流疑惑即见惑谓意根对法尘起诸分别也)。</p><p>　　【五分别净华】分别净华者谓二果斯陀含三果阿那今修无漏行断除思惑于真空理善能分别则内慧清净道果自成也(梵语斯陀含华言一来梵语阿那含华言不来思惑者谓眼耳鼻舌身五根对色声香味触五尘起诸贪爱也)。</p><p>　　【六行净华】行净华者谓二果三果修无漏行断除思惑则智见分明慧行清净道果自成也。</p><p>　　【七涅盘净华】梵语涅盘华言灭度涅盘净华者即无学道也谓四果阿罗汉既断见思二惑无法可学知见清净则涅盘之果自成也。</p><p>　　七财(出十诵律并未曾有因缘经)</p><p>　　财者信等七种出世间之法财也一切众生行此七法资成道果故谓之财。</p><p>　　【一信财】信即<a href=\"/remen/xinxing1.html\" class=\"keylink\" target=\"_blank\">信心</a>谓信能决定<a href=\"/remen/shouchi.html\" class=\"keylink\" target=\"_blank\">受持</a>正法以为<a href=\"/remen/chengfo.html\" class=\"keylink\" target=\"_blank\">成佛</a>之资故名信财。</p><p>　　【二进财】进即精进谓未能见具谛理而一心精进求出离道以为成佛之资故名进财。</p><p>　　【三戒财】戒即<a href=\"/remen/jielv.html\" class=\"keylink\" target=\"_blank\">戒律</a>谓戒为<a href=\"/remen/jietuo.html\" class=\"keylink\" target=\"_blank\">解脱</a>之本能防身口意之非止身口意之恶以为成佛之资故名戒财。</p><p>　　【四惭愧财】惭者惭天愧者愧人谓既能惭愧则不造诸恶业以为成佛之资故名惭愧财。</p><p>　　【五闻财】闻为三慧之首闻必能思思必能修谓若能闻佛声教则开发妙解如说而行以为成佛之资故名闻财(三慧者闻慧思慧<a href=\"/remen/xiuhui.html\" class=\"keylink\" target=\"_blank\">修慧</a>也)。</p><p>　　【六舍财】舍即舍施谓若能运平等心无憎无爱身命资财随求给施无所吝惜以为成佛之资故名舍财。</p><p>　　【七定慧财】定慧即止观也定则摄心不散止诸<a href=\"/remen/wangnian.html\" class=\"keylink\" target=\"_blank\">妄念</a>慧则照了诸法破诸邪见以为成佛之资故名定慧财。</p><p>　　藏教七阶(出天台四教仪集注)</p><p>　　藏教者即小乘经律论三藏教也阶者阶级次第也谓藏教菩萨修行之次第也(菩萨梵语具云菩提萨埵华言觉有情)。</p><p>　　【一四弘誓愿】弘者大也誓者要制其心也愿者志求满足也谓菩萨从初发心观四谛境发四弘誓一未度者令度即众生无边誓愿度此观苦谛境二未解者令解即烦恼无数誓愿断此观集谛境三未安者令安即法门无量誓愿学此观道谛境四未得涅盘者令得涅盘即佛道无上誓愿成此观灭谛境也(梵语涅盘华言灭度)。</p><p>　　【二三只修<a href=\"/remen/liudu.html\" class=\"keylink\" target=\"_blank\">六度</a>】三只者三阿僧只劫也六度者布施持戒忍辱精进禅定智慧也度越也越生死流到涅盘岸也谓菩萨既发心已必须行六度行填满本愿是为三只修六度(梵语阿僧只劫华言无数时)。</p><p>　　【三百劫种相好】劫梵语具云劫波华言分别时节百劫种相好者一增一减为一小劫凡历二十番增减为一中劫八十番增减为一大劫谓菩萨于百劫中种诸相好用百福德成一相好如是至三十二相具足而身清净也(人寿从十岁增至八万四千岁名增劫从八万四千岁减至十岁名减劫如是一增一减名一小劫一十二相者足下安平相千辐轮相手指纤长相手足柔软相手足缦网相足跟满足相足趺高好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相梵音深远相眼色如金精相眼睫如牛王相眉间白毫相顶肉髻成相也)。</p><p>　　【四六度相满】六度相满者谓菩萨修行六度之相圆满也如尸毗王代鸽即檀度满也普明王舍国即戒度满也羼提仙人被歌利王割截身体慈忍不动血变为乳即忍度满也大施太子抒海即精进度满也尚阇??鹊巢顶上即禅度满也劬嫔大臣分阎浮提为七分城邑山川均等故能息诤即智度满也如上六人皆释迦往昔所修之行是为六度相满(梵语尸毗华言与代鸽者遍割身肉与鹰以代鸽命身肉俱??不恼不死自誓真实感身平复也梵语羼提华言忍辱梵语歌利华言恶世无道大施太子求如意珠济贫得珠堕海抒海取之言欲酌海干而取之也筋骨断坏终不懈废诸天见而问之答曰吾生生不休诸天愍之助其抒海海水减半龙恐海干令夜义送珠还之尚阇黎者螺髻仙人名此人得四禅定出入息断鸟谓为木于髻生卵定起欲行恐鸟母不来即更入定待鸟飞去方始出定梵语阎浮提华言胜金洲梵语释迦华言能仁)。</p><p>　　【五兜率降生】梵语兜率华言知足降生者谓菩萨将补佛处出世度生即从兜率天降生人间以补其处是为兜率降生(菩萨即释迦佛也补佛处者前佛既灭而此菩萨即补其处也)。</p><p>　　【六降神出家】谓菩萨既降神出胎厌生老病死之苦而欲脱离故求出家入山修道是为降神出家。</p><p>　　【七菩提??下成道】梵语菩提华言道谓菩萨自知成道时至于菩提??下破诸魔众魔王败绩鬼兵退散菩萨安坐不动即成佛道是为菩提??下成道(菩提??者谓佛于此??下成道故名菩提??也)。</p><p>　　菩萨七相怜愍(出瑜伽师地论)</p><p>　　【一<a href=\"/remen/wuwei.html\" class=\"keylink\" target=\"_blank\">无畏</a>怜愍】谓菩萨于诸有情以无畏力起怜愍心随顺众生身语意业利益安乐是名无畏怜愍(菩萨梵语具云菩提萨埵华言觉有情)。</p><p>　　【二如理怜愍】理即法也谓菩萨于诸有情<a href=\"/remen/rufa.html\" class=\"keylink\" target=\"_blank\">如法</a>怜愍利益一切而终不以非法非律非贤善行劝化有情乖违于理是名如理怜愍。</p><p>　　【三无倦怜愍】谓菩萨于诸有情殷勤怜愍随其所宜发起一切<a href=\"/remen/154932.html\" class=\"keylink\" target=\"_blank\">饶益</a>事业曾无厌倦是名无倦怜愍。</p><p>　　【四无求怜愍】谓菩萨于诸有情不待求请自起怜愍为作利益是名无求怜愍。</p><p>　　【五无染怜愍】谓菩萨于诸有情无爱染心而起怜愍广饶益他不祈恩报亦不希望当来之果是名无染怜愍。</p><p>　　【六广大怜愍】谓菩萨于诸有情起怜愍心至广至大虽遭一切不饶益事宁自身受苦终不弃舍令其安乐是名广大怜愍。</p><p>　　【七平等怜愍】谓菩萨以如上种种怜愍众生功德相状普于一切平等饶益无有分限是名平等怜愍。</p><p>　　菩萨有七种大(出菩萨地持经)</p><p>　　【一法大】法即诸佛所说之法也谓菩萨能受持十二部经之法最上最大故名法大(菩萨梵语具云菩提萨埵华言觉有情十二部经者一契经二重颂三讽颂四因缘五本事六本生七希有八譬喻九论议十自说十一方广十二授记也)。</p><p>　　【二心大】心即诸佛广大之心也谓菩萨能发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>故名心大(梵语阿耨多罗三藐三菩提华言无上正等正觉也)。</p><p>　　【三解大】解谓解了谓菩萨由解十二部经了知诸法义理悉无疑碍故名解大。</p><p>　　【四净心大】谓菩萨既能解了十二部经依而行之则能离诸惑染超过一切解行心得清净故名净心大。</p><p>　　【五众具大】谓菩萨所修福德智慧皆是成佛之具毕竟<a href=\"/remen/zhengde.html\" class=\"keylink\" target=\"_blank\">证得</a>无上菩提故名众具大(梵语菩提华言道)。</p><p>　　【六时大】时即时数谓菩萨历三阿僧只劫修行六度毕竟当得无上菩提故名时大(三阿僧只劫者梵语阿僧只劫华言无数时初阿僧只劫从古释迦佛至尸弃佛二阿僧只劫从尸弃佛至然灯佛三阿僧只劫从然灯佛至毗婆尸佛六度者一布施二持戒三忍辱四精进五禅定六智慧也)。</p><p>　　【七得大】谓菩萨由前六种功德为因证得无上菩提之果故名得大。</p><p>　　善友七事(出华严经?)</p><p>　　谓菩萨常为利乐一切众生示现世间而作善友劝导诱掖开示教他也(菩萨梵语具云菩提萨埵华言觉有情)。</p><p>　　【一遭苦不舍】谓菩萨运大悲心怜悯<a href=\"/remen/liudao.html\" class=\"keylink\" target=\"_blank\">六道</a>众生受诸苦恼故随类现形种种开示令得出离虽代受其苦心无弃舍是为遭苦不舍(六道者天道人道修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a><a href=\"/remen/diyu.html\" class=\"keylink\" target=\"_blank\">地狱</a>道也)。</p><p>　　【二贫贱不轻】谓菩萨运平等心见一切众生虽乏功德法财以自庄严而知其本有法身无德不备是以心常爱念不生轻慢是为贫贱不轻。</p><p>　　【三密事相告】谓菩萨见诸众生本性圆明众德元具无始以来为一切客尘烦恼之所隐覆不能显现故委曲相告令其断除开发本性是为密事相告(客尘者谓无明之惑暂自外至名之为客以能染污真性名之为尘也)。</p><p>　　【四递相覆藏】谓菩萨见诸众生善根未熟未能深信实道故覆实理而以权法示之及其善根既熟堪任实化故覆其权法而以实理示之是为递相覆藏。</p><p>　　【五难作能作】谓菩萨但为诱掖众生人所难为者悉能为之故虽着嫳垢衣不以为贫执除粪器不以为贱是为难作能作。</p><p>　　【六难与能与】谓菩萨以自己所悟真实之理方便<a href=\"/remen/jiaohua.html\" class=\"keylink\" target=\"_blank\">教化</a>亦令一切众生皆得本有真实之性犹解髻中明珠而以与人心无吝惜是为难与能与。</p><p>　　【七难忍能忍】谓菩萨见诸众生违<a href=\"/\" class=\"keylink\" target=\"_blank\">佛教</a>化作不善业生诸恶道即起哀悯之心方便度脱虽经多劫心无退转是为难忍能忍(劫梵语具云劫波华言分别时节)。</p><p>　　小乘七种圣(又名七士夫趣亦名七丈夫出天台四教仪集注十)</p><p>　　圣正也舍凡性入正性故名为圣贤首宗立为七士夫趣亦名七丈夫名异义同也。</p><p>　　【一随信行】行即进趣之义谓钝根之人凭他生解依信而行进趣于道故名随信行。</p><p>　　【二随法行】谓利根之人自以智力依法而行进趣于道故名随法行。</p><p>　　【三信解】谓前信行之人转入修道以钝根故依凭信力起发真解故名信解(修道者谓二果斯陀含三果阿那含也)。</p><p>　　【四见得】谓前法行之人转入修道以利根故见法得理故名见得。</p><p>　　【五身证】谓受想心灭现身即证涅盘寂静之定故名身证(现身即现生之身梵语涅盘华言灭度)。</p><p>　　【六时解脱】谓前信行钝根之人欲待时节及以缘具方堪入道故名时解脱(缘具有六谓衣食床具处所说法人同学人也)。</p><p>　　【七不时解脱】谓前法行利根之人能于一切时中进修善业不待时节及以缘具而入于道故名不时解脱。</p><p>　　七流(出华严孔目)</p><p>　　流者即见思二惑也此惑能漂流众生入生死海故也谓四果之人因修四谛之法能断见思之惑而不流转三界故有七流之义焉(见思惑者谓意根对法尘起诸分别曰见惑眼耳鼻舌身五根对色声香味触五尘起诸贪爱曰思惑也四果者须陀洹果斯陀含果阿那含果阿罗汉果也四谛者苦谛集谛灭谛道谛也三界者欲界色界无色界也)。</p><p>　　【一见谛所灭流】谓初果之人见<a href=\"/remen/zhendi.html\" class=\"keylink\" target=\"_blank\">真谛</a>理能断欲界见惑因灭此惑不流转欲界故云见谛所灭流(初果即须陀洹果也)。</p><p>　　【二修道所灭流】谓第二果第三果之人因修四谛之观能断欲界思惑因灭此惑不为欲界漂流故云修道所灭流(二果即斯陀含果三果即阿那含果也)。</p><p>　　【三远离所灭流】谓第四果之人因修四谛之观而于见思之惑断尽无余则能远离三界不复流转故云远离所灭流(四果即阿罗汉果也)。</p><p>　　【四数事所灭流】数事即<a href=\"/remen/wuyun.html\" class=\"keylink\" target=\"_blank\">五蕴</a>十二入十八界等法也谓第四果之人能观五蕴等法皆悉空寂而见思之惑俱尽不复流转三界故云数事所灭流(五蕴者色蕴受蕴想蕴行蕴识蕴也十二入者眼入耳入鼻入舌入身入意入色入声入香入味入触入法入也十八界者眼界色界眼识界耳界声界耳识界鼻界香界鼻识界舌界味界舌识界身界触界身识界意界法界<a href=\"/remen/yishi.html\" class=\"keylink\" target=\"_blank\">意识</a>界也)。</p><p>　　【五舍所灭流】谓第四果之人已空五蕴等法所空之法既无能空之心亦舍能所两亡无憎无爱一味平等证于无学不复流转三界故云舍所灭流(无学者谓阿罗汉见思惑尽无法可学也)。</p><p>　　【六护所灭流】谓第四果之人见思惑尽而证无学于己所证恐有退失善加守护令见思习气更不再起不复流转三界故云护所灭流(见思习气谓见思惑之余习气分也)。</p><p>　　【七制伏所灭流】谓第四果之人见思惑缚已断色身果缚犹在应须制伏令见思习气永不复起三界流转即得止息故云制伏所灭流(缚犹束系也谓由色身所系不得自在也)。</p><p>　　<a href=\"/remen/huayanzong.html\" class=\"keylink\" target=\"_blank\">华严宗</a>七祖(出<a href=\"/remen/fozu.html\" class=\"keylink\" target=\"_blank\">佛祖</a>统纪)</p><p>　　【一马鸣尊者】马鸣乃西土十一祖也东天笁国人说法时能感群马得解悲鸣故曰马鸣依百本大乘经造起信论是为初祖。</p><p>　　【二龙??尊者】龙??乃西土十三祖也南天竺国梵志之裔始生之日在于??下因入龙宫而得成道故号龙??申明起信论义是为一祖(梵语梵志华言净裔)。</p><p>　　【三帝心法师】帝心号也姓杜讳法顺世间聋哑者遇之必能闻能语唐太宗诏谓之曰朕苦劳热师之神力何以蠲除师曰圣德御宇微恙何忧但颁大赦圣躬自安上从之疾遂瘳因锡号曰帝心作法界观门专弘华严是为三祖。</p><p>　　【四云华法师】云华寺名也师居是寺因以名之姓赵讳智俨得帝心之亲传以授贤首其教大行是为四祖。</p><p>　　【五贤首法师】贤首谥号也讳法藏其先康居国人唐则天诏于太原寺开华严宗旨感白光自口而出须?成盖万众欢呼召对长生殿指殿隅金狮子以喻法界体用而为说法则天领解遂着其说为金狮子章是为五祖。</p><p>　　【六清凉法师】清凉号也姓夏侯氏讳澄观会稽人造华严大?唐德宗诞节召对内殿能以妙法清凉帝心遂赐号清凉宪宗问华严宗旨豁然有得加号大统清凉国师文宗开成三年示寂凡历九朝为七帝门师是为六祖(九朝者唐玄宗肃宗代宗德宗顺宗宪宗穆宗敬宗文宗也七帝者即代宗以下七帝也)。</p><p>　　【七圭峰法师】圭峰终南山之别名也师居是山因得是名姓何讳宗密果州人清凉尝谓之曰毗卢<a href=\"/remen/huazang.html\" class=\"keylink\" target=\"_blank\">华藏</a>能随我游者其汝乎遂着圆觉华严等?钞唐文宗诏问佛法大意赐号大德是为七祖(毗卢梵语具云毗卢遮那华言遍一切处华藏即华藏世界也)。</p><p>　　七识住(出阿毗昙论)</p><p>　　识即<a href=\"/remen/xinshi.html%09\" class=\"keylink\" target=\"_blank\">心识</a>住者谓此识随所感报而安住也论中不及四禅天非想非非想天者偈曰善处在欲界及色界三地无色界亦然是说为识住(色界三地者初禅二禅三禅也无色界亦然者谓亦有三地空处识处无所有处也)。</p><p>　　【一欲界人天识住】谓欲界中人若初受生此识即托母胎遂依母息出入及出胎后依身而住又若因修戒善感报而生欲天此识即依化生之身而住是为欲界人天识住(戒善者<a href=\"/remen/wujie.html\" class=\"keylink\" target=\"_blank\">五戒</a>十善也)。</p><p>　　【二初禅天识住】谓于欲界修习禅定之时忽觉身心凝然运运而动如云如影感报而生色界初禅天此识即依化生之身而住是为初禅天识住。</p><p>　　【三二禅天识住】谓厌初禅觉观动散因摄在定澹然澄静觉观即灭乃发胜定之喜感报而生色界二禅天此识即依化生之身而住是为二禅天识住(觉观者初心在缘曰觉细心分别曰观也)。</p><p>　　【四三禅天识住】谓厌二禅喜心涌动定不坚固因摄心谛观喜心即谢泯然入定绵绵之乐从内心发感报而生色界三禅天此识即依化生之身而住是为三禅天识住。</p><p>　　【五空处天识住】谓既得三禅天定犹厌身色系缚乃转加功力观察色身犹如罗縠内外通彻一心念空无诸色相感报而生无色界空处天此识即依空处而住是为空处天识住。</p><p>　　【六识处天识住】谓既得空处天定识缘虚空定心复散乱即舍虚空转心缘识心定不动感报而生无色界识处天此识即依识处而住是为识处天识住。</p><p>　　【七无所有处天识住】谓既得识处天定此心缘识无量无边能坏于定惟有<a href=\"/remen/wuxin.html\" class=\"keylink\" target=\"_blank\">无心</a>识处心无依倚乃为安隐感报而生无色界无所有处天此识即依无所有处而住是为无所有处天识住。</p><p>　　七众(出仁王护国经并翻译名义)</p><p>　　七众者谓出家五众<a href=\"/remen/biqiu.html\" class=\"keylink\" target=\"_blank\">比丘</a><a href=\"/remen/biqiuni.html\" class=\"keylink\" target=\"_blank\">比丘尼</a><a href=\"/remen/shani.html\" class=\"keylink\" target=\"_blank\">沙弥</a>沙弥尼式又摩那在家二众优婆塞优婆夷也。</p><p>　　【一比丘】梵语比丘华言乞士谓上乞法以资慧命下乞食以资色身也亦名苾刍盖苾刍雪山香草名草有五义以喻比丘五德(五义五德者一体性柔软义喻比丘折伏身语粗犷之德二引蔓旁布义喻比丘度人不绝之德三馨香远闻义喻<a href=\"/remen/biqiujie.html\" class=\"keylink\" target=\"_blank\">比丘戒</a>香芬馥之德四能疗疼痛义喻比丘能断烦恼之德五不背日光义喻比丘常向佛日之德也)。</p><p>　　【二比丘尼】(亦名苾刍尼)梵语尼华言女大智度论云尼得无量律仪故应次于比丘又佛以仪法不便故在比丘之后。</p><p>　　【三沙弥】梵语沙弥又云室利摩理洛迦华言息慈谓止息世染之情慈济群生也以初入佛法之时多存俗情故须息恶行慈是名沙弥。</p><p>　　【四沙弥尼】梵语沙弥尼又云室利摩理迦华言勤策女谓精勤策进佛法功行故也。</p><p>　　【五式义摩那】梵语式义摩那华言学法女行事钞云式义尼具学三法一学根本二学六法三学行法是名学法女(根本者谓不杀不盗不[淫-壬+(工/山)]不<a href=\"/remen/wangyu.html\" class=\"keylink\" target=\"_blank\">妄语</a>也六法者不染心相触不盗人四钱不断畜<a href=\"/remen/shengming.html\" class=\"keylink\" target=\"_blank\">生命</a>不小妄语不非时食不饮酒也行法者谓大尼之戒行也)。</p><p>　　【六优婆塞】梵语优婆塞华言清净士梵语旧云邬波索迦华言近事男谓其自行清净亲近承事佛法也。</p><p>　　【七优婆夷】梵语优婆夷华言清净女梵语旧云邬波斯迦华言近事女谓其自行清净亲近承事佛法也。</p><p>　　七种人(出涅盘经)</p><p>　　师子吼菩萨问佛言若一切众生既有佛性何须更习八圣道耶佛言性虽本具要须修习圣道方见佛性譬如恒河边有七种人或为洗浴或畏贼寇或为采花则入河中河喻生死大河浴喻出家<a href=\"/remen/shoujie.html\" class=\"keylink\" target=\"_blank\">受戒</a>清净贼喻烦恼采花喻七净花以为其因而求涅盘之果也(八圣道又云八正道即正见正思惟正语正业正命正精进正念正定也恒河之恒梵语又云殑伽华言天堂来谓此河从高流下也入河者既言出家合云出河而言入者要于生死之中而求涅盘故也七净花者戒净花心净花见净花断疑净花分别净花行净花涅盘净花以此七净花为因中之行也梵语涅盘华言灭度)。</p><p>　　【第一人入水则没】此一种羸无势力不习浮故以喻一阐提也阐提之人亲近恶友??受邪法以恶业重故又无信力没生死河不能得出故云入水则没(梵语一阐提华言信不具由过去无宿善因故譬羸劣无力现在无信心故譬不习浮无善无信则不能出于生死大河矣)。</p><p>　　【第二人虽没还出出已还没】此一种以喻人天将进而退者也为断善根没生死河故云没复能亲近善友能生信心虽没而出故云还出既得出已又遇恶友听受邪法仍没生死大河故云出已还没。</p><p>　　【第三人没已即出出更不没】此一种以喻内凡之人发意欲度生死大河由昔断善根没生死河故云没今因亲近善友能生信心虽没而出故云没已即出复能坚持净戒读诵书写解说经典后证道果故云出更不没(内凡者已入佛法名内未登圣位名凡也)。</p><p>　　【第四人入已便没没已还出出已即住遍观四方】此一种以喻四果之人昔断善根故云没亲近善友而得信心故云出由信心故受持书写解说经典修习智慧以利根故心不退转故云住证得四果故云遍观四方(四果者须陀洹斯陀含阿那含阿罗汉也)。</p><p>　　【第五人入已即没没已还出出已即住住已观方观已即去】此一种以喻缘觉之人没出住等义与前第四人问言即去者以其根利过于四果心求前进得证缘觉无有退转但能自度不能度人怖畏生死故云即去也。</p><p>　　【第六人入已即去浅处则住】此一种以喻菩萨由利根故坚住信心而断诸烦恼也言入已即去者谓菩萨为度他故虽入生死而不住于生死浅处则住者谓虽入生死而又不为生死所溺也。</p><p>　　【第七人既至<a href=\"/remen/bian.html\" class=\"keylink\" target=\"_blank\">彼岸</a>登上大山离诸冤贼受大快乐】此一种以喻佛也由利根故坚住信心无有退转即便前进既前进已得度生死大河到于彼岸而登涅盘大山离诸烦恼冤贼得大快乐也。</p><p>　　世间七丈夫(出华严经?)</p><p>　　谓能制心离欲身无过恶心怀<a href=\"/remen/daode.html\" class=\"keylink\" target=\"_blank\">道德</a>修诸梵行具此七法名为世间丈夫也(梵行即净行也)。</p><p>　　【一长寿】长寿者谓<a href=\"/remen/shouming.html\" class=\"keylink\" target=\"_blank\">寿命</a>延长久住世间能修梵行故名丈夫。</p><p>　　【二妙色】妙色者谓形仪英伟色相端严能修梵行故名丈夫。</p><p>　　【三无病】无病者谓宿福深厚无病少恼能修梵行故名丈夫。</p><p>　　【四非半择迦】梵语半择迦华言变谓有能变男女之形即五种不男之一也今言非者非是不男非仆非女能修梵行故名丈夫。</p><p>　　【五智慧】智慧者谓有智慧信受正法身心猛利能修梵行故名丈夫。</p><p>　　【六威肃】威肃者谓威容整肃发言人所信服能修梵行故名丈夫。</p><p>　　【七大宗叶】大宗叶者谓其家世贵盛宗支奕叶流芳水久能修梵行故名丈夫。</p><p>　　七法不可避(出法苑珠林)</p><p>　　【一生不可避】谓人受生皆由前世<a href=\"/remen/shane.html\" class=\"keylink\" target=\"_blank\">善恶</a>之业若前世作善今生善处前世作恶今生恶处若欲避恶报而求生善处欲辞善处而从恶报者皆不可得故云生不可避。</p><p>　　【二老不可避】谓人年幼颜色鲜泽发黑齿白气力坚强一旦老耄头白齿落气短呻吟形神昏昧欲使不老终不可得故云老不可避。</p><p>　　【三病不可避】谓人强健之时行步轻捷饮食自恣若四大不调或业缘所感疾病卒至眠伏床枕不能起离欲使常安无病终不可得故云病不可避(四大者地大水大火大风大也)。</p><p>　　【四死不可避】谓<a href=\"/remen/rensheng.html\" class=\"keylink\" target=\"_blank\">人生</a>于世一期<a href=\"/remen/guobao.html\" class=\"keylink\" target=\"_blank\">果报</a>或夭或寿皆由前定毫发无差业尽报终岂容逃免故云死不可避(一期者自生至死也)。</p><p>　　【五罪不可避】谓人愚痴邪见不信<a href=\"/remen/sanbao.html\" class=\"keylink\" target=\"_blank\">三宝</a>不忠不孝多造恶业生遭刑法死堕恶道如影随形欲求脱免了不可得故云罪不可避(三宝者佛宝法宝僧宝也)。</p><p>　　【六福不可避】谓人先世敬重三宝持戒修善常行惠施忠孝君亲于后世时生人天中安乐富贵随意受用如此<a href=\"/remen/fubao.html\" class=\"keylink\" target=\"_blank\">福报</a>似响应声毫发无失故云福不可避。</p><p>　　【七因缘不可避】能生为因助成为缘由前生依如是因则今世遇如是缘所谓父母兄弟妻子田宅产业等或得如意或不如意皆由前生作善恶业因今世则招贫富苦乐业缘之报故云因缘不可避。</p><p>　　七种不净(出天台四教仪集注)</p><p>　　谓修行之人恐于自他身分而起贪着妨于正道故令假作此不净之想破其着心故有七种也。</p><p>　　【一种子不净】种子有二一内种谓人之身从昔烦恼业因而生二外种谓此身受父母遗体而生故名种子不净。</p><p>　　【二受生不净】谓人之生父母交遘赤白和合以成其身故名受生不净。</p><p>　　【三住处不净】谓女人之体是不净聚处胎十月居生熟二脏之间故名住处不净(生熟二脏者谓初受饮食为生饮食变坏为熟也)。</p><p>　　【四食啖不净】谓处于胎中唯食母血以资其身故名食啖不净。</p><p>　　【五初生不净】谓十月满足头向产门流血淋漓腥秽狼籍故名初生不净。</p><p>　　【六举体不净】谓此身外皮所覆从头至足纯是秽物故名举体不净。</p><p>　　【七究竟不净】谓业尽报终捐弃冢间如朽败木大小不净流溢于外胖胀烂坏骨肉纵横故名究竟不净(大小者如以身为大四肢为小之类也)。</p></div>"
},{
    "title": "大明三藏法数卷第二十三",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第二十三　　　　碣五</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　七种<a href=\"/remen/lifo.html\" class=\"keylink\" target=\"_blank\">礼佛</a>(出法苑珠林)</p><p>　　谓天竺勒那三藏睹此方俗不习礼佛之仪遂传此七种之法虽通云礼佛而有是非浅深不同盖欲令人知我漫求名二种之非而归于身心礼等五种之正从浅至深<a href=\"/remen/xiuxing.html\" class=\"keylink\" target=\"_blank\">修行</a>获益故有七种礼佛之名也(勒那梵语具云勒那摩提华言宝意中印度人也)。</p><p>　　【一我慢礼】谓人礼<a href=\"/remen/foshen.html\" class=\"keylink\" target=\"_blank\">佛身</a>虽设拜无有敬心外睹似?内怀我慢是名我慢礼。</p><p>　　【二未名礼】(又名唱和礼)谓人礼佛但为要其修行名誉诈现威仪常行<a href=\"/remen/libai.html\" class=\"keylink\" target=\"_blank\">礼拜</a>而实无殷重之心是为求名礼又名唱和礼者谓口虽称唱佛名心实驰求外境是名唱和礼。</p><p>　　【三身心礼】谓人礼佛口唱佛名心存相好身业翘勤恭敬<a href=\"/remen/gongyang.html\" class=\"keylink\" target=\"_blank\">供养</a>无有异念是名身心礼。</p><p>　　【四发智清净礼】谓人礼佛慧心明利达佛境界内外清净虚通无碍礼一佛时即是礼一切诸佛礼一切诸佛即是礼一佛以诸<a href=\"/remen/fofa.html\" class=\"keylink\" target=\"_blank\">佛法</a>身体本融通故礼一拜遍通法界礼佛如是礼法礼僧亦然是为发智清净礼。</p><p>　　【五遍入法界礼】谓人礼佛想自己身心等法从本以来不离法界诸佛不离我心我心不离诸<a href=\"/remen/foxing.html\" class=\"keylink\" target=\"_blank\">佛性</a>相平等本无增减今礼一佛即遍通诸佛如一室中悬百千镜有人观镜镜皆现像镜无不照影无不现如是正观则功归法界德用无边是名遍入法界。</p><p>　　【礼六正观修诚礼】谓人礼佛摄心<a href=\"/remen/zhengnian.html\" class=\"keylink\" target=\"_blank\">正念</a>虽对佛身即是自礼自身佛也盖由一切<a href=\"/remen/zhongsheng.html\" class=\"keylink\" target=\"_blank\">众生</a>本有觉性与佛平等为随染缘迷于己性妄认为恶无始以来未曾将一灯一香一礼供养己身佛性若能返照本觉则<a href=\"/remen/jietuo.html\" class=\"keylink\" target=\"_blank\">解脱</a>有期故维摩经云观身实相观佛亦然是名正观修诚礼。</p><p>　　【七实相平等礼】谓人礼佛前正观中犹存有礼有观自他两异今此一礼无自无他凡圣一如体用不二若见佛可尊可敬见凡可卑可慢起此之心即成邪执故<a href=\"/fojing/jingangjing/39210.html\" class=\"keylink\" target=\"_blank\">金刚经</a>云是法平等无有高下能礼所礼其性空寂是名实相平等礼。</p><p>　　七种<a href=\"/remen/chanhui.html\" class=\"keylink\" target=\"_blank\">忏悔</a>心(出慈悲水忏)</p><p>　　忏梵语具云忏摩华言悔过华梵兼举故云忏悔忏名修来悔名改往若欲忏悔者先当起七种心也。</p><p>　　【一生大惭愧心】惭即惭天愧即愧人谓自惟我与释迦如来同为凡夫而今<a href=\"/remen/shizun.html\" class=\"keylink\" target=\"_blank\">世尊</a>成道以来已经劫数而我等轮转<a href=\"/remen/shengsi.html\" class=\"keylink\" target=\"_blank\">生死</a>未有出期此实可惭可愧当以此心而行忏悔也(梵语释迦华言能仁劫梵语具云劫波华言分别时节)。</p><p>　　【二恐怖心】谓我等既是凡夫身口意业常与罪相应以是<a href=\"/remen/yinyuan1.html\" class=\"keylink\" target=\"_blank\">因缘</a>命终之后应堕<a href=\"/remen/diyu.html\" class=\"keylink\" target=\"_blank\">地狱</a>畜生饿鬼受无量苦如此实为可惊可恐可怖可惧当以此心而行忏悔也。</p><p>　　【三厌离心】谓我等当观生死之中虚假不实如水上泡速起速灭往来<a href=\"/remen/liuzhuan.html\" class=\"keylink\" target=\"_blank\">流转</a>犹如车轮此身众苦所集一切皆是不净甚可厌离当以此心而行忏悔也。</p><p>　　【四发<a href=\"/remen/putixin.html\" class=\"keylink\" target=\"_blank\">菩提心</a>】梵语<a href=\"/remen/puti.html\" class=\"keylink\" target=\"_blank\">菩提</a>华言道谓欲得如来身者当发菩提心救度众生于身命财无所吝惜当以此心而行忏悔也。</p><p>　　【五冤亲平等心】谓于一切众生无冤无亲起慈悲心无彼我相平等救度当以此心普为忏悔也。</p><p>　　【六念报佛恩心】谓如来往昔<a href=\"/remen/wuliangjie.html\" class=\"keylink\" target=\"_blank\">无量劫</a>中为我等故修诸苦行舍头目髓脑等如此恩德实难酬报我等欲报如来恩者须于此世勇猛<a href=\"/remen/jingjin.html\" class=\"keylink\" target=\"_blank\">精进</a>不惜身命广度众生同入正觉当以此心而行忏悔也。</p><p>　　【七观罪性空心】谓我罪性本空无有实体但从因缘颠倒而生当知罪性不在内外不在中间本来是空罪亦何有若能运此心观即是真忏悔也。</p><p>　　七周行慈(出天台四教仪集注)</p><p>　　周者周遍也佛为多嗔众生令修众生缘慈之观而对治之不出七境先亲而后冤者从易而至难也若以平等之心观之何冤何亲于此七境境境悉以三乐与之使冤亲无间故先假作此观以破嗔障而于众生实未得其乐也(多嗔者谓于违情之境多所忿恨也众生缘慈者谓缘念一切众生如父母等想慈愍爱念而与其乐也从易至难者谓亲与乐则易而冤则难也三乐者谓佛之乐为上乐菩萨之乐为中乐诸天之乐为下乐也)。</p><p>　　【一上品亲】上品亲谓己之父母师长也。</p><p>　　【二中品亲】中品亲谓己之兄弟姊妹也。</p><p>　　【三下品亲】下品亲谓己之朋友知识也。</p><p>　　【四中人】中人谓非己之冤非己之亲也。</p><p>　　【五下品冤】下品冤谓曾害己之朋友知识者也。</p><p>　　【六中品冤】中品冤谓曾害己之兄弟姊妹者也。</p><p>　　【七上品冤】上品冤谓曾害己之父母师长者也。</p><p>　　外道七种<a href=\"/remen/wuchang.html\" class=\"keylink\" target=\"_blank\">无常</a>(出入<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>)</p><p>　　【一作已而舍无常】作即造也舍者舍前造作之相也谓外道计地水火风四大和合而造后见四大相异如地坚水湿火暖风动各各不同遂执为无常故云作已而舍无常。</p><p>　　【二形处坏无常】形处即形状也谓外道计四大造色能造所造色体毕竟不坏但观形状长短变坏等相以为无常故云形处坏无常。</p><p>　　【三即色无常】谓外道计前形处见其变坏以为无常今谓此形色即是无常故云即色无常。</p><p>　　【四色转变中间无常】色转变者谓生住异灭也生即生相住即成相异即变相灭即<a href=\"/remen/wuxiang.html\" class=\"keylink\" target=\"_blank\">无相</a>如金作<a href=\"/remen/zhuangyan.html\" class=\"keylink\" target=\"_blank\">庄严</a>之具金性不坏中间相续转变无常自然异灭故云色转变中间无常。</p><p>　　【五性无常】谓外道计自心<a href=\"/remen/wangxiang.html\" class=\"keylink\" target=\"_blank\">妄想</a>非常非无常性<a href=\"/remen/zixing.html\" class=\"keylink\" target=\"_blank\">自性</a>不坏而能坏诸法自性故云性无常(性自性者谓本体之自性也)。</p><p>　　【六性无性无常】谓外道计四大之性皆无自性能造及所造之相皆归变坏故云性无性无常(能造者地水火风四大也所造者色香味触四微也)。</p><p>　　【七一切法不生无常】谓外道计一切法皆本不生故云一切法不生无常。</p><p>　　七见(出华严孔目)</p><p>　　分别曰见谓外道于诸法中执己为是以正为非迷惑不解失于正理故有七种之见也。</p><p>　　【一邪见】谓无正信诽谤<a href=\"/remen/zhengfa.html\" class=\"keylink\" target=\"_blank\">正法</a>而于<a href=\"/remen/shane.html\" class=\"keylink\" target=\"_blank\">善恶</a><a href=\"/remen/guobao.html\" class=\"keylink\" target=\"_blank\">果报</a>及正因缘所生善法一切拨以为无是为邪见(正因缘者谓眼等六根为因色等六尘为缘能生一切诸法非如外道计从梵天生或计从微尘生此则为邪因缘也)。</p><p>　　【二我见】谓不知此身<a href=\"/remen/wuyun.html\" class=\"keylink\" target=\"_blank\">五蕴</a>所成虚假不实妄计为身强立主宰恒执为我是为我见(五蕴者色蕴受蕴想蕴行蕴识蕴为五也)。</p><p>　　【三常见】谓不知己身及诸外物皆悉无常终归坏灭而反妄计为常是为常见。</p><p>　　【四断见】谓不知诸法本性空寂<a href=\"/remen/changzhu.html\" class=\"keylink\" target=\"_blank\">常住</a>不坏而反起断灭之见妄计此身死已不复更生是为断见。</p><p>　　【<a href=\"/remen/wujie.html\" class=\"keylink\" target=\"_blank\">五戒</a>盗见】(亦名见取)谓不知如来正戒而于邪戒中妄自分别取以进行如牛狗等戒执取为实得少<a href=\"/remen/gongde.html\" class=\"keylink\" target=\"_blank\">功德</a>自以为足私窃邪计不修正因是为戒盗见(牛狗戒者谓外道计前世从牛狗中来即以食草啖秽为戒而修苦行也)。</p><p>　　【六果盗见】谓不知正因正果于不善事生妙善想勤加精进如以寒热涂灰卧??等事执为正行小有所得私窃邪计以为极果是为果盗见(寒热涂灰卧??者谓外道寒则裸形自冻热则五热炙身或以灰涂身或眠卧荆??自以为苦行而求得果也五热者谓四方是火上则日也)。</p><p>　　【七疑见】谓于诸法或执有我或执<a href=\"/remen/wuwo.html\" class=\"keylink\" target=\"_blank\">无我</a>或执为常或执非常等心生犹豫不能决了是为疑见。</p><p>　　七有(出长阿含十报法经)</p><p>　　<a href=\"/remen/yinguo.html\" class=\"keylink\" target=\"_blank\">因果</a>不亡曰有谓由身口意所作善恶之因能招六趣生死之果因果相续故名七有(六趣者天趣人趣修罗趣饿鬼趣畜生趣地狱趣也)。</p><p>　　【一地狱有】(亦名不可有)地狱者此狱在地之下也谓众生由过去恶逆之因感现在地狱之果因果不亡故名地狱有。</p><p>　　【二畜生有】畜生者禽兽之类也谓众生由过去愚痴之因感现在畜生之果因果不亡故名畜生有。</p><p>　　【三饿鬼有】饿鬼者常受饥饿也谓众生由过去悭吝之因感现在饥饿之果因果不亡故名饿鬼有。</p><p>　　【四天有】天者天然自然乐胜身胜也谓众生由过去戒定之因感现在快乐之果因果不亡故名天有。</p><p>　　【五人有】人者忍也于世违顺之境能安忍故谓众生由过去戒善之因感现在人伦之果因果不亡故名人有。</p><p>　　【六业有】(亦名行有)业者谓身口意所作善恶之业因能招未来善恶之业果因果不亡故名业有。</p><p>　　【七中有】中有亦名中阴谓诸众生此身死后识未托胎现在所作善恶业因必取当来善恶诸趣之果因果不亡故名中有。</p><p>　　七遮罪(亦名七逆罪出梵网经)</p><p>　　遮谓遮障圣道逆谓不顺于理行此七罪不复成就善根经云法师不得与七逆人现身<a href=\"/remen/shoujie.html\" class=\"keylink\" target=\"_blank\">受戒</a>是也。</p><p>　　【一出佛身血】佛是一切众生慈父能令众生悟明自心出离苦趣众生当历劫供养以报其恩况复出其身血如兴起行经云提婆达兜举石掷佛迸石小片伤佛足指即破出血后堕地狱是也(劫梵语具云劫波华言分别时节梵语提婆达兜亦云提婆达多华言天热以其生时人天等众心皆惊热故也)。</p><p>　　【二弑父】弑者下杀上也谓父者子之所天即当竭力<a href=\"/remen/xiaoyang.html\" class=\"keylink\" target=\"_blank\">孝养</a>以报恩德岂宜悖戾妄加杀害<a href=\"/fojing/dizangjing/yuanwen.html\" class=\"keylink\" target=\"_blank\">地藏经</a>云若有众生不孝父母或至杀害者当堕无间地狱千万亿劫求出无期是也(无间地狱者即阿鼻地狱也)。</p><p>　　【三弑母】谓母之恩德不异于父即当?敬供养以期报答岂宜悖戾妄加杀害所以经云犯者得波罗夷罪(梵语波罗夷华言极恶)。</p><p>　　【四弑和尚】和尚梵语邬波遮迦于阗国翻为和尚华言力生即亲教师也谓<a href=\"/remen/chujia.html\" class=\"keylink\" target=\"_blank\">出家</a>者因师之力生长法身出功德财养<a href=\"/remen/zhihui.html\" class=\"keylink\" target=\"_blank\">智慧</a>命功莫大焉即当?敬供养以报其恩岂宜悖戾妄加杀害若以恶心嗔心而杀之者得波罗夷罪。</p><p>　　【五弑阿阇??】梵语阿阇??华言轨范言堪为后学之轨范即得戒教授等师也必当亲事?敬供养以报其恩岂宜悖戾妄加杀害若以恶心嗔心而杀之者得波罗夷罪。</p><p>　　【六破羯磨僧】梵语羯磨华言作法谓<a href=\"/remen/biqiu.html\" class=\"keylink\" target=\"_blank\">比丘</a>俱集一处和合作法若以恶心嗔心破之令其不和合者得波罗夷罪(梵语比丘华言乞士)。</p><p>　　【七弑阿罗汉】梵语阿罗汉华言无学谓无法可学也又名应供谓应受人天供养也即当?敬供养以种其福岂宜悖戾妄加杀害若以恶心嗔心而杀之者堕无间狱求出无期。</p><p>　　七聚(出翻译名义)</p><p>　　聚即类聚谓聚众律以成其类随犯而制之故名七聚也。</p><p>　　【一波罗夷】梵语波罗夷华言极恶有三义一者退没由犯此罪<a href=\"/remen/daoguo.html\" class=\"keylink\" target=\"_blank\">道果</a>无分没溺恶道二者不供住谓非但失道而已不得于说戒羯磨僧中共住三者堕落舍此身已堕在阿鼻地狱也(梵语羯磨华言作法梵语阿鼻华言无间)。</p><p>　　【二僧残】残者如人被斫命虽未尽而身已伤残也谓若犯此罪僧为作法忏除其过故名僧残。</p><p>　　【三偷兰遮】梵语偷兰华言大遮即遮障善道华梵兼称故云偷兰遮谓大障一切善根也。</p><p>　　【四波逸提】梵语波逸提华言堕谓犯此罪死堕地狱也。</p><p>　　【五提舍尼】梵语提舍尼华言向彼悔僧只律云此罪应对众发露忏悔是也。</p><p>　　【六突吉罗】梵语突吉罗华言恶作恶说谓身恶作口恶说也四分律本又名式义迦罗尼华言应当学谓此罪微细难持令其随学随守是名应当学也。</p><p>　　【七恶说】恶说者谓口好恶说多诸论议也即突吉罗中开出恶说以成此七聚也。</p><p>　　七支(出法界次第)</p><p>　　支即支分身三支谓杀盗[淫-壬+(工/山)]口四支谓妄言绮语两舌恶口总名七支即十恶中之七也。</p><p>　　【一<a href=\"/remen/shasheng.html\" class=\"keylink\" target=\"_blank\">杀生</a>】谓断一切众生之命故名杀生。</p><p>　　【二偷盗】谓潜起恶心取他财物故名偷盗。</p><p>　　【三邪[淫-壬+(工/山)]】谓非己妻妾而行欲事故名邪[淫-壬+(工/山)]。</p><p>　　【四妄言】谓以虚诞之言欺诳他人故名妄言。</p><p>　　【五绮语】绮即文饰也谓绮饰言语取悦于人故名绮语。</p><p>　　【六恶口】谓以恶言加彼令他受恼故名恶口。</p><p>　　【七两舌】谓构合是非之言向此说彼向彼说此令其争斗故名两舌。</p><p>　　七垢(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一欲垢】欲即希求之义垢者尘也污也谓人于诸所有功德不求他知若欲令他知我成就如是功德是名欲垢。</p><p>　　【二见垢】见者执着分别也谓人于诸所有功德无执着分别之见若生执着是名见垢。</p><p>　　【三疑垢】疑者迷惑不了也谓人于诸所有功德若或疑惑为功德耶为过失耶如是疑者是名疑垢。</p><p>　　【四慢垢】慢者恃己凌他也谓人不以己之所有功德与他校量而生轻慢若生轻他之心是名慢垢。</p><p>　　【五憍垢】憍者矜夸自高也谓人不以己之所有功德而生忻喜若生忻喜贡高之心是名憍垢。</p><p>　　【六随眠垢】依附不舍曰随五情暗??曰眠谓人于诸所有功德常加护念不为随眠<a href=\"/remen/fannao.html\" class=\"keylink\" target=\"_blank\">烦恼</a>之所盖覆若烦恼习气未断是名随眠垢(五情者即眼耳鼻舌身之情也烦恼习气者谓烦恼余习之气分也)。</p><p>　　【七悭垢】谓人于诸所有功德回施一切众生无吝惜心若生悭惜之念是名悭垢。</p><p>　　七种慢(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>并毗婆沙论)</p><p>　　谓诸众生无明妄惑障覆于心而生执取恃己凌他贡高自大于佛法中自谓满足所计不同故有七种也。</p><p>　　【一慢】慢者谓同类相傲也如于相似法中执己相似又于下劣中执己为胜也。</p><p>　　【二过慢】过慢者谓于同类相似法中执己为胜或复他人胜于己处执为相似言我与他同也。</p><p>　　【三慢过慢】慢过慢者于胜争胜也谓他本胜于己而执己为胜言我定能胜于他也。</p><p>　　【四我慢】我慢者恃己凌他也谓倚恃己之所能欺凌于他也。</p><p>　　【五增上慢】增上慢者未得谓得也谓未得上圣之法自谓已得未证上圣之理自谓已证也。</p><p>　　【六卑劣慢】卑劣慢者以劣自夸也谓己但有下劣少分之能反自矜夸以彼多分之能不及于我也。</p><p>　　【七邪慢】邪慢者谓实无德妄为有德执着邪见不礼塔庙不敬<a href=\"/remen/sanbao.html\" class=\"keylink\" target=\"_blank\">三宝</a>不诵经典也(三宝者佛宝法宝僧宝也)。</p><p>　　悭法七报(出成实论)</p><p>　　财法不能惠施曰悭此专言悭吝于法而不施与人者得七种报。</p><p>　　【一生盲报】谓从母胎出便不能见日月光明名为生盲由其宿世悭吝法故于现生中而得此报也。</p><p>　　【二愚痴报】谓于诸法中迷惑不了名为愚痴由其宿世悭吝法故于现生中而得此报也。</p><p>　　【三生恶家报】谓不信三宝造作重罪名为恶家又有冤之家亦名恶家由其宿世悭吝法故于现生中而得此报也。</p><p>　　【四胎夭报】胎夭者胎中夭死也由其宿世悭吝法故于现生中而得此报也。</p><p>　　【五物??报】物??者谓为一切恶物??怖也由其宿世悭吝法故于现生中而得此报也。</p><p>　　【六善人远离报】善人远离者谓贤善之人悉皆远离而不亲近由其宿世悭吝法故于现生中而得此报也。</p><p>　　【七无恶不作报】无恶不作者谓于一切恶无所不作也由其宿世自既悭法亦教人悭法灭佛法种三世十方诸佛以为冤贼是以于现生中而得此报也(三世者过去现在未来也)。</p><p>　　七随眠(亦名七使出阿毗达磨毗婆沙论)</p><p>　　烦恼妄惑依附不舍曰随五情暗??曰眠以无明种子潜伏藏识而能生起一切烦恼结业故名随眠又名七使者使犹驱使也由此妄惑驱使心神流转<a href=\"/remen/sanjie.html\" class=\"keylink\" target=\"_blank\">三界</a>故也(五情者即眼耳鼻舌身之情也藏识者即第<a href=\"/remen/bashi.html\" class=\"keylink\" target=\"_blank\">八识</a>能含藏一切善恶种子故也三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【一贪随眠】贪者引取无厌也谓此贪欲之惑潜伏藏识随附不舍而为种子能生一切贪染之欲故名贪随眠。</p><p>　　【二嗔随眠】嗔者忿怒不息也谓此嗔恚之惑潜伏藏识随附不舍而为种子能起一切粗重忿怒故名嗔随眠。</p><p>　　【三爱随眠】爱者于顺情境上爱着不舍也谓此爱惑种子潜伏藏识随附不舍能生三界粗重爱欲故名爱随眠。</p><p>　　【四慢随眠】慢者恃己凌他也谓慢惑种子潜伏藏识随附不舍能生种种粗重憍慢故名慢随眠。</p><p>　　【五无明随眠】无明者无所明了也谓此无明种子潜伏藏识随附不舍能生种种粗重烦恼故名无明随眠。</p><p>　　【六见随眠】见者分别执取也谓此分别妄惑种子潜伏藏识随附不舍能生三界种种妄见故名见随眠。</p><p>　　【七疑随眠】疑者犹豫不决也谓此疑惑种子潜伏藏识随附不舍能生三界粗重疑惑故名疑随眠。</p><p>　　轮王七宝(出修行本起经)</p><p>　　长阿含经云增劫中则有轮王出世以一增一减为一小劫人寿增至八万四千岁历过百年寿减一岁如是减至十岁名为减劫此后过百年复增一岁或云子倍父寿(若父十岁子则二十岁)名为增劫如是增至八万四千岁时则有金轮王出生在王家绍灌顶位于十五日香汤沐浴<a href=\"/remen/shouchi.html\" class=\"keylink\" target=\"_blank\">受持</a>斋戒升高台殿臣僚辅翼东方忽有金轮宝现舒妙光明来应王所若王欲往东方轮即东转王则将诸兵众随其后行金轮宝前有四神导引轮所住处王即止驾南西北方随轮所至亦复如是于四天下普劝人民修十善道是名金轮王亦名转轮圣王而具足七宝焉(劫梵语具云劫波华言分别时节金轮王太子绍位之时取四大海水以灌其顶方绍父位以为金轮王名灌顶位十善道者不杀不盗不邪淫不<a href=\"/remen/wangyu.html\" class=\"keylink\" target=\"_blank\">妄语</a>不两舌不恶口不绮语不贪欲不嗔恚不邪见也)。</p><p>　　【一金轮宝】(亦名胜<a href=\"/remen/zizai.html\" class=\"keylink\" target=\"_blank\">自在</a>)金轮者其轮千辐径一丈四尺具足毂辋雕文刻镂众宝间错光明洞达天匠所成非世所有也谓转轮圣王既得此轮随王心念轮则为转案行天下须?周匝是为金轮宝。</p><p>　　【二白象宝】(亦名青山)白象者谓转轮圣王清旦升殿有白象宝忽然出现其身纯白其首杂色口有六牙牙七宝色力能飞行若王乘时一日之中周遍天下朝往暮回不劳不疲若行渡水水不动摇亦不濡足是名白象宝。</p><p>　　【三绀马宝】(亦名勇疾风)绀马者青赤色马也谓转轮圣王清旦升殿有绀马宝忽然出现髦鬣贯珠洗刷之时珠则堕落须?之间更生如故其珠鲜洁色胜于前鸣声远闻一由旬内力能飞行王若乘之案行天下朝去暮回力不疲极马脚触尘皆成金沙是名绀马宝(梵语由旬华言限量有三等不同上八十里中六十里下四十里)。</p><p>　　【四神珠宝】(亦名光藏云)神珠者谓转轮圣王清旦升殿有神珠宝忽然出现其色莹洁无有瑕颣夜悬空中随国大小明照内外如昼无异是名神珠宝。</p><p>　　【五玉女宝】(亦名净妙德)玉女者谓颜貌端正色相具足身则冬温夏凉于诸毛孔出栴檀香口出青莲华香言语柔软举动安详食自消化非同<a href=\"/remen/shijian.html\" class=\"keylink\" target=\"_blank\">世间</a>女人有诸不净是名玉女宝。</p><p>　　【六典财宝】(亦名大财)典财又曰典宝藏臣谓转轮圣王欲得七珍宝时典藏臣举身向地地出七宝向水水出七宝向山山出七宝向石石出七宝是为典财宝阿含经又云<a href=\"/wenda/jushi/\" class=\"keylink\" target=\"_blank\">居士</a>宝其人宿福深厚眼能彻<a href=\"/remen/jiandi.html\" class=\"keylink\" target=\"_blank\">见地</a>中伏藏有主无主皆悉见知其有主者为之卫护其无主者取供王用是也。</p><p>　　【七主兵宝】(亦名离垢眼)主兵又曰典兵臣谓转轮圣王意欲得四种兵若千若万乃至无数顾视之间兵即已办行阵严整是为主兵宝阿含经又云其人智谋雄猛韬略独出即诣王所白言大王有所讨伐不足为忧若欲象马车步四种兵者我自能办是也。</p><p>　　七宝(出翻译名义)</p><p>　　七宝诸经所载不同旧出二种其间名同而华梵不一令依翻译名义亦列二种皆以梵语为名而用华言各释其下也。</p><p>　　【一苏伐罗】梵语苏伐罗华言金大智度论云金出山石沙赤铜中而有四义一者色无变二者体无染三者转作无碍四者令人富以是等义故名为宝。</p><p>　　【二阿路巴】梵语阿路巴华言银大智度论云银出烧石中世名白金亦有四义与前金同故名为宝。</p><p>　　【三琉璃】梵语琉璃华言青色宝观经?又云吠琉璃耶华言不远谓西域有山去波罗奈城不远山出此宝故以名之此宝青色一切众宝皆不能坏色体坚莹世所希有故名为宝(梵语波罗奈华言鹿苑)。</p><p>　　【四颇??】梵语颇??或云塞颇胝迦华言水玉即苍玉也或云水精体色莹润世所希有故名为宝。</p><p>　　【五牟婆洛揭拉婆】梵语牟婆洛揭拉婆华言青白色宝即砗磲也其状如车之渠车之牙辋也因以名焉以其体坚色明世所希有故名为宝。</p><p>　　【六摩罗伽??】梵语摩罗伽??华言码瑙其色赤白如马之脑因以名焉以其可琢成器世所希有故名为宝。</p><p>　　【七钵摩罗伽】梵语钵摩罗伽华言赤真珠佛地论云赤虫所出大智度论云此宝出鱼腹蛇脑中其色明莹最为殊胜故名为宝。</p><p>　　又七宝(出翻译名义)</p><p>　　【一钵攞娑】梵语钵攞娑华言珊瑚大智度论云海中石??也谓西南涨海中去七八里许有珊瑚洲洲底有磐石此宝生其上人以铁网取之世所希有故名为宝。</p><p>　　【二阿湿摩揭婆】梵语阿湿摩揭婆华言琥珀其色红莹世所希有故名为宝。</p><p>　　【三摩尼】梵语摩尼又云末尼华言离垢即珠宝也此宝光净不为垢秽所染故圆觉钞又云如意谓意中所须财宝衣服饮食种种之物此珠悉能出生令人皆得如意故名为宝。</p><p>　　【四甄叔迦】梵语甄叔迦华言赤色宝西域传云甄叔迦??名其花赤色形大如手此宝色如此花故以名焉。</p><p>　　【五释迦毗棱伽】梵语释迦毗棱伽华言能胜谓此宝能胜一切世间众宝世所希有故名为宝。</p><p>　　【六摩罗伽陀】梵语摩罗伽陀大智度论云绿色珠此宝出金翅鸟口边能辟一切诸毒世所希有故名为宝。</p><p>　　【七?折罗】梵语?折罗华言金刚此宝出于金中色如紫英百炼不销至坚至利可以切玉世所希有故名为宝。</p><p>　　七金山(出翻译名义)</p><p>　　七金山者谓山皆有金色光明故也七重环绕须弥山外高广形量次第减半如须弥山高八万四千由旬双持山止高四万二千由旬之类是也(梵语由旬华言限量有三等不同上八十里中六十里下四十里)。</p><p>　　【一双持山】双持山者谓二山相倚也又言持双者文互用耳此山高广各四万二千由旬。</p><p>　　【二持轴山】持轴山者谓山峰上耸形如车轴也高广各二万一千由旬。</p><p>　　【三檐木山】檐木??名以山形似此??故名檐木高广各一万五百由旬。</p><p>　　【四善见山】善见山者谓见者称善也高广各五千二百五十由旬。</p><p>　　【五马耳山】马耳山者谓状如马耳也高广各二千六百二十五由旬。</p><p>　　【六障碍山】障碍山者谓此山有障碍神故又名象鼻山形如象鼻故也高广各一千三百一十二由旬半。</p><p>　　【七持地山】持地山者谓与地相持故又名地持者文互用耳又名鱼觜山者以海中有鱼觜尖其山形如彼鱼故也又名持边山者以此山护持围绕内六山故也高广各六百五十六由旬零。</p><p>　　七海(出法集名数经)</p><p>　　【一盐水海】金刚<a href=\"/remen/sanmei.html\" class=\"keylink\" target=\"_blank\">三昧</a>经云海有金刚轮随时转故令大海水同一咸味故名盐水海。</p><p>　　【二乳海】谓世有一海其味如乳故名乳海。</p><p>　　【三酪海】谓世有一海其味如酪故名酪海。</p><p>　　【四酥海】谓世有一海其味如酥故名酥海。</p><p>　　【五蜜水海】谓世有一海其味如蜜故名蜜水海。</p><p>　　【六吉祥草海】谓世有一海生吉祥草故名吉祥草海。</p><p>　　【七酒海】谓世有一海其味如酒故名酒海。</p><p>　　七大(出楞严经)</p><p>　　大即体性<a href=\"/remen/yuanrong.html\" class=\"keylink\" target=\"_blank\">圆融</a>周遍无外之义盖由万法不离地水火风而成依空建立因见有觉因识有知举此七种则自他依正色心一切万法无不摄矣然以众生迷失本心根尘对起知见妄分听不出声见不超色但于日镜和合处见火起月珠和合处见水生各不相容执相成碍殊不知如来藏中水火性空本周法界随众生心循业发现故世尊于楞严会上开悟阿难及诸大众会七大万法皆归如来藏故说此七大之相也(依正色心者依即所依国土正谓正受果报即能依之身也色即色身心即<a href=\"/remen/xinshi.html%09\" class=\"keylink\" target=\"_blank\">心识</a>也)。</p><p>　　【一地大】粗为大地细为微尘析则成空合聚为地众生昏迷但见其相不知地性融通遍周法界随众生心循业发现清净本然宁有方所故名地大(循业即随业也)。</p><p>　　【二火大】火性无我寄于诸缘如执镜??对日火生众生昏迷但见其相不知火性融通遍周法界随众生心循业发现如一处执镜一处火生遍法界执满世间起起遍世间宁有方所故名火大(火性无我者言火性无体也)。</p><p>　　【三水大】水性不定流息无恒如执珠盘对月出水众生昏迷但见其相不知水性融通遍周法界随众生心循业发现如一处执珠一处水出遍法界执满法界生生满世间宁有方所故名水大。</p><p>　　【四风大】风性无体动静不常如人整衣则有微风拂他人面众生昏迷但知微风不知风性融通遍周法界随众生心循业发现如一人整衣有微风出遍法界拂满国土生周遍世间宁有方所故名风大。</p><p>　　【五空大】空性无形因色显发如人凿井出土一尺中间则有一尺<a href=\"/remen/xukong.html\" class=\"keylink\" target=\"_blank\">虚空</a>众生昏迷但见此空不知性觉真空遍周法界随众生心循业发现如一井空空生一井十方虚空亦复如是<a href=\"/remen/yuanman.html\" class=\"keylink\" target=\"_blank\">圆满</a>十方宁有方所故名空大。</p><p>　　【六见大】见觉无知因色空有如朝明夕昏一切色相因见分析众生昏迷但见明暗之相不知性见精明遍周法界随众生心循业发现以由色空既遍见亦周遍六根互用闻听觉知亦复如是圆满十虚宁有方所故名见大(六根互用者谓如眼见色亦能闻声嗅香知味觉触之类也十虚即十方虚空也)。</p><p>　　【七识大】识性无源因于六种根尘而出如根尘对起分别妄生众生昏迷但随分别不知性识明知遍周法界随众生心循业发现以由根境无边识亦无尽含吐十虚宁有方所故名识大(六种根尘者根即眼耳鼻舌身意六根也尘即色声香味触法六尘也十虚者十方虚空也)。</p><p>　　地动七因(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　【一令诸魔生怖】魔有多种故曰诸魔令生怖者谓佛成道时必须地动令邪魔恐怖而回正念也。</p><p>　　【二令众生心不散乱】令众生心不散乱者谓佛欲<a href=\"/remen/shuofa.html\" class=\"keylink\" target=\"_blank\">说法</a>时必先地动令诸众生?敬严谨心不散乱而能信受也。</p><p>　　【三令放逸者生觉知】令放逸生觉知者谓佛说法时或有放逸之人不能毕集必须地动令其觉知皆来谛听也。</p><p>　　【四令众生知<a href=\"/remen/faxiang.html\" class=\"keylink\" target=\"_blank\">法相</a>】令众生知法相者谓佛说法微妙难知必先地动普令一切众生心生警悟觉了诸法之相也。</p><p>　　【五令众生观说法处】令众生观说法处者谓佛说法时欲令十方世界统为一佛国土必须地动令诸众生得见说法殊胜之处也。</p><p>　　【六令成熟者得解脱】令成熟得解脱者谓佛说法时若有根缘成熟众生来闻正法必须地动令其<a href=\"/remen/juewu.html\" class=\"keylink\" target=\"_blank\">觉悟</a>而得解脱也。</p><p>　　【七令随顺问正义】令随顺问正义者谓佛说法时为诸众生不解正义必须地动令其警觉随顺请问各得开解也。</p><p>　　七难(出观音玄义?)</p><p>　　难即厄难苦恼之处也谓火有焦身绝命之忧故为初难水有沉有浮故为二难罗刹虽暴缓于火水故为三难刀杖非随得随戮必须研罪虚实故为四难鬼取非的命衰逢害故为五难枷锁系身未为失命故为六难怨贼觅宝与宝即脱故为七难而此七难一一皆有果报恶业烦恼三种今但明人中果报之一种也有以罗刹难中风难足为八难者非也。</p><p>　　【一火难】观音经云若有持是<a href=\"/remen/gsyps.html\" class=\"keylink\" target=\"_blank\">观世音菩萨</a>名者设入大火火不能烧盖持者口为诵持心为秉持言其执持无少懈也设入者不定之辞若人遭此难者一心称名必得解脱如应验传云晋元康中竺长舒居于洛阳时为延火将及草屋在于下风岂有免理一心称菩萨名即风回火转狭识浅见者以为偶尔后因风燥之日故掷火烧之三掷三灭其人即叩头谢罪如此应验非一而已。</p><p>　　【二水难】经云若为大水所漂称其名号即得浅处盖水言大而不言小者小不为难也若遭此难称菩萨名即得浅处如应验传云海盐郡有溺水者同伴皆沉此人称观世音菩萨忽遇得一名困倦如眠梦见两人乘船唤入即时觉悟开眼果见人船送至岸上则不复见矣。</p><p>　　【三罗刹难】梵语罗刹华言暴恶经云若有众生为求金银等宝入于大海假使黑风吹其船舫漂堕罗刹鬼国其中若有一人称观世音菩萨名者是诸人等皆得解脱罗刹之难盖罗刹者食人鬼也一人称名悉得解脱者忧戚休咎众所共之口不同称心亦觅福故获均济如应验传云外国百余人从师子国泛海向扶南忽遇恶风漂堕鬼国其罗刹鬼便欲尽食一船众人皆称观音中有一小乘沙门不信观音不肯称名鬼即索此沙门沙门学称菩萨名号亦得免脱(梵语沙门华言勤习)。</p><p>　　【四刀杖难】经云若复有人临当被害称观世音菩萨名者彼所执刀杖寻段段坏而得解脱如应验传云晋太元中彭城有一人被枉问为贼临刑将旧所供养观音金像带在髻中后伏法刀下但闻金声刀即三折头终不伤解髻看像像有三痕由是得脱。</p><p>　　【五鬼难】经云若三千大千国土满中夜叉罗刹欲来恼人闻其称观世音菩萨名者是诸恶鬼尚不能以恶眼视之况复加害盖鬼所以畏观音名者以观音有威有恩若非怀恩则是畏威闻名尚不能恶眼相视岂复生于伤害之心耶(三千者小千中千大千也今言三千大千者总别兼称也梵语夜叉华言勇健)。</p><p>　　【六枷锁难】经云若复有人若有罪若无罪杻械枷锁检系其身称观世音菩萨名者皆悉断坏即得解脱盖杻械枷锁刑狱之具也系即系缚检即封检其人若能称观世音菩萨者重关自开铁木断坏如应验传云盖护山阳人系狱应死三日三夜称菩萨名心无间息即见观音放光照之锁脱关开寻光而去行二十里光明方息。</p><p>　　【七冤贼难】经云有一啇主将诸商人赍持重宝经过险路遇诸冤贼乃至其中一人作是唱言诸善男子勿得恐怖汝当一心称观世音菩萨名号众商人一称其名故即得解脱盖冤本夺命贼本求财今冤为贼必财命两图由菩萨力故得解脱如应验传云僧慧达于晋隆安二年北陇上掘甘草于时羌饿捕人食之达为羌人所获闭在棚中择??者先食达即一心称名诵经余人已尽唯达并一小儿准拟明日命尽达竟夜称诵不辍向晓羌来取之忽见一虎从草跳出咆吼羌人惊走虎因啮棚作一冗而去达将小儿走窜得免。</p><p>　　七灾难(出仁王护国经)</p><p>　　七灾难者谓佛为十六大国波斯匿王等而说也若国土中有此七种灾难当讲读仁王<a href=\"/remen/banruo.html\" class=\"keylink\" target=\"_blank\">般若</a>波罗蜜经其难即灭万姓安乐也(梵语波斯匿华言胜军)。</p><p>　　【一日月失度难】谓日月失其所缠之度时序不调或赤日出或黑日出或二三四五日出或日蚀无光或日轮一重现乃至四五重现是为日月失度难。</p><p>　　【二星宿失度难】谓二十八宿及金星彗星火星水星风星刀星南斗北斗等星各各失其所躔之度是为星宿失度难(二十八宿者角亢底房心尾箕斗牛女虚危室壁奎娄胃昂毕觜参井鬼神星张翼轸也)。</p><p>　　【三灾火难】谓火灾起时万姓烧尽或鬼火龙火天火山神火人火??木火贼火如是种种灾异是为灾火难。</p><p>　　【四雨水变异难】谓阴阳不顺大水漂没冬雨夏雪冬行雷电夏雨霜雹或雨赤黑等水或雨土石沙砾江河逆流如是种种灾异是为雨水变异难。</p><p>　　【五恶风难】谓大风起时山河??木一时吹坏或黑风赤风青风天风地风火风如是种种灾异是为恶风难。</p><p>　　【六亢阳难】亢极也谓天地亢阳炎火洞然百草枯瘁五谷不登如是种种灾异是为亢阳难(五谷者禾麻黍菽麦也)。</p><p>　　【七恶贼难】谓四方贼来侵扰境界或内外贼起火贼水贼风贼鬼贼百姓惊惶刀兵竞起如是种种灾异是为恶贼难。</p><p>　　七种受胎(出善见毗婆沙律)</p><p>　　【一相触受胎】谓女人月水生时喜乐男子若男子以身触其身分即生贪着而便怀胎是名相触受胎。</p><p>　　【二取衣受胎】谓如优陀夷共妇出家分别已久优陀夷往到妇处两情欲爱不止各相发问欲精污衣尼得此衣后即怀胎是名取衣受胎(梵语优陀夷华言出现日出时生故)。</p><p>　　【三下精受胎】谓往昔有一道士小便与精俱下鹿母饮之遂便怀胎生鹿子道士是名下精受胎。</p><p>　　【四手摩受胎】谓如睒菩萨父母俱盲帝释遥知下至其所为言宜合阴阳当生儿子答言夫妇既悉出家为道法故不得如此帝释复言不合阴阳当以手摩脐下即便怀胎果如其言而生睒子是名手摩受胎(睒音闪目暂见)。</p><p>　　【五见色受胎】谓有女人月华水成不得男子交合欲情极盛唯视男子即便怀胎是名见色受胎。</p><p>　　【六闻声受胎】谓如白鹭鸟悉雌无雄到春来时阳气始布雷声初鸣雌鹭一心闻声即便怀胎鸡亦有闻雄鸡声亦得怀胎是名闻声受胎。</p><p>　　【七嗅香受胎】谓如??牛母但嗅犊气而亦怀胎是名嗅香受胎(??牛名犊牛子也)。</p><p>　　七种生死(出翻译名义)</p><p>　　【一分假生死】分即分限假即形假谓三界果报寿有长短分限身有大小形假皆不免于生死是为分假生死(三界者欲界色界无色界也)。</p><p>　　【二变易生死】因移果易名为变易谓阿罗汉辟支佛菩萨既离三界生死出生方便等土就其断惑<a href=\"/remen/zhengguo.html\" class=\"keylink\" target=\"_blank\">证果</a>之时因移果易论为生死是名变易生死(因移果易者如初果为因二果为果二果为因三果为果三果为因四果为果是也方便土者二乘之人修方便道断见思惑而居此土也)。</p><p>　　【三流入生死】谓众生有识之初迷真逐妄流入生死<a href=\"/remen/kuhai.html\" class=\"keylink\" target=\"_blank\">苦海</a>漂溺不息是为流入生死。</p><p>　　【四反出生死】谓众生若<a href=\"/remen/faxin.html\" class=\"keylink\" target=\"_blank\">发心</a>修行背妄归真则能反出生死至于<a href=\"/remen/niepan.html\" class=\"keylink\" target=\"_blank\">涅盘</a>是为反出生死(梵语涅盘华言灭度)。</p><p>　　【五因缘生死】谓初<a href=\"/remen/huanxi.html\" class=\"keylink\" target=\"_blank\">欢喜</a>地已后诸位菩萨皆以所观不思议理为因能观真无漏智为缘共破无明之惑复为化众生故示现生死是为因缘生死(真无漏智者即菩萨智慧也由此智慧断诸惑业而不漏落生死以对二乘之智名为真耳)。</p><p>　　【六有后生死】谓第十法云地菩萨因有最后一品无明未断尚有一番变易生死是为有后生死(最后一品者谓无明惑有四十二品今是最后之一品也)。</p><p>　　【七无后生死】谓等觉菩萨破最后一品无明烦恼究竟永尽入妙觉位不受后身是为无后生死。</p><p>　　七日轮出(出法苑珠林)</p><p>　　七日轮出者劫末之相也天地始终谓之一劫劫尽坏时火灾将起一切人民皆作恶业遂使天久不雨所种不生诸水泉源皆悉枯竭久久之后风入海底取日宫殿于须弥山边置日道中遍照世间草木凋落如是一日乃至七日次第而出消竭海水大地烟起乾坤洞然直至梵天悉皆荡尽故有七日出现之说也(劫梵语劫波华言分别时节梵语须弥华言妙高直至梵天者谓火灾起时烧至色界初禅天也)。</p><p>　　【一日出】一日出时百草??木一时凋落。</p><p>　　【二日出】二日出时四大海水从百由旬乃至七百由旬内自然枯涸(梵语由旬华言限量或八十里或六十里或四十里)。</p><p>　　【三日出】三日出时四大海水千由旬乃至七千由旬内展转消尽。</p><p>　　【四日出】四日出时四大海水深千由旬亦皆干竭。</p><p>　　【五日出】五日出时四大海水纵广七千由旬亦皆竭尽长阿含经云五日出已其后海水转减犹如春雨后牛迹中水遂至涸尽不渍人物也。</p><p>　　【六日出】六日出时此地厚六万八千由旬皆悉烟出从须弥山乃至三千<a href=\"/remen/daqianshijie.html\" class=\"keylink\" target=\"_blank\">大千世界</a>及八大地狱无不烧灭烟烬无余人民命终及六欲诸天皆悉命终宫殿皆空一切无常不得久住(三千者小千中千大千也今言三千大千者总别兼称也八大地狱者活地狱黑绳地狱合会地狱叫唤地狱大叫唤地狱热地狱大热地狱阿鼻地狱也六欲天者四天王天忉利天夜摩天兜率天化乐天他化自在天也)。</p><p>　　【七日出】七日出时大地须弥山渐渐崩坏百千由旬永无遗余山皆洞然诸宝爆裂烈焰震动至于梵天一切恶道皆悉荡尽。</p><p>　　法没时七秽行(出出曜经)</p><p>　　【一百岁持戒为恶所破】谓法将灭时有人持戒满百岁已一弹指顷遂为恶知识之所破坏是为法没时之秽行也。</p><p>　　【二久行慈心为嗔所坏】谓法将灭时有人久行平等慈忍未尝少息一旦<a href=\"/remen/nijing.html\" class=\"keylink\" target=\"_blank\">逆境</a>现前不能安忍嗔恚倏起坏灭善根是为法没时之秽行也。</p><p>　　【三薄贱不随师教】谓法将灭时善行寡少为此道者悉皆轻薄污贱之徒不修威仪进止不顺师长教诲耽习下流无所闻见是为法没时之秽行也。</p><p>　　【四互诤胜负】谓法将灭时正教不行人我妄兴是此者则非彼是彼者则非此交相毁诤以求胜负唯务较短量长不思反邪归正是为法没时之秽行也。</p><p>　　【五斗乱彼此】谓法将灭时出家之人或居城郭村落贪求利养我慢贡高悖理乱常争长竞短向彼说此向此说彼互相毁谤争斗不已惟知构造其非不解弘持其教是为法没时之秽行也。</p><p>　　【六贪着利养】谓法将灭时出家之人多贪利养广殖田园惟思口体之奉不以勤苦为劳遂致身多疾病不能<a href=\"/remen/liutong.html\" class=\"keylink\" target=\"_blank\">流通</a><a href=\"/\" class=\"keylink\" target=\"_blank\">佛教</a>是为法没时之秽行也。</p><p>　　【七凡圣皆被毁辱】谓法将灭时教道不明以伪乱真以邪混正是非不明凡圣无别故自凡夫之僧至阿罗汉一概被人轻贱毁辱既辱其徒何有其教是为法没时之秽行也(梵语阿罗汉华言无学)。</p></div>"
},{
    "title": "大明三藏法数卷第二十四",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第二十四　　　　碣六</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　如来八相(出释迦谱)</p><p>　　如来八相者<a href=\"/fojing/miaofalianhuajing/\" class=\"keylink\" target=\"_blank\">法华经</a>中明释迦如来<a href=\"/remen/wuliangjie.html\" class=\"keylink\" target=\"_blank\">无量劫</a>前已成正觉因大悲愿力利益<a href=\"/remen/zhongsheng.html\" class=\"keylink\" target=\"_blank\">众生</a>数数于十方国土示生示灭处处不同岂但于此南阎浮提一方出现而已今论出现本末则具有八相皆所以示同人法也(梵语释迦华言能仁劫梵语具云劫波华言分别时节梵语阎浮提华言胜金洲)。</p><p>　　【一降兜率相】梵语兜率华言知足以此天于五欲境知止足故谓菩萨从兜率天将降神时观此阎浮提内迦毗罗国最为处中往古诸佛出兴皆生于此尔时菩萨即现五瑞一者放大光明二者大地震动三者诸魔宫殿隐蔽不现四者日月星辰无复光明五者天龙等众悉皆惊怖现此瑞已于是下生是名降兜率相(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也菩萨即释迦如来梵语迦毗罗华言黄色)。</p><p>　　【二托胎相】谓菩萨将托胎时观净饭王性行仁贤摩耶夫人前五百世曾为菩萨毋应往彼托胎大机之人见乘栴檀楼阁小机之人见乘六牙白象与无量诸天作诸伎乐从右胁入身映于外如处琉璃是名托胎相(梵语摩耶具云摩诃摩耶华言大术)。</p><p>　　【三降生相】谓四月八日日初出时摩耶夫人在毗岚园手攀无忧??枝菩萨渐渐从右胁出于时??下生七茎莲华大如车轮菩萨处于华上周行七步举右手而言曰我于一切<a href=\"/remen/tianren.html\" class=\"keylink\" target=\"_blank\">天人</a>之中最尊最胜尔时难陀龙王?难陀龙王于空中雨温凉二水灌太子身身黄金色三十二相放大光明普照三千<a href=\"/remen/daqianshijie.html\" class=\"keylink\" target=\"_blank\">大千世界</a>是名降生相(毗岚梵语具云岚毗尼华言<a href=\"/remen/jietuo.html\" class=\"keylink\" target=\"_blank\">解脱</a>处梵语难陀华言<a href=\"/remen/huanxi.html\" class=\"keylink\" target=\"_blank\">欢喜</a>梵语?难陀华言善欢喜此二龙王即兄弟也三十二相者足下安平相千辐轮相手指纤长相手足柔软相手足缦网相足跟满足相足趺而好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩<a href=\"/remen/yuanman.html\" class=\"keylink\" target=\"_blank\">圆满</a>相四十齿相齿白齐密相四牙白净相颊车如师子相咽中津液得上味相广长舌相<a href=\"/remen/fanyin.html\" class=\"keylink\" target=\"_blank\">梵音</a>深远相眼色如金精相眼睫如牛王相眉间白毫相顶肉髻成相也三千者小千中千大千也言三千大千者总别兼称也)。</p><p>　　【四<a href=\"/remen/chujia.html\" class=\"keylink\" target=\"_blank\">出家</a>相】谓太子年至十九时出游四门见老病死之相厌世<a href=\"/remen/wuchang.html\" class=\"keylink\" target=\"_blank\">无常</a>心思出家往白父王愿??出家父王不许于二月七日身放光明照四天王宫乃至净居天宫诸天见已到太子所头面礼足白言无量劫来所<a href=\"/remen/xiuxing.html\" class=\"keylink\" target=\"_blank\">修行</a>愿今正成熟之时太子遂于后夜乘马逾城至?伽仙人苦行林中剃除须发是名出家相(四天王者东方持国天王南方增长天王西方广目天王北方多闻天王净居天即<a href=\"/remen/sejie.html\" class=\"keylink\" target=\"_blank\">色界</a>天也)。</p><p>　　【五降魔相】魔梵语具云魔罗华言能夺命谓菩萨于<a href=\"/remen/puti.html\" class=\"keylink\" target=\"_blank\">菩提</a>??下将成道时大地震动放大光明隐蔽魔宫时魔波旬即令三女乱其净行菩萨以神力故变其魔女皆成老母魔王大怒遍来部从上震天雷雨热铁丸刀轮器仗交横空中挽弓放箭箭停空中变成莲华不能加害群魔忧戚悉皆迸散是名降魔相(梵语菩提华言道梵语波旬华言恶即魔王名也)。</p><p>　　【六成道相】谓菩萨降伏魔已放大光明即便入定悉知过去所造<a href=\"/remen/shane.html\" class=\"keylink\" target=\"_blank\">善恶</a>死此生彼之事于腊月八日明星出时豁然大悟得无上道成最正觉是名成道相。</p><p>　　【七<a href=\"/remen/shuofa.html\" class=\"keylink\" target=\"_blank\">说法</a>相】谓菩萨既成道已便欲说法度诸众生即自思惟无能信受者若我住世于事无益不如入于<a href=\"/remen/niepan.html\" class=\"keylink\" target=\"_blank\">涅盘</a>尔时梵天前白佛言<a href=\"/remen/shizun.html\" class=\"keylink\" target=\"_blank\">世尊</a>今日法海已满法幢已立润济开导今正是时云何欲舍一切众生入于涅盘而不说法是时如来受梵王请已即住鹿野苑中先为憍陈如等五人转<a href=\"/remen/sidi.html\" class=\"keylink\" target=\"_blank\">四谛</a>法轮及说大小乘种种教法是名说<a href=\"/remen/faxiang.html\" class=\"keylink\" target=\"_blank\">法相</a>(五人者憍陈如马胜?提十力<a href=\"/remen/jiaye.html\" class=\"keylink\" target=\"_blank\">迦叶</a>拘利太子也四谛者苦谛集谛灭谛道谛也)。</p><p>　　【八涅盘相】梵语涅盘华言灭度谓如来度人已竟将入涅盘二月十五日于拘尸那城娑罗双??间卧七宝床其林忽然变白犹如白鹤尔时佛受纯陀长者最后供已与文殊师利等言诸善男子但当自修其心慎莫放逸遂于中夜而入涅盘诸天人等以千端?缠裹其身七宝为棺盛满香油积诸香木以火焚之[(冰-水+〡)*ㄆ]取<a href=\"/remen/sheli.html\" class=\"keylink\" target=\"_blank\">舍利</a>以为八分起塔<a href=\"/remen/gongyang.html\" class=\"keylink\" target=\"_blank\">供养</a>是名涅盘相(梵语拘尸那华言角城其城三角故也梵语娑罗华言坚固谓冬夏不改色也梵语文殊师利华言妙德八分者拘尸城一分波肩罗婆国一分师伽那婆国一分阿勒遮国一分毗耨国一分毗离国一分遮罗迦罗国一分摩伽陀国一分也)。</p><p>　　八大<a href=\"/remen/zizai.html\" class=\"keylink\" target=\"_blank\">自在</a>我(出涅盘经)</p><p>　　我即自在之义谓如来有大神力有大<a href=\"/remen/zhihui.html\" class=\"keylink\" target=\"_blank\">智慧</a>故能随机示现自在巧妙经中谓如来常乐我净之我具此八义故称我德(常者不迁不变也乐者无<a href=\"/remen/shengsi.html\" class=\"keylink\" target=\"_blank\">生死</a>苦也我者即八自在也净者惑业净尽也)。</p><p>　　【一能示一身以为多身】一身多身者于一身中现无量身也经云如来身数犹如微尘充满十方无量世界盖如来所证法身之体遍一切处全此之体起于应用故能一多自在也。</p><p>　　【二示一尘身满大千界】一尘身满大千界者谓如来法身体无不遍故一尘之身与法身之量同一广大大千世界悉皆充满自在无碍也。</p><p>　　【三大身轻举远到】大身轻举远到者谓如来广大之身飞行轻举无远不到自在无碍也经云如来能以满大千世界之身轻举飞空过于二十恒河沙等诸佛世界而无障碍是也。</p><p>　　【四现无量类常居一土】现无量类常居一土者谓如来虽为众生现众类之身而所居常在一土自在无碍也经云如来之心安住不动而能随诸众生现无量形类又云如来之身<a href=\"/remen/changzhu.html\" class=\"keylink\" target=\"_blank\">常住</a>一土而令他土一切悉见是也。</p><p>　　【五诸根互用】诸根互用者谓如来眼等诸根互相为用自在无碍也经云如来一根亦能见色闻声嗅香别味觉触知法一根既然诸根亦尔是也(一根者即眼耳鼻舌身意六根中之一根也)。</p><p>　　【六得一切法如无法想】得一切法如无法想者谓如来知一切法本性空寂若言有法而可<a href=\"/remen/zhengde.html\" class=\"keylink\" target=\"_blank\">证得</a>则为虚妄故虽有所证而无能证之想于法融通自在无碍也经云若是有者可名为得实无所有云何名得以自在故非得而得是也。</p><p>　　【七说一偈义经无量劫】说一偈义经无量劫者谓如来智慧辩才演说一偈之义虽经多劫无有穷尽称性宣扬自在无碍也经云如来演一偈之义经无量劫义亦不尽是也(劫梵语具云劫波华言分别时节)。</p><p>　　【八身遍诸处犹如<a href=\"/remen/xukong.html\" class=\"keylink\" target=\"_blank\">虚空</a>】身遍诸处犹如虚空者谓如来为诸众生处处现身说法犹如虚空了无形相可得<a href=\"/remen/suiyuan.html\" class=\"keylink\" target=\"_blank\">随缘</a>应化自在无碍也经云虚空之性不可得见如来亦尔实不可见以自在故令一切见是也。</p><p>　　八音(出法界次第)</p><p>　　八音者谓如来所出音声言辞清雅令诸众生闻即解悟而有此八种也。</p><p>　　【一极好音】谓一切诸天二乘菩萨虽各有好音未足为极唯佛音声闻者无厌得入妙道好中之最故名极好音(二乘者声闻乘缘觉乘也)。</p><p>　　【二柔软音】谓佛以慈善为心所出音声巧顺物情能令闻者喜悦皆舍刚强之心故名柔软音。</p><p>　　【三和适音】谓佛常居中道妙解<a href=\"/remen/congrong.html\" class=\"keylink\" target=\"_blank\">从容</a>所出音声和雅调适能令闻者心皆融释因声会理故名和适音。</p><p>　　【四尊慧音】谓佛德位尊高慧心明彻所出音声能令闻者尊重慧解开明故名尊慧音。</p><p>　　【五不女音】谓佛住首楞严定有大雄之德所出音声能令一切闻者敬畏天魔外道莫不归伏故名不女音(梵语首楞严华言健相分别谓能降伏一切魔也)。</p><p>　　【六不误音】谓佛智圆明照了无碍所出音声谛审真实无有差谬能令闻者各获<a href=\"/remen/zhengjian.html\" class=\"keylink\" target=\"_blank\">正见</a>故名不误音。</p><p>　　【七深远音】谓佛智幽深行位高极所出音声自近而达彻至十方令近闻非大远闻不小皆悟甚深幽远之理故名深远音。</p><p>　　【八不竭音】谓如来愿行无尽住于无尽法藏所出音声闻者寻其所义无尽无穷故名不竭音。</p><p>　　八支语(出显扬圣教论)</p><p>　　【一上首语】首始也谓佛凡有所说必以趣向涅盘之道而为首先故名上首语(梵语涅盘华言灭度)。</p><p>　　【二美妙语】谓佛所说法言辞柔软嘉美微妙令人乐闻故名义妙语。</p><p>　　【三显了语】谓佛说法随机湏畅于诸事理显白明了故名显了语。</p><p>　　【四易解语】谓佛说法善巧方便令诸众生即得解悟故名易解语。</p><p>　　【五乐闻语】谓佛说法称适机宜语音宣畅事理该明当机之众无不喜乐??闻故名乐闻语。</p><p>　　【六无依语】谓佛说法随机开导无所依着亦不希望他人信己而后为说故名无依语。</p><p>　　【七不逆语】谓佛说法知诸众生根量随顺不违使其各得获益故名不逆语。</p><p>　　【八无边语】谓佛说法具大智慧具大辩才称性宣演无有穷极故名无边语。</p><p>　　八分分如来舍利(出涅盘注后分)</p><p>　　释迦如来于拘尸城茶毗已竟诸国起兵夺取舍利时有<a href=\"/remen/poluomen.html\" class=\"keylink\" target=\"_blank\">婆罗门</a>为息相夺诤故分作八分八国起塔供养也(梵语释迦华言能仁拘尸梵语具云拘尸那华言角城谓此城三角故也梵语茶毗华言焚烧梵语舍利华言骨身梵语婆罗门华言净行)。</p><p>　　【一拘尸城】拘尸城诸力士得一分舍利即于国中起塔供养。</p><p>　　【二波肩罗婆国】波肩罗婆国力士得一分舍利归国起塔供养。</p><p>　　【三师伽那婆国】师伽那婆国拘楼罗众得一分舍利归国起塔供养。</p><p>　　【四阿勒遮国】阿勒遮国诸刹帝利得一分舍利归国起塔供养(梵语刹帝利华言田主)。</p><p>　　【五毗耨国】毗耨国诸婆罗门得一分舍利归国起塔供养。</p><p>　　【六毗离国】毗离国诸??车得一分舍利归国起塔供养。</p><p>　　【七遮罗迦罗国】遮罗迦罗国诸释子得一分舍利归国起塔供养。</p><p>　　【八摩伽陀国】摩伽陀国阿阇世王得一分舍利归国起塔供养(梵语摩伽陀华言善胜梵语阿阇世华言未生怨)。</p><p>　　八大灵塔(出八大灵塔经)</p><p>　　佛之灵塔有八经云若人发大<a href=\"/remen/xinxing1.html\" class=\"keylink\" target=\"_blank\">信心</a>修建塔庙承事供养得大利益获大<a href=\"/remen/guobao.html\" class=\"keylink\" target=\"_blank\">果报</a>具大名称是人命终即得生天然佛之舍利人间天上建塔甚多此经所载乃如来降生等处所建之塔也(梵语舍利华言骨身)。</p><p>　　【一在迦毗罗城龙弥你园】梵语迦毗罗华言黄色梵语龙弥你又云岚毗尼华言解脱处佛之降生即此园也乃造宝塔以表灵迹焉。</p><p>　　【二在摩伽陀园泥连河边】梵语摩伽陀华言善胜梵语泥连未见翻译佛于此河边菩提??下而成正觉故建塔于此以供养焉(梵语菩提华言道)。</p><p>　　【三在波罗奈城】梵语波罗奈华言鹿苑佛于此处为声闻缘觉说四谛法故建塔以供养焉(四谛者苦谛集谛灭谛道谛也)。</p><p>　　【四在舍卫国只陀园】梵语舍卫华言丰德梵语只陀或云只洹华言战胜佛于此园说法度生故建塔以供养焉。</p><p>　　【五在曲女城】此城由往昔大??仙人咒九十九女一时腰曲故名曲女佛从忉利天说法下降于此故建塔以供养焉(梵语忉利华言三十二)。</p><p>　　【六在王舍城】此城往昔由千王共居故名王舍佛于此处说法度生故建塔以供养焉。</p><p>　　【七在广严城】其城广博严净故名广严佛于此处思念寿量故建塔以供养焉。</p><p>　　【八在拘尸那城】梵语拘尸那华言角城其城三角故也佛于此城娑罗双??间入般涅盘故建塔以供养焉(梵语娑罗华言坚固梵语般涅盘华言灭度)。</p><p>　　八藏(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　藏即舍藏之义谓舍藏诸法文理而有经律论咒之不同经者法也常也凡圣之所轨则曰法魔外不能变坏曰常律者法也谓分判轻重持犯之罪如世之法律论议也谓论议种种诸法甚深之义也咒者愿也谓<a href=\"/remen/qiyuan.html\" class=\"keylink\" target=\"_blank\">祈愿</a>种种如意殊胜等事也盖以声闻缘觉大小乘之不同故有八藏之名焉(魔外者天魔外道也)。</p><p>　　【一<a href=\"/remen/jingzang.html\" class=\"keylink\" target=\"_blank\">经藏</a>】经藏者即四阿含经是也(梵语阿含华言无比法谓<a href=\"/remen/shijian.html\" class=\"keylink\" target=\"_blank\">世间</a>之法无可比也四阿含者增一阿含长阿含中阿含杂阿含也)。</p><p>　　【二<a href=\"/remen/lvzang.html\" class=\"keylink\" target=\"_blank\">律藏</a>】律藏者即四分十诵律等是也(四分者一<a href=\"/remen/biqiu.html\" class=\"keylink\" target=\"_blank\">比丘</a>法二<a href=\"/remen/biqiuni.html\" class=\"keylink\" target=\"_blank\">比丘尼</a>法三<a href=\"/remen/shoujie.html\" class=\"keylink\" target=\"_blank\">受戒</a>法四灭诤法也十诵者谓<a href=\"/remen/fodizi.html\" class=\"keylink\" target=\"_blank\">佛弟子</a>优波离十番诵出也)。</p><p>　　【三论藏】论藏者即阿毗昙等论是也(梵语阿毗昙华言无比法谓<a href=\"/remen/shengren.html\" class=\"keylink\" target=\"_blank\">圣人</a>分别法义不可比也)。</p><p>　　【四咒藏】咒藏者即除一切疾病陀罗尼辟除诸恶陀罗尼等是也(梵语陀罗尼华言咒亦云能持谓持善不失持恶不生也已上经律论咒是声闻四藏也)。</p><p>　　【五经藏】经藏者即<a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a>大方广佛华严等经是也。</p><p>　　【六律藏】律藏者即菩萨善戒经梵网戒等经是也。</p><p>　　【七论藏】论藏者即大智度论十地经等论是也。</p><p>　　【八咒藏】咒藏者即<a href=\"/fozhou/lengyanzhou/quanwen.html\" class=\"keylink\" target=\"_blank\">楞严咒</a>大悲等咒是也(已上经律论咒是菩萨四藏也)。</p><p>　　八藏(出处胎经)</p><p>　　藏即含藏之义谓佛灭度后阿难结集如来所说经法以此八藏类摄无遗也(梵语阿难华言度喜)。</p><p>　　【一胎化藏】胎化藏者谓佛说胎中化现等事如菩萨处胎等经是也。</p><p>　　【二摩诃衍藏】梵语摩诃衍华言大乘摩诃衍藏者即佛所说法华涅盘华严等诸大乘经是也。</p><p>　　【三中阴藏】谓此色身死后未托生前名为中阴中阴藏者如佛所说中阴等经是也。</p><p>　　【四<a href=\"/remen/jielv.html\" class=\"keylink\" target=\"_blank\">戒律</a>藏】戒律藏者谓佛所制在家出家及大乘小乘诸品戒法如僧只等律部是也。</p><p>　　【五菩萨藏】菩萨藏者谓佛所说大乘诸经明诸菩萨修因<a href=\"/remen/zhengguo.html\" class=\"keylink\" target=\"_blank\">证果</a>之法是也。</p><p>　　【六杂藏】杂藏者谓佛所说大小乘经共明声闻缘觉菩萨及诸天人修因证果等法是也。</p><p>　　【七金刚藏】金刚藏者谓佛所说等觉菩萨修因证果之法以其破惑之智最为坚利能断极后微细无明之惑故名等觉菩萨为金刚心是也(等觉者去后妙觉犹有一等胜前诸位得称为觉也)。</p><p>　　【八佛藏】佛藏者谓佛所说大乘诸经明一切诸佛所说之法及<a href=\"/remen/shentong.html\" class=\"keylink\" target=\"_blank\">神通</a>变现导利众生等事是也。</p><p>　　八部<a href=\"/remen/banruo.html\" class=\"keylink\" target=\"_blank\">般若</a>(出般若经)</p><p>　　梵语般若华言智慧佛于第四时中所说之经既多法亦不一故有八部之名焉。</p><p>　　【一大品般若】谓佛演说<a href=\"/remen/wuyun.html\" class=\"keylink\" target=\"_blank\">五蕴</a>十二入十八界三十七道品等法皆从<a href=\"/remen/liuboluomi.html\" class=\"keylink\" target=\"_blank\">六波罗蜜</a>生其般若波罗蜜最大最胜最为第一余之五度若无般若导达则不得名为波罗蜜也以其卷帙多故是名大品般若(五蕴者色蕴受蕴想蕴行蕴识蕴也十二入者眼入耳入鼻入舌入身入意入色入声入香入味入触入法入也十八界者眼界色界眼识界耳界声界耳识界鼻界香界鼻识界舌界味界舌识界身界触界身识界意界法界<a href=\"/remen/yishi.html\" class=\"keylink\" target=\"_blank\">意识</a>界也三十七道品者观身不净观受是苦观心无常观法<a href=\"/remen/wuwo.html\" class=\"keylink\" target=\"_blank\">无我</a>是<a href=\"/remen/sinianchu.html\" class=\"keylink\" target=\"_blank\">四念处</a>已生恶令永断未生恶令不生已生善令增长未生善令得生是四正勤欲如意足念如意足<a href=\"/remen/jingjin.html\" class=\"keylink\" target=\"_blank\">精进</a>如意足思惟如意足是四如意足信根进根念根定根慧根是五根信力进力念力<a href=\"/remen/dingli.html\" class=\"keylink\" target=\"_blank\">定力</a>慧力是五力择法觉分精进觉分喜觉分除觉分舍觉分定觉分念觉分是七觉分正见正思惟正语正业正命正精进<a href=\"/remen/zhengnian.html\" class=\"keylink\" target=\"_blank\">正念</a>正定是八正道已上诸法总为三十七道品也梵语波罗蜜华言到<a href=\"/remen/bian.html\" class=\"keylink\" target=\"_blank\">彼岸</a>六波罗蜜者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四精进五<a href=\"/remen/chanding.html\" class=\"keylink\" target=\"_blank\">禅定</a>六智慧也)。</p><p>　　【二小品般若】谓与前大品所说之法大要是同因对大品以其卷帙少故是名小品般若。</p><p>　　【三放光般若】谓世尊入于<a href=\"/remen/sanmei.html\" class=\"keylink\" target=\"_blank\">三昧</a>从足千辐轮相放大光明上至肉髻及诸毛孔中皆放光明遍照十方国土为诸菩萨而说此经是名放光般若(梵语三昧华言正定)。</p><p>　　【四光赞般若】光即光明赞即讲说谓佛从舌本出无数光明照三千界其光明中自然而现无数金莲华其莲华上各有诸佛讲说此经是名光赞般若(三千界者小千中千大千也)。</p><p>　　【五道行般若】谓佛说法令诸众生闻者喜乐展转相告于中受学成就道行是名道行般若。</p><p>　　【六金刚般若】金刚喻也般若法也以金之刚贞至坚至利能断难断能碎万物譬喻般若空慧能断诸众生难断之惑是名金刚般若。</p><p>　　【七胜天王般若】胜天王问佛云菩萨摩诃萨云何修学一法通达一切法佛即答云菩萨摩诃萨修学般若波罗蜜经则能通达檀波罗蜜乃至智波罗蜜等此经由胜天王发问而说是名胜天王般若(菩萨梵语具云菩提萨埵华言觉有情梵语摩诃华言大梵语檀华言施)。</p><p>　　【八文殊问般若】文殊师利白佛言我观如来不异相不动相不作相无生相无灭相不有相不<a href=\"/remen/wuxiang.html\" class=\"keylink\" target=\"_blank\">无相</a>等佛即答云若能如是见于如来心无所取亦无不取等甚为希有此经因文殊发问而说是名文殊问般若(梵语文殊师利华言妙德)。</p><p>　　八还辩见(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　还者复也辩者分别也见即能见之性也八还辩见者以所见八种可还之境而辩能见之性不可还也此由阿难不知尘有生灭见无动摇而妄认缘尘随尘分别故如来以心境二法辩其真妄言心则曰今当示汝无所还地言境则曰吾今各还本所因处此显所见之境可还而能见之性不可还也遂以八种变化之相以辩之(梵语阿难华言庆喜)。</p><p>　　【一明还日轮】经云此大讲堂洞开东方日轮升天则有明矅而言还者谓此讲堂日出则明无日则暗是则明因于日故复还于日也然明是所见之尘境非能见之性也以尘境则有生灭见性元无生灭是故所见之明则可还能见之性不可还也若能见之性亦可还者则不明时无复见其暗矣故曰明还日轮。</p><p>　　【二暗还黑月】经云中夜黑月云雾晦??则复昏暗而言还者以由白月则明黑月便暗是则暗因黑月故复还于黑月也当知所见之暗则可还能见之性不可还也若能见之性亦可还者则不暗时无复见其明矣故曰暗还黑月。</p><p>　　【三通还户牖】经云户牖之隙则复见通而言还者以有户牖则见通若无户牖则不见通是则通属户牖故复还于户牖也当知所见之通则可还能见之性不可还也若能见之性亦可还则不通处无复见其壅矣故曰通还户牖(隙者户牖之空处也)。</p><p>　　【四壅还墙宇】经云墙宇之间则复观壅而言还者以有墙宇则见壅若无墙宇则不见壅是则壅属墙宇故复还于墙宇也乃知所见之壅则可还能见之性不可还也若能见之性亦可还者则无壅处不复见其通矣故曰壅还墙宇。</p><p>　　【五缘还分别】经云分别之处则复见缘而言还者谓有分别所对之处则有所缘之相若无所对五尘之境则<a href=\"/remen/wuyuan.html\" class=\"keylink\" target=\"_blank\">无缘</a>相而可分别是则缘属分别故复还于分别也当知所缘分别之相可还而能分别之性不可还也若能分别之性亦可还者则不缘境时无复知其无分别矣故曰缘还分别(缘者系也谓心缘系色声香味触之五尘也所对之处即五尘之境也)。</p><p>　　【六顽虚还空】顽者无知也顽虚者谓无形相顽然无有知觉也经云顽虚之中遍是空性而言还者谓无形相之碍则遍是虚空若有形相则不见其虚矣是则顽虚即空故复还于空也当知所见之虚则可还能见之性不可还也若能见之性亦可还者则不虚时无复见其形相矣故曰顽虚还空。</p><p>　　【七郁??还尘】郁者滞也??者气盛貌经云郁??之象则纡昏尘而言还者以有尘象则见郁??无尘则不见其昏滞是则郁??属于尘象故复还于尘象也当知所见郁??之象则可还能见之性不可还也若能见之性亦可还者则无尘时不复见其清明矣故曰郁??还尘(纡者萦也)。</p><p>　　【八清明还霁】经云澄霁敛氛又观清净而言还者以澄霁则见清净昏暗则不能见其明净矣是则清明属霁故复还于霁也当知所见清明之象可还而能见之性不可还也若能见之性亦可还者则不明时无复见其昏暗矣故曰清明还霁。</p><p>　　涅盘八味(出方等般泥洹经)</p><p>　　涅盘梵语具云摩诃般涅盘那华言大灭度大即法身灭即解脱度即般若是乃<a href=\"/remen/sande.html\" class=\"keylink\" target=\"_blank\">三德</a>秘密理藏也此之理藏在诸佛不增在众生不减而有八种法味故泥洹经立此八味之名也(法味者并诸法中之义味也)。</p><p>　　【一常住】谓此涅盘之理彻三际以常存亘十方而常在故曰常住(三际者即过去未来现在三世也十方者四方四雄上下也)。</p><p>　　【二寂灭】谓此涅盘之理寂绝无为大患永灭故曰寂灭(大患者生死也)。</p><p>　　【三不老】谓此涅盘之理不迁不变无增无减故曰不老。</p><p>　　【四不死】谓此涅盘之理从本不生今亦不灭故曰不死。</p><p>　　【五清净】谓此涅盘之理安住清凉诸障悉净故曰清净。</p><p>　　【六虚通】谓此涅盘之理虚彻灵通<a href=\"/remen/yuanrong.html\" class=\"keylink\" target=\"_blank\">圆融</a>无碍故曰虚通。</p><p>　　【七不动】谓此涅盘之理寂然不动妙绝无为故曰不动。</p><p>　　【八快乐】谓此涅盘之理无生死逼迫之苦有真常寂灭之乐故曰快乐。</p><p>　　大海八不思议喻涅盘(出涅盘经)</p><p>　　【一渐渐转深】谓如来所说涅盘之法随顺众生根性利钝大小无不令其各各获益次第<a href=\"/remen/xiuzheng.html\" class=\"keylink\" target=\"_blank\">修证</a>而至于究竟之地如经所说优婆塞戒<a href=\"/remen/shani.html\" class=\"keylink\" target=\"_blank\">沙弥</a>戒<a href=\"/remen/biqiujie.html\" class=\"keylink\" target=\"_blank\">比丘戒</a><a href=\"/remen/pusajie.html\" class=\"keylink\" target=\"_blank\">菩萨戒</a>须陀洹果乃至菩萨果<a href=\"/remen/foguo.html\" class=\"keylink\" target=\"_blank\">佛果</a>之类犹如大海之流从浅而至深也(梵语涅盘华言灭度梵语优婆塞华言清净士梵语沙弥华言息慈梵语比丘华言乞士梵语具云菩提萨埵华言觉有情优婆塞戒即<a href=\"/remen/wujie.html\" class=\"keylink\" target=\"_blank\">五戒</a>也沙弥戒即<a href=\"/remen/shijie.html\" class=\"keylink\" target=\"_blank\">十戒</a>也比丘戒即二百五十戒也菩萨戒即十种戒也梵语须陀洹华言入流)。</p><p>　　【二深难得底】谓如来所说涅盘之法理智圆融妙不决定一切二乘菩萨皆莫测其所至如经云或说我无我或说常无常或说净不净或说空不空乃至或说<a href=\"/remen/wuyin.html\" class=\"keylink\" target=\"_blank\">五阴</a>即是<a href=\"/remen/foxing.html\" class=\"keylink\" target=\"_blank\">佛性</a>之类于如是等法说无穷尽犹如大海之深难得底也(二乘者声闻乘缘觉乘也五阴者色阴受阴想阴行阴识阴也)。</p><p>　　【三同一咸味】谓如来所说涅盘之法虽有四教之异莫不为令众生同得实相之理同跻大觉之地如经所说一切众生同有佛性同一解脱同一<a href=\"/remen/yinguo.html\" class=\"keylink\" target=\"_blank\">因果</a>乃至一切同得常乐我净之类犹如大海虽纳百川同一咸味也(四教者藏教通教别教圆教也)。</p><p>　　【四潮不过限】谓如来说涅盘之时扶律谈常制诸禁戒令诸<a href=\"/remen/dizi.html\" class=\"keylink\" target=\"_blank\">弟子</a><a href=\"/remen/rufa.html\" class=\"keylink\" target=\"_blank\">如法</a><a href=\"/remen/shouchi.html\" class=\"keylink\" target=\"_blank\">受持</a>不得逾越如经所说制诸比丘不得受畜八不净物之类犹如海潮朝夕往来不过其限也(八不净物者一置买田宅二种植根栽三贮聚谷粟四畜养奴婢五畜养群畜六藏积金银财宝七藏积象牙刻镂等物八藏积铜铁釜镬以自煮?也)。</p><p>　　【五有种种宝藏】谓如来所说涅盘之法为世珍宝可尊可贵凡众生窘于法财者令其修习悉得免离逼迫之苦而成出世<a href=\"/remen/154932.html\" class=\"keylink\" target=\"_blank\">饶益</a>之乐如经所说宝者谓四念处四正勤乃至如来<a href=\"/remen/gongde.html\" class=\"keylink\" target=\"_blank\">功德</a>智慧之类无所不具犹如大海种种诸宝皆悉含藏也(四念处者观身不净观受是苦观心无常观法无我也四正勤者已生恶令永断未生恶令不生已生善令增长未生善令生也)。</p><p>　　【六大身众生居住】谓如来所说涅盘之法甚深无量一切佛及菩萨莫不依此而住如经所说佛菩萨有大智慧大神通乃至大慈悲之类无非圣法之所含摄犹如大海一切鲲鲸大身之类咸依之而居也。</p><p>　　【七不宿死尸】谓如来所说涅盘之法专为扶持戒律而谈常住不令众生起断灭见于末法中生清净正信之心离一切邪恶之人如经所说阐提诽谤方等非法说法法说非法受畜八种不净之物佛物僧物随意而用或于比丘比丘尼所作非<a href=\"/remen/fashi.html\" class=\"keylink\" target=\"_blank\">法事</a>皆为死尸是经离如是等犹大海之不宿死尸也(阐提梵语具云一阐提华言信不具外道名梵语尼华言女)。</p><p>　　【八万流大雨不增不减】谓如来所说涅盘之法广谈佛性盛演圆常平等清净不生不灭众生诸佛同一觉源曾无有异如经所说无边际故无始终故常住不生不灭故一切众生悉平等故一切佛性同一性故犹万流大雨之归大海而不增不减也。</p><p>　　八背舍(亦名八解脱出禅波罗蜜)</p><p>　　背谓违背舍即弃舍大智度论云背此净洁五欲舍此着心故名背舍修此观故发无漏智慧断<a href=\"/remen/sanjie.html\" class=\"keylink\" target=\"_blank\">三界</a>见思惑尽证罗汉果即转名八解脱也(净洁五欲者若欲界色声香味触即名粗弊五欲名为不净若色界<a href=\"/remen/wusejie.html\" class=\"keylink\" target=\"_blank\">无色界</a>色声香味触即名净洁五欲也无漏智慧者谓二乘等由此智慧断除惑业不漏落生死也三界者欲界色界无色界也见思惑者谓意根对法尘起诸分别曰见惑眼等五根对色等五尘起诸贪爱曰思惑梵语阿罗汉华言无学)。</p><p>　　【一内有色相外观色】谓行人先观自己色身相状坏烂不净不丁爱乐一心静定更想皮肉脱落但见白骨有八色光明故云内有色相又为欲界贪欲难断虽己自观内色不净故须复以不净观于他人之色令生厌恶以求断除故又云外观色此即初背舍位在初禅天定(八色光明者谓<a href=\"/remen/jiandi.html\" class=\"keylink\" target=\"_blank\">见地</a>色如黄白净地见水色如涧中澄清之水见火色如烟薪清净之火见风色如无尘清风见青色如金精山见黄色如薝卜花见赤色如春朝霞见白色如珂雪也)。</p><p>　　【二内无色相外观色】谓行人为入二禅已灭内身色相故云内无色相又为欲界贪欲难断故犹观外不净之相令生厌恶以求断除故又云外观色此即第二背舍位在二禅天定。</p><p>　　【三净背舍身作证】净即缘于净相也谓行人于第二背舍后除弃外色不净之相但于定中练习八色光明清净皎洁犹如妙宝之色故云净背舍心既明净乐渐增长遍满身中悉皆怡悦故又云身作证此即第三背舍位在三禅天定。</p><p>　　【四虚空处背舍】谓行人于欲界后已除弃自身不净之色初背舍后又除弃内身白骨之色第二背舍后又除弃外身一切不净之色尚余八种净色皆依心住若心舍色色即谢灭一心缘空与空相应即入无边虚空处定故云虚空处背舍此即第四背舍位在四禅天定。</p><p>　　【五识处背舍】谓行人若舍虚空处一心缘识入定时即观此定依五阴等悉皆无常苦空无我虚诳不实心生厌背而不受着故云识处背舍(五阴者色阴受阴想阴行阴识阴也无常者谓五阴之身终归坏灭也苦者谓身有生死逼迫等苦也空者谓身由四大假合而成本来空也无我者谓四大各离谁是我耶)。</p><p>　　【六无所有处背舍】谓行人若舍识处一心缘无所有处入定时即观此定依五阴等悉皆无常苦空无我虚诳不实心生厌背而不受着故名无所有处背舍。</p><p>　　【七非有想非无想处背舍】谓行人若舍无所有处一心缘非有想非无想入定时即观此定依五阴等悉皆无常苦空无我虚诳不实心生厌背而不爱着故名非有想非无想背舍。</p><p>　　【八灭受想背舍】受即领纳想即思想即五阴中受想二心也谓行人厌患此心散乱欲入定休息故背灭受想诸心是名灭受想背舍。</p><p>　　八胜处(出禅波罗蜜)</p><p>　　八胜处者谓修八背舍后观心纯熟转变自在若净若不净随意能破也禅波罗蜜云初二胜处位在初禅第三第四胜处位在二禅第五至第八胜处位在四禅三禅不立胜处者以三禅天乐多心钝故不立也。</p><p>　　【一内有色相外观色少若好若丑是名胜知胜见】谓行人先观自己色身相状坏烂不净不可爱乐一心静定更想皮肉脱落但见白骨有八色光明故云内有色相又以观道未增若观多色恐难摄持故观少色是以自观己身不净亦观所爱之人身亦不净故云外观色少若好若丑者谓观外诸色善业果报故名好恶业果报故名丑或时系心一处观欲界中色能生贪欲者是净色名为好能生瞋恚者是不净色名为丑胜知胜见者谓观心纯熟于好色中心不贪爱于丑色中心不瞋恚也(八色光明者谓见地色如黄白净地见水色如渊中澄清之水见火色如无烟薪清净之火见风色如无尘清风见青色如金精山见黄色如薝卜华见赤色如春朝霞见白色如珂雪也)。</p><p>　　【二内有色相外观色多若好若丑是名胜知胜见】谓行人先观自己色身相状坏烂不净不可爱乐一心静定更想皮肉脱落但见白骨有八色光明故云内有色相观于内身色相既熟则观外色虽多亦无妨碍所谓谛观一死尸至十百千万等死尸若观一胖胀时悉见一切胖胀乃至坏烂青瘀剥落亦复如是故云外观色多若好若丑者谓观外诸色善业果报故名好恶业果报故名丑或时系心一处观欲界中色能生贪欲者是净色名为好能生瞋恚者是不净色名为丑胜知胜见者谓观心纯熟于好色中心不贪爱于丑色中心不瞋恚也。</p><p>　　【三内无色相外观色少若好若丑是名胜知胜见】谓行人入二禅已灭内心色相故云内无色相又以观道未增若观多色恐难摄持故观少色是以自观己身不净亦观所爱之人身亦不净故云外观色少若好若丑者谓观外诸色善业果报故名好恶业果报故名丑或时系心一处观欲界中色能生贪欲者是净色名为好能生瞋恚者是不净色名为丑胜知胜见者谓观心纯熟于好色中心不贪爱于丑色中心不瞋恚也。</p><p>　　【四内无色相外观色多若好若丑是名胜知胜见】谓行人入二禅已灭内身色相故云内无色相观内身色相既无则外观色相虽多亦无妨碍所谓谛观一死尸至千万死尸若观一胖胀悉见一切胖胀乃至坏烂剥落亦复如是若好若丑者谓观外诸色善业果报故名好恶业果报故名丑或时系心一处观欲界中色能生贪欲者是净色名为好能生瞋恚者是不净色名为丑胜知胜见者谓观心纯熟于好色中心不贪爱于丑色中心不瞋恚也盖行人为欲界<a href=\"/remen/fannao.html\" class=\"keylink\" target=\"_blank\">烦恼</a>难破故于第二禅中重修第三第四胜处除灭欲界烦恼令无遗余亦令观道增进牢固不失工力转胜也。</p><p>　　【五青胜处】谓行人观青色照耀胜于背舍八色光明中所见青相不起法爱故名胜处。</p><p>　　【六黄胜处】谓行人观黄色照耀胜于背舍八色光明中所见黄相亦不起法爱故名胜处。</p><p>　　【七赤胜处】谓行人观赤色照耀胜于背舍八色光明中所见赤相亦不起法爱故名胜处。</p><p>　　【八白胜处】谓行人观白色照耀胜于背舍八色光明中所见白相亦不起法爱故名胜处。</p><p>　　八正道(出法界次第)</p><p>　　谓此八法不依偏邪而行故名为正复能通至涅盘故名为道(梵语涅盘华言灭度)。</p><p>　　【一正见】谓人修无漏道见四谛分明破外道有无等种种邪见是为正见(无漏道者即<a href=\"/remen/jiedinghui.html\" class=\"keylink\" target=\"_blank\">戒定慧</a>修此道者能断三界有漏生死也四谛者苦谛集谛灭谛道谛也)。</p><p>　　【二正思惟】谓人见四谛时正念思惟观察筹量令观增长是为正思惟。</p><p>　　【三正语】谓人以无漏智慧常摄口业远离一切虚妄不实之语是为正语。</p><p>　　【四正业】谓人以无漏智慧修摄其心住于清净正业断除一切邪妄之行是为正业(清净正业者谓戒定慧等出世之善业也)。</p><p>　　【五正命】谓出家之人当离五种邪命利养常以乞食自活其命是为正命(五种邪命者一诈现异相二自说功能三占相吉凶四高声现威五说所得利以动人心也)。</p><p>　　【六正精进】不杂名精无间名进谓人勤修戒定慧之道一心专精无有间歇是名正精进。</p><p>　　【七正念】谓人思念戒定慧正道及五停心助道之法堪能进至涅盘是名正念(五停心者多散众生<a href=\"/remen/shuxiguan.html\" class=\"keylink\" target=\"_blank\">数息观</a>多贪众生不净观多嗔众生慈<a href=\"/remen/beiguan.html\" class=\"keylink\" target=\"_blank\">悲观</a>愚痴众生<a href=\"/remen/yinyuan1.html\" class=\"keylink\" target=\"_blank\">因缘</a>观多障众生<a href=\"/remen/nianfo.html\" class=\"keylink\" target=\"_blank\">念佛</a>观也)。</p><p>　　【八正定】谓人摄诸散乱身心寂静正住真空之理决定不移是名正定。</p><p>　　八智(出四教仪集注)</p><p>　　【一苦法智】苦是欲界生死之苦法是所证真如之理智是能证之智谓观欲界生死之苦真智发而证真如之理是名苦法智。</p><p>　　【二苦类智】谓观欲界苦谛之后复观上二界苦谛真智明发是欲界苦法智之流类是名苦类智(上二界者谓色界无色界也)。</p><p>　　【三集法智】谓观欲界集谛见惑真智明发而证真如之理是名集法智。</p><p>　　【四集类智】谓观欲界集谛之后复观上二界集谛真智明发是欲界集法智之流类是名集类智。</p><p>　　【五灭法智】谓观欲界灭谛灭前苦集真智明发而证真如之理是名灭法智。</p><p>　　【六灭类智】谓观欲界灭谛之后复观上二界灭谛真智明发是欲界灭法智之流类是名灭类智。</p><p>　　【七道法智】谓观欲界道谛修三十七道品真智明发而证真如之理是名道法智(三十七道品者观身不净观受是苦观心无常观法无我是四念处已生恶令永断未生恶令不生已生喜今增长未生善令得生是四正勤欲如意足念如意足精进如意足思惟如意足是四如意足信根进根念根定根慧根是五根信力进力念力定力慧力是五力择法觉分精进觉分喜觉分除觉分舍觉分定觉分念觉分是七觉分正见正思惟正语正业正命正精进正念正定是八正道已上诸法总为三十七道品也)。</p><p>　　【八道类智】谓观欲界道谛之后复观上二界道谛真智明发是欲界道法智之流类是名道类智。</p><p>　　八念(出大智度论)</p><p>　　念者内心存忆也论云佛诸弟子于闲静处乃至山林旷野善修不净等观厌患其身忽生惊怖及为恶魔作种种恶事恼乱其心忧惧转增是故如来为说八念法若存心于此恐怖即除也。</p><p>　　【一念佛】谓修禅观之人若遭恐怖障难之时应念诸佛慈悲救济众生功德无量如是一心念念不舍怖障即除也。</p><p>　　【二念法】谓修禅观之人若遭恐怖障难之时应当念法法力广大通达无碍能灭烦恼如是一心念念不舍怖障即除也。</p><p>　　【三念僧】谓修禅观之人若遭??怖障难之时应当念僧僧是佛之弟子能修正道能证圣果为世<a href=\"/remen/futian.html\" class=\"keylink\" target=\"_blank\">福田</a>如是一心念念不舍怖障即除也。</p><p>　　【四念戒】谓修禅观之人若遭??怖障难之时应当念戒戒是无上菩提之本能遮诸恶得安隐处如是一心念念不舍怖障即除也(梵语菩提华言道)。</p><p>　　【五念舍】谓修禅观之人若遭??怖之时应当念舍舍有二种一舍施能生大功德二舍烦恼因此得大智慧如是一心念念不已怖障即除也。</p><p>　　【六念天】谓修禅观之人若遭恐怖障难之时应当念四天王天乃至他化自在天如是等天果报清净利安一切如是一心念念不舍怖障即除也(四天王者东方持国天王南方增长天王西方广目天王北方多闻天王也他化自在天即欲界第六天也)。</p><p>　　【七念出入息】息即鼻中出入之气念出入息者谓修禅观之人若遭恐怖之时应当念息息是治散乱之良药入禅定之捷径如是念念不已则心不驰散怖障即除也。</p><p>　　【八念死】谓修禅观之人若遭恐怖障难之时应当念死死有二种一者自死谓报尽而死二者他缘死谓遇恶缘而死此二种死从生以来常与身俱无可避处如是一心念念不已怖障即除也。</p><p>　　大人八念(出中阿含经)</p><p>　　阿那律陀在枝提瘦水渚林中宴坐思惟心作是念道从无欲非有欲得乃至道从智慧非愚痴得于是世尊以他心智知彼心中所念而现其前为说大人八念也(梵语阿那律陀华言无灭佛之弟子)。</p><p>　　【一道从无欲非有欲得】谓比丘<a href=\"/remen/xiudao.html\" class=\"keylink\" target=\"_blank\">修道</a>当于一切尘境不生希欲之心虽自得无欲而不令他知此所以能得道也是名道从无欲非有欲得。</p><p>　　【二道从知足非无厌得】谓比丘修道衣但覆形食但支命一切所需悉当知足此所以能得道也是名道从知足非无厌得。</p><p>　　【三道从远离非聚会得】谓比丘修道于世间诸法及己身心俱当远离此所以能得道也是名道从远离非聚会得。</p><p>　　【四道从精勤非<a href=\"/remen/xiedai.html\" class=\"keylink\" target=\"_blank\">懈怠</a>得】谓比丘修道当常行精进断恶不善修诸善法恒自起意专一坚固不舍方便此所以能得道也是名道从精进非懈怠得。</p><p>　　【五道从正念非邪念得】谓比丘修道当观察身心内外诸法悉皆空寂无有邪念此所以能得道也是名道从正念非邪念得。</p><p>　　【<a href=\"/remen/liudao.html\" class=\"keylink\" target=\"_blank\">六道</a>从定意非乱意得】谓比丘修道当远离诸恶之法凝心禅定无有散乱此所以能得道也是名道从定意非乱意得。</p><p>　　【七道从智慧非愚痴得】谓比丘修道当观察世间兴衰之法而得智慧明达分别晓了悉除惑业尽生死苦此所以能得道也是名道从智慧非愚痴得。</p><p>　　【八道从不戏乐非戏行得】谓比丘修道当常寂静远离嬉戏之乐游观之行安住无为之理正意而解此所以能得道也是名道从不戏乐非戏行得。</p><p>　　八觉(出华严经?)</p><p>　　觉犹念也因此八种引起一切烦恼即恶觉也。</p><p>　　【一欲觉】欲即贪欲谓贪欲心起常念可意之事故名欲觉。</p><p>　　【二瞋觉】瞋即瞋恨谓瞋恚心起常念忿恨于他故名瞋觉。</p><p>　　【三恼觉】恼即恼害谓憎嫉心起常念恼害于他故名恼觉。</p><p>　　【四亲里觉】谓常忆念亲戚乡里故名亲里觉。</p><p>　　【五国土觉】谓常念国土安危故名国土觉。</p><p>　　【六不死觉】谓因多财资养常念不死故名不死觉。</p><p>　　【七族姓觉】族即姓族姓即种姓谓矜诞心起常念世族种姓有高有下故名族姓觉(矜诞者夸大之谓也)。</p><p>　　【八轻侮觉】侮即慢也谓恃己才德常念轻慢于人故名轻侮觉。</p><p>　　八忍(出四教仪集注)</p><p>　　【一苦法忍】苦即欲界生死之苦法即真如之理忍即忍可亦印证之义也谓于四善根位中因观欲界生死之苦至世第一后心真如理显生无漏法忍是名苦法忍(四善根者即四加行暖位顶位忍位世第一位也无漏者谓不漏落三界生死也)。</p><p>　　【二苦类忍】苦即色界无色界生死之苦类即流类谓观欲界苦谛之后复观上二界苦谛亦生无漏法忍是欲界苦法忍之流类是名苦类忍(上二界者即色界无色界也)。</p><p>　　【三集法忍】集即招集之义谓观欲界集谛见思之惑真如理显生无漏法忍是名集法忍(见惑者谓意根对法尘起诸分别眼等五根对色等五尘起诸贪爱思惑者谓曰思惑也)。</p><p>　　【四集类忍】谓观欲界集谛之后复观上二界集谛生无漏法忍是欲界集法忍之流类是名集类忍。</p><p>　　【五灭法忍】灭即灭无之义谓观欲界灭谛灭前苦集真如理显生无漏法忍是名灭法忍。</p><p>　　【六灭类忍】谓观欲界灭谛之后复观上二界灭谛生无漏法忍是欲界灭法忍之流类是名灭类忍。</p><p>　　【七道法忍】道即三十七道品谓观欲界道谛修此道品真如理显生无漏法忍是名道法忍(三十七道品者观身不净观受是苦观心无常观法无我是四念处已生恶令永断未生恶令不生已生善令增长未生善令得生是四正勤欲如意足念如意足精进如意足思惟如意足是四如意足信根进根念根定根慧根是五根信力进力念力定力慧力是五力择法觉分精进觉分喜觉分除觉分舍觉分定觉分念觉分是七觉分正见正思惟正语正业正命正精进正念正定是八正道已上诸法总为三十七道品也)。</p><p>　　【八道类忍】谓观欲界道谛之后复观上二界道谛生无漏法忍是欲界道法忍之流类是名道类忍。</p><p>　　八大人觉(出<a href=\"/fojing/foyijiaojing/yuanwen.html\" class=\"keylink\" target=\"_blank\">佛遗教经</a>论)</p><p>　　觉即<a href=\"/remen/juewu.html\" class=\"keylink\" target=\"_blank\">觉悟</a>谓此八法乃是菩萨缘觉声闻大力量人之所觉悟故名八大人觉(菩萨梵语具云菩提萨埵华言觉有情)。</p><p>　　【一少欲觉】谓人寡欲乃得心安是则卧觉一榻之宽覆觉一衾之温食觉一餐之饱处觉容膝之适心无过想是名少欲觉。</p><p>　　【二知足觉】谓人虽贫乏常知止足是则虽服粗弊而有狐貉之温虽食藜糗而有膏梁之美虽居蓬荜而有厦屋之安是名知足觉。</p><p>　　【三寂静觉】谓人离众愦闹闲居独处厌世缠缚思灭贪欲之苦本而能断除烦恼寂静其心是名寂静觉。</p><p>　　【四正念觉】谓人思念正道一心专注无有间杂不起邪想是名正念觉。</p><p>　　【五正定觉】谓人修习禅定摄诸乱想而得身心寂静三昧现前是名正定觉(梵语三昧华言正定)。</p><p>　　【六精进觉】谓人勇猛精勤修习善法不令间断则道业日进无有退失是名精进觉。</p><p>　　【七正慧觉】谓人欲入道者必须从闻而思从思而修以此三者而自增益则智慧真正离诸邪见断惑证果是名正慧觉。</p><p>　　【八无戏论觉】以言嘲谑名为戏论谓人欲得涅盘寂静之乐必须清净口业舍诸戏论一循正语是名无戏论觉(梵语涅盘华言灭度)。</p><p>　　<a href=\"/remen/bashi.html\" class=\"keylink\" target=\"_blank\">八识</a>(出宗镜录)</p><p>　　【一眼识】谓眼以色为缘而生眼识眼识依根而生眼根因识能见而能见者是名眼识。</p><p>　　【二耳识】谓耳以声为缘而生耳识耳识依根而生耳根因识能??而能??者是名耳识。</p><p>　　【三鼻识】谓鼻以香为缘而生鼻识鼻识依根而生鼻根因识能嗅而能嗅者是名鼻识。</p><p>　　【四舌识】谓舌以味为缘而生舌识舌识依根而生舌识因识能尝而能尝者是名舌识。</p><p>　　【五身识】谓身以触为缘而生身识身识依根而生身根因识能觉而能觉者是名身识。</p><p>　　【六意识】谓意以法为缘而生意识意识依根而生意根因识而能分别以能分别前五根所缘色等五尘境界是名意识(五根者眼根耳根鼻根舌根身根也五尘者色尘声尘香尘味尘触尘也)。</p><p>　　【七末那识】梵语末那华言意亦名相续识又名分别识此识本无定体即第八识之染分依第八识自证分而生缘第八识见分而执为我为<a href=\"/remen/diliushi.html\" class=\"keylink\" target=\"_blank\">第六识</a>之主执转第六识所缘善恶之境而为染净皆由此识也前第六识名意识今此识亦名意者谓第六识依根而得名此识当体而立号第六识虽能分别五尘好恶而由此识传送相续执取也(依根者根即意根也当体者即分别之体也)。</p><p>　　【八阿赖耶识】梵语阿赖耶华言藏识以其无法不含无事不摄故也此识染净同源生灭和合而具有四分如摩尼珠体本清净又如明镜能含万像若以染分言之无明依之而起结业由之而生具足烦恼尘劳变现根身世界即前七种识境皆是也若以净体言之即本觉心源离念清净在圣不增在凡不减也(四分者一相分即形相谓此识能变现根身世界及诸法名义相伏皆由第八识此分而生如镜中所现之影像也二见分见即照了之义谓此识能照烛一切诸法及解了诸法义理如镜中之明能照万像也三自证分自证所具之法谓此识能持见分相分亲证无碍如镜之圆体能持其明能含众像也四证自证分证即能证之体自证即所具之法能持前自证分见分相分皆不离此分是第八识本体如镜之背也梵语摩尼华言离垢根身者即眼等诸根也)。</p><p>　　八识缘境广狭(出宗镜录并<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一眼识缘唯实唯量境】谓眼见色时即有识生能缘青黄赤白实有之色名为性境此识对境名为<a href=\"/remen/xianliang.html\" class=\"keylink\" target=\"_blank\">现量</a>以其但能见色未起分别是故所缘之境狭也(性境者谓现前所有实见之境也现量者谓见现前之色而能量度也)。</p><p>　　【二耳识缘唯实唯量境】谓耳闻声时即有识生能闻言语等实有之声名为性境此识对境名为现量以其但能闻声未起分别是故所缘之境狭也。</p><p>　　【三鼻识缘唯实唯量境】谓鼻嗅香时即有识生能嗅好恶实有之香名为性境此识对境名为现量以其但能嗅香未起分别是故所缘之境狭也。</p><p>　　【四舌识缘唯实唯量境】谓舌尝味时即有识生能尝咸酸苦淡实有之味名为性境此识对境名为现量以其但能尝味未起分别是故所缘之境狭也。</p><p>　　【五身识缘唯实唯量境】谓身觉触时即有识生能缘细滑粗强实有之触名为性境此识所缘名为现量以其但能觉触未起分别是故所缘之境狭也。</p><p>　　【六意识遍缘一切通彻假实三量】谓此<a href=\"/remen/shixin.html\" class=\"keylink\" target=\"_blank\">识心</a>遍缘现前实有之境于实境上分别长短方圆等相名为假是则此识三境皆缘三量皆具以其遍能分别假实诸境是以所缘之境广也(三境者一性境说见上二独影境谓思量过去之境唯有影现于心三本质境谓于现身境上分别质相三量者一现量说见上二比量谓于现前物上比度而知如隔墙见烟知彼有火三非量谓追缘过去未来之事)。</p><p>　　【七第七识见分唯假唯实】谓此识无别体相依第八识为因而起复缘第八见分而为相分分别思量常执第八为我能缘之心是假所缘之境是实以其唯起<a href=\"/remen/wozhi.html\" class=\"keylink\" target=\"_blank\">我执</a>生诸气习不能遍缘诸境是故所缘之境最狭也(第八识者即藏识也见分者谓能见之识也相分者谓所见之境相也生诸气习者谓我见等惑气分熏习而生也)。</p><p>　　【八第八识缘根身器界唯实唯量】根身者即眼等诸根也器界者以世界如器也谓此根本之识染净同源一切根身器界依之而生而此根界是八识相分皆为所缘是实有现前之量是故所缘之境最广也(根本识即第八藏识也)。</p><p>　　八义证有本识(出瑜伽师地论)</p><p>　　谓第八识是出生一切善恶诸法之根本故名本识今论以此八义证第八识之相也。</p><p>　　【一依止执受】谓此识能为染净诸法之所依止执持不失是名依止执受。</p><p>　　【二最初生起】谓此识最初于母腹托胎之时如磁石吸铁是名最初生起(磁石喻识铁喻父精母血)。</p><p>　　【三有明了性】谓此识于一切善恶无记三性诸法皆悉明了分别无有暗昧是名有明了性(无记性者谓不善不恶之性也)。</p><p>　　【四有种子性】谓此识能任持世间出世间诸法种子令不散失是名有种子性。</p><p>　　【五业用差别】谓此识随染缘而造恶业随净缘而造善业差别不同是名业用差别。</p><p>　　【六身受差别】身以积聚为义谓此能含藏一切诸法故名为身由能领受第七末那识染净之缘所熏而于善恶诸法不相混滥是名身受差别(梵语末那华言意)。</p><p>　　【七处<a href=\"/remen/wuxin.html\" class=\"keylink\" target=\"_blank\">无心</a>定】谓入无想定或灭尽定虽受想心灭出入息断而此识不灭是名处无心定(无心定者即无想天定也灭尽定者谓受想心灭身证此定即阿罗汉所证之定也)。</p><p>　　【八命终时识】谓命将终时冷触渐起唯有此识能执持身此识若舍四大分散是名命终时识(四大者也大水大火大风大也)。</p><p>　　八犍度(出八犍度论)</p><p>　　梵语犍度华言法聚谓佛弟子迦旃延以诸法门各从其类分为八聚故名八犍度论(梵语迦旃延华言不定佛十大弟子中之一也)。</p><p>　　【一杂犍度】如经为声闻说四善根及四圣果有余无余涅盘等法不一故名杂犍度(四善根者暖位顶位忍位世第一位即四加行也四圣果者谓初果须陀洹二果斯陀含三果阿那含四果阿罗汉也梵语涅盘华言灭度有余涅盘者谓四果罗汉虽烦恼惑尽尚余身智未灭也无余涅盘者谓惑障既尽身智亦灭无有余也)。</p><p>　　【二杂使犍度】结即缠缚使即驱役也谓三结五盖上五分下五分等惑总而言之不出百八烦恼也因此烦恼惑业缠缚驱役行人心神<a href=\"/remen/liuzhuan.html\" class=\"keylink\" target=\"_blank\">流转</a>三界故名结使犍度(三结者身见结成取结疑结也五盖者贪盖瞋盖睡眠盖掉悔盖疑盖也上五分者色界无色界之惑也一色爱二无色爱三掉四慢五无明也下五分者欲界之惑也一贪二嗔三身见四戒取五疑也百八烦恼者谓眼等六根对色等六尘于六尘中名分好恶平三种则成十八此好恶平三种于六根中各生三受复成十八是则六根六尘共成三十六更约过去现在未来三世各有上之三十六种总成一百八烦恼也)。</p><p>　　【三智犍度】智即智慧谓初果二果三果四果之人因修戒定慧道品断除惑障所发无漏之智慧也(初果梵语须陀洹华言预流二果梵语斯陀含华言一来三果梵语阿那含华言不来四果梵语阿罗汉华言无学无漏者不漏落三界生死也)。</p><p>　　【四行犍度】行即身口意三业所起善恶诸行也善<a href=\"/remen/xingzhe.html\" class=\"keylink\" target=\"_blank\">行者</a>身不杀盗[淫-壬+(工/山)]口不<a href=\"/remen/wangyu.html\" class=\"keylink\" target=\"_blank\">妄语</a>绮语两舌恶口意不贪嗔痴恶行者身行杀盗[淫-壬+(工/山)]口起妄语绮语两舌恶口意起贪嗔痴故名行犍度。</p><p>　　【五四大犍度】四大即地水火风也以其无处不有称之为大约过去未来现在三世论四大所造善色恶色故名四大犍度。</p><p>　　【六根犍度】根即六根五根等法约四果及三世而说故名根犍度(六根者眼根耳根鼻根舌根身根意根也五根者信根进根念根定根慧根即声闻之人所修之法也)。</p><p>　　【七定犍度】定即欲界天定色界天定无色界天定及声闻缘觉所修之定种种不同故名定犍度。</p><p>　　【八见犍度】见即凡夫外道断常二见及六十二见等种种不同故名见犍度(断见者外道妄计此身灭已更不再生也常见者妄计此身虽灭后报复生也六十二见者外道于色受想行识五阴法中每一阴起四种邪见五阴各四则成二十见约三世论之则成六十见此六十见以断常二见为根本总成六十二也)。</p><p>　　立颂八意(出华严经?)</p><p>　　【一少字摄多义】谓于一字中包摄多义也如<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>长行文中佛为普眼菩萨说四大和合各离之相文义甚长至于重颂则以四句收摄多义偈云身相属四大心性归六尘四大体各离谁为和合者等是也(长行者经之散文重颂者经之偈文也四大者地大水大火大风大也六尘者色尘声尘香尘味尘触尘法尘也)。</p><p>　　【二赞叹多以偈颂】谓诸经中凡菩萨等称赞叹美佛之功德多以偈颂也。</p><p>　　【三为钝根重说】谓佛为弟子说长行经竟有根钝不能解悟更为重说偈颂也。</p><p>　　【四为后来之徒】谓佛为弟子说长行经竟或有新来之众未闻前说佛则更为重说偈颂也。</p><p>　　【五为<a href=\"/remen/suixi.html\" class=\"keylink\" target=\"_blank\">随喜</a>乐】谓佛随众机有喜乐偈颂者即为演说偈颂也。</p><p>　　【六为易受持】谓佛因长行文句繁多??难受持故说偈颂令人记忆如为盘特说偈云守口摄意身莫犯如是行者得度世等是也(盘特梵语具云盘陀伽华言继道)。</p><p>　　【七增明前说】谓初于长行文中说义未尽后于重颂广明其义也。</p><p>　　【八长行未说】谓不说长行而直说偈颂如金光明经空品是也。</p></div>"
},{
    "title": "大明三藏法数卷第二十五",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第二十五　　　　碣七</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　敕集注</p><p>　　八成立因(出阿毗达磨杂集论)</p><p>　　（一立宗）宗犹主也要也以所立之法为宗要也谓如<a href=\"/remen/wuyun.html\" class=\"keylink\" target=\"_blank\">五蕴</a>等法皆假<a href=\"/remen/yinyuan1.html\" class=\"keylink\" target=\"_blank\">因缘</a>而生实无<a href=\"/remen/zixing.html\" class=\"keylink\" target=\"_blank\">自性</a>于中求我决不可得故说诸法<a href=\"/remen/wuwo.html\" class=\"keylink\" target=\"_blank\">无我</a>以破执我立论者是名立宗(五蕴者色蕴受蕴想蕴行蕴识蕴也因缘者谓眼等六根为因色等六尘为缘也执我立论者谓执五蕴之身为我而自立论议也)（二立因）因即因由亦所依之义立因所以破执有我者之论也谓若于五蕴等法施设实有我者此之五蕴既从众缘而生皆是生灭之法蕴既生灭我不成就若离五蕴而于余处施设有我者我无所因我亦无用是知皆无有我是名立因。</p><p>　　【三立喻】喻即譬喻以别法喻所立之法也谓如现在相中施设实有过去相者盖此现在相已生未灭不应于现在未灭法中施设过去已灭之相若离现在而于余处施设过去相者然过去世之相既已灭坏不应施设有相此言过去之相不可得以喻诸法中求我决不可得是名立喻。</p><p>　　【四合】合即相合之义引余义合此正说之理也谓如五蕴法中本无有我而人颠倒妄执有我既遮破已即知无我既知无我则知常等亦无是名合。</p><p>　　【五结】谓结前无我究竟之理决定无异是知五蕴皆是无我乃至<a href=\"/remen/wuchang.html\" class=\"keylink\" target=\"_blank\">无常</a>是名结。</p><p>　　【六<a href=\"/remen/xianliang.html\" class=\"keylink\" target=\"_blank\">现量</a>】现即显现量即量度揩定之义也谓眼识乃至身识对于显现五尘之境离妄分别无筹度之心而能于境度量揩定诸法自性之相而不错谬是名现量(五尘者色尘声尘香尘味尘触尘也)。</p><p>　　【七比量】比即比类谓以第六<a href=\"/remen/yishi.html\" class=\"keylink\" target=\"_blank\">意识</a>比类量度知有诸境如远见烟知彼有火是名比量。</p><p>　　【八圣教量】谓<a href=\"/remen/shengren.html\" class=\"keylink\" target=\"_blank\">圣人</a>所说现量比量之言教皆不相违定可信受是名圣教量。</p><p>　　八法(出首<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>义海)</p><p>　　八法者地水火风名为四大以其四种无处不有故也色香味触名为四微以其四种体性微细故也谓人之身因四大假合而有此之四大亦由四微所成故总称为八法也。</p><p>　　【一地大】地以坚碍为性谓眼耳鼻舌身等名为地大<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>云发毛爪齿皮肉筋骨等皆归于地是也。</p><p>　　【二水大】水以润湿为性谓唾涕津液等名为水大圆觉经云唾涕脓血津液涎沫痰泪精气大小便利皆归于水是也。</p><p>　　【三火大】火以燥热为性谓身中暖气名为火大圆觉经云暖气归火是也。</p><p>　　【四风大】风以动转为性谓出入息及身动转名为风大圆觉经云动转归风是也。</p><p>　　【五色微】谓眼所见种种诸色以其微细故名色微。</p><p>　　【六香微】谓鼻所嗅种种诸香以其微细故名香微。</p><p>　　【七味微】谓舌所尝种种诸味以其微细故名味微。</p><p>　　【八触微】谓身分所觉种种诸触以其微细故名触微。</p><p>　　八种喻(出<a href=\"/remen/niepan.html\" class=\"keylink\" target=\"_blank\">涅盘</a>经)</p><p>　　【一顺喻】谓佛<a href=\"/remen/shuofa.html\" class=\"keylink\" target=\"_blank\">说法</a>随顺世谛次第从小向大而为喻也如经云天降大雨沟渎皆满沟渎满故小坑满小坑满故大坑满如是渐次乃至大海满如来法雨亦复如是<a href=\"/remen/zhongsheng.html\" class=\"keylink\" target=\"_blank\">众生</a>戒满乃至<a href=\"/remen/jietuo.html\" class=\"keylink\" target=\"_blank\">解脱</a>满解脱满故涅盘满是名顺喻(梵语涅盘华言灭度)。</p><p>　　【二逆喻】谓佛说法逆于世谛次第从大向小而为喻也如经云大海有本所谓大河大河有本所谓小河小河有本所谓大池如是乃至沟浍有本所谓大雨如来亦复如是涅盘有本所谓解脱乃至持戒有本所谓法雨是名逆喻。</p><p>　　【二现喻】谓如来说法为令众生易解即以现前之事而为喻也如经云众生心性犹如猕猴猕猴之性舍一取一众生之性亦复如是取着色声香味触法无暂住时是名现喻。</p><p>　　【四非喻】谓如来说法假设其辞为喻而非实有其事如经中佛告波斯匿王云有亲信人从四方至各作是言有大山从四方来欲害人民王若闻者当设何计王言<a href=\"/remen/shizun.html\" class=\"keylink\" target=\"_blank\">世尊</a>设有此来无逃避处佛复告言四山即是众生生老病死常来逼人云何大王不修戒施之类是名非喻(梵语波斯匿华言胜军)。</p><p>　　【五光喻】谓如来开示众生先设譬喻而后以法合也如经云譬如有人贪着妙花采取之时为水所漂众生亦尔贪爱五欲为<a href=\"/remen/shengsi.html\" class=\"keylink\" target=\"_blank\">生死</a>水之所漂没是名先喻(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【六后喻】谓如来开示众生先说法而后设喻以显之也如经所说莫轻小罪以为无殃水滴虽微渐盈大器是名后喻。</p><p>　　【七先后喻】谓如来开示众生先后所说皆是譬喻之意如经云譬如芭蕉生果则死愚人得养亦复如是如骡怀妊命不久全是名先后喻(得养者谓得其利养也)。</p><p>　　【八遍喻】谓如来说法始末皆假喻以显之也如经云三十三天有波利质多罗??其根入地深五由延枝叶四布叶熟则黄黄必堕落落必变色变必生疱疱必生觜觜必开剖开剖之时香气周遍光明普照诸天随见即生<a href=\"/remen/huanxi.html\" class=\"keylink\" target=\"_blank\">欢喜</a>夏三月时在下受乐皆譬喻佛之<a href=\"/remen/dizi.html\" class=\"keylink\" target=\"_blank\">弟子</a>也叶黄喻欲<a href=\"/remen/chujia.html\" class=\"keylink\" target=\"_blank\">出家</a>叶落者喻剃除须发乃至夏三月者喻三<a href=\"/remen/sanmei.html\" class=\"keylink\" target=\"_blank\">三昧</a>三十三天受快乐者喻诸佛住大涅盘得常乐我净也是名遍喻(三十三即忉利天也梵语波利质多罗华言圆生即天??王也梵语由延又曰由旬华言限量梵语三昧华言正定三三昧者空三昧<a href=\"/remen/wuxiang.html\" class=\"keylink\" target=\"_blank\">无相</a>三昧无愿三昧也梵语涅盘华言灭度)。</p><p>　　八种异熟<a href=\"/remen/yinguo.html\" class=\"keylink\" target=\"_blank\">因果</a>(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>)</p><p>　　谓现生所作之因而于异世成熟其果也盖业通三世如前世所作之因皆善则现世受其<a href=\"/remen/fubao.html\" class=\"keylink\" target=\"_blank\">福报</a>所作之因不善则现世受其恶报又如今世所作<a href=\"/remen/shane.html\" class=\"keylink\" target=\"_blank\">善恶</a>之因不同后世成熟善恶<a href=\"/remen/guobao.html\" class=\"keylink\" target=\"_blank\">果报</a>亦异故此异熟因果凡有八种焉。</p><p>　　【一寿量<a href=\"/remen/yuanman.html\" class=\"keylink\" target=\"_blank\">圆满</a>】谓菩萨<a href=\"/remen/xiuxing.html\" class=\"keylink\" target=\"_blank\">修行</a>于诸众生起大慈悯无杀害心以此为因异生感果即得<a href=\"/remen/shouming.html\" class=\"keylink\" target=\"_blank\">寿命</a>长远无诸损减修习善法利己利人是名寿量圆满(菩萨梵语具云<a href=\"/remen/puti.html\" class=\"keylink\" target=\"_blank\">菩提</a>萨埵华言觉有情)。</p><p>　　【二色相圆满】谓菩萨修行于诸如来菩萨形像之前及诸黑闇之处施以灯烛令其光明以此为因异生感果即得色相具足识见高明众人爱敬而不生轻慢是名色相圆满。</p><p>　　【三种族圆满】谓菩萨修行于诸同类忍辱柔和心常谦下以此为因异生感果即得生于豪贵之家为世宗重令诸众生随顺言教是名种族圆满。</p><p>　　【四<a href=\"/remen/zizai.html\" class=\"keylink\" target=\"_blank\">自在</a>圆满】谓菩萨修行于贫乏之人随其所欲而行给施以此为因异生感果得大财位及大眷属所作随心无不自在是名自在圆满。</p><p>　　【五信言圆满】谓菩萨修行常以真实和软之语<a href=\"/remen/jiaohua.html\" class=\"keylink\" target=\"_blank\">教化</a>众生以此为因异生感果即得出言诚谛凡所决疑人必信受是名信言圆满。</p><p>　　【六大势圆满】谓菩萨修行于<a href=\"/remen/fofa.html\" class=\"keylink\" target=\"_blank\">佛法</a>僧父母师长之前常生卑下之心敬事<a href=\"/remen/xiaoyang.html\" class=\"keylink\" target=\"_blank\">孝养</a>以此为因异生感果即得豪贵自在有大势力令诸众生咸从正化是名大势圆满。</p><p>　　【七丈夫相圆满】谓菩萨修行于诸佛菩萨心生敬乐于女人身心常厌弃以此为因异生感果即得男子之身诸根完具无有残缺是丈夫相圆满。</p><p>　　【八勇力圆满】谓菩萨修行恒以自己身力供事一切众生及施以饮食之物令其色力增盛以此为因异生感果即得勇猛道力修集一切善法复能教化一切众生勇猛<a href=\"/remen/jingjin.html\" class=\"keylink\" target=\"_blank\">精进</a>求无上道是名勇力圆满。</p><p>　　菩萨八种因果(出地持经)</p><p>　　【一寿因寿果】寿即寿命谓不杀物命无伤害心是名寿因由不杀故长寿住世是名寿果。</p><p>　　【二色因色果】色即色身谓施灯明供佛及以净物施人是名色因由施灯明及净物故则得颜容光泽身形端正是名色果。</p><p>　　【三种姓因种姓果】种即种类姓即族姓谓舍离憍慢之心是名种姓因由离憍慢故则得生于上族是名种姓果。</p><p>　　【四自在因自在果】谓能以床敷卧具饮食汤药及种种所须之物惠施于人令他自在是名自在因由惠施故即得大富大财大众大眷属凡所作为无不遂意得大自在是名自在果。</p><p>　　【五信言因信言果】谓口不妄言绮语两舌恶口是名信言因由离口过凡所出言人皆信听是名信言果。</p><p>　　【六大力因大力果】力即力用谓作大<a href=\"/remen/gongde.html\" class=\"keylink\" target=\"_blank\">功德</a>立大誓愿?敬<a href=\"/remen/sanbao.html\" class=\"keylink\" target=\"_blank\">三宝</a>孝养父母是名大力因由?敬三宝等故即得大名称大福德大<a href=\"/remen/zhihui.html\" class=\"keylink\" target=\"_blank\">智慧</a>有大势力为一切人之所敬重是名大力果(三宝者佛宝法宝僧宝也)。</p><p>　　【七丈夫因丈夫果】谓乐丈夫法厌女人法复能说丈夫法<a href=\"/remen/154932.html\" class=\"keylink\" target=\"_blank\">饶益</a>他人是名丈夫因由成就丈夫法故来世即得男子之身堪为一切功德<a href=\"/remen/faqi.html\" class=\"keylink\" target=\"_blank\">法器</a>是名丈夫果。</p><p>　　【八力因力果】谓于他人有<a href=\"/remen/rufa.html\" class=\"keylink\" target=\"_blank\">如法</a>之事随其力能悉往营助是名力因由成就力因故即得少病少恼有力堪任修诸善法是名力果。</p><p>　　八种变化(出法界次第)</p><p>　　【一能作小】谓菩萨以变化力能化自他之身而作小身或化世界内所有小物皆如微尘是名能作小(菩萨梵语具云菩提萨埵华言觉有情)。</p><p>　　【二能作大】谓菩萨以变化力能化自他之身而作大身或化世界内所有大物乃至满<a href=\"/remen/xukong.html\" class=\"keylink\" target=\"_blank\">虚空</a>中是名能作大。</p><p>　　【三能作轻】谓菩萨以变化力能令自己身轻亦能令人身轻或使世界及所有物悉令轻如鸿毛是名能作轻。</p><p>　　【四能作自在】谓菩萨以变化力能以大为小以小为大以长为短以短为长如是等相种种自在无碍是名能作自在。</p><p>　　【五能有主】主即主宰也谓菩萨以变化力能化为大人而作主宰降伏摄受一切众生而得自在是名能有主。</p><p>　　【六能远到】谓菩萨以变化力而能远到凡有四种一飞行远到二此没彼出三移远令近不往而到四一念遍到十方是名能远到。</p><p>　　【七能动地】谓菩萨以变化力能令大地六种震动是名能动地(六种震动者一动二起三涌四震五吼六击也)。</p><p>　　【八随意所欲??能得】谓菩萨以变化力能令一身作多身多身作一身通岩透石履水蹈空地作水水作地火作风风作火金作石石作金是名随意所欲尽能得。</p><p>　　八种言(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　言即言音瑜伽师地论云为法师者处众宣说当具八种言也。</p><p>　　【一可喜乐言】谓法师说法须有经文证据其未解者更为譬喻而说文句清雅言词显了人若听者无不欣喜好乐故名可喜乐言。</p><p>　　【二开发言】谓法师说法开发深隐之义令其显了复开发粗浅之义令解深妙使大小之机获益故名开发言。</p><p>　　【三善释难言】释即解释难即疑难谓法师说法人若有疑难咨问须善解释令义理分明易得开解故名善释难言。</p><p>　　【四善分析言】谓法师说法辩才无碍能以善巧言词于一法中分析无量义理故名善分析言。</p><p>　　【五善顺入言】谓法师说法须随顺<a href=\"/fojing/\" class=\"keylink\" target=\"_blank\">佛经</a>显了解释令其闻者咸皆信顺入于正道终不引余外道邪论以惑于人故名善顺入言。</p><p>　　【六引钱证言】谓法师说法义或未能通畅当引余经之言证己所说令人信受故名引余证言。</p><p>　　【七胜辩才言】谓法师说法以胜妙辩才分别一切义理皆无疑难故名胜辩才言。</p><p>　　【八随宗趣言】宗即宗要趣即理趣谓法师说法须随顺所宗义趣如理解释令诸众生悟明法要故名随宗趣言。</p><p>　　阿难八不思议(出涅盘经)</p><p>　　梵语阿难华言庆喜经云佛语文殊师利言阿难事我二十余年具足八种不可思议是故我称阿难<a href=\"/remen/biqiu.html\" class=\"keylink\" target=\"_blank\">比丘</a>为多闻藏(梵语文殊师利华言妙德梵语比丘华言乞士)。</p><p>　　【一不受别请】谓阿难事佛二十余年虽多闻第一出诸弟子之上动必随众未尝受别施主之请背众而食也。</p><p>　　【二不受故衣】谓阿难事佛虽如来陈故衣服亦不敢受也。</p><p>　　【三见不非时】谓阿难为佛侍者见必以时如佛对机说法之时或代众发问之类则至佛所非此之时则不往见也。</p><p>　　【四见女人不生欲心】谓阿难事佛远离贪爱无诸欲想随侍应供出入见诸女人及天龙女不生染着之心也。</p><p>　　【五法不再问】谓阿难事佛闻所说十二部经一经于耳即能解悟不假再问如泻各瓶之水置之一瓶皆能<a href=\"/remen/shouchi.html\" class=\"keylink\" target=\"_blank\">受持</a>也(十二部经者一契经二重颂三讽颂四因缘五本事六本生七希有八譬喻九论议十自说十一方广十二授记也)。</p><p>　　【六知佛所入定】谓阿难事佛虽未获得知他心智常知如来所入诸定鉴何等机而说何等法要也。</p><p>　　【七知众会得益】谓阿难事佛凡一切众生到于佛所闻说法要有现在能得圣果者及有后时得者有得人身天身者随其获益所证不同之相悉能知之也。</p><p>　　【八悉知佛所说法】谓阿难事佛闻如来所说之法虽<a href=\"/remen/genqi.html\" class=\"keylink\" target=\"_blank\">根器</a>有大小不同教法有偏圆之异而秘密之意悉能了知也。</p><p>　　阿难具八法(出涅盘经)</p><p>　　梵语阿难华言庆喜经云佛语文殊师利言阿难具足八法能持十二部经是故阿难为多闻藏(梵语文殊师利华言妙德十二部经一契经二重颂三讽颂四因缘五本事六本生七希有八譬喻九论议十自说十一方便十二授记)。</p><p>　　【一信根坚固】信即信顺根即能生之义谓阿难闻如来所说十二部经信受坚固由<a href=\"/remen/xinxing1.html\" class=\"keylink\" target=\"_blank\">信心</a>故则能生长一切善法功德华严经云信是道源功德母长养一切诸善法是也。</p><p>　　【二其心质直】质即质朴之义谓阿难闻如来所说十二部经其心质直常依<a href=\"/remen/zhengfa.html\" class=\"keylink\" target=\"_blank\">正法</a>而住永离虚妄邪曲之见故名其心质直。</p><p>　　【三身无病苦】谓若<a href=\"/remen/shijian.html\" class=\"keylink\" target=\"_blank\">世间</a>人能以药物施人者所感果报尚得一生少病何况阿难累劫熏修其利他之行莫可测知岂得现身有于病苦故名身无病苦(劫梵语且云劫波华言分别时节)。</p><p>　　【四常勤精进】不杂名精无间名进谓阿难闻如来所说十二部经一心受持如法修习无有<a href=\"/remen/xiedai.html\" class=\"keylink\" target=\"_blank\">懈怠</a>故名常勤精进。</p><p>　　【五具足念心】谓阿难闻如来所说十二部经心常忆念思惟不令忘失故名具足念心。</p><p>　　【六心无憍慢】谓阿难闻如来所说十二部经皆能忆持而心不放逸亦不敢憍慢于众故名心无憍慢。</p><p>　　【七成就定意】谓阿难既闻如来所说十二部经能依此法修摄其心得发<a href=\"/remen/chanding.html\" class=\"keylink\" target=\"_blank\">禅定</a>故名成就定意。</p><p>　　【八从闻生智】谓阿难闻如来所说十二部经义趣无量则智慧增明无不了达故名从闻生智。</p><p>　　尼八敬戒(出翻译名义引会正记)</p><p>　　中本起经云佛成道后姨母大爱道求出家学道佛不许阿难白佛愿听出家佛言止止无使女人入我法中为沙门也譬如族姓之家多女少男即知其家衰弱不得强盛阿难再请佛乃说八敬法若能依此听许出家大爱道顶戴信受遂度为尼(梵语阿难华言庆喜梵语沙门华言勤习梵语尼华言女)。</p><p>　　【一尼百岁礼初夏比丘足】梵语比丘华言乞士谓<a href=\"/remen/biqiuni.html\" class=\"keylink\" target=\"_blank\">比丘尼</a>寿虽百岁若见初<a href=\"/remen/shoujie.html\" class=\"keylink\" target=\"_blank\">受戒</a>比丘才经一夏者即当<a href=\"/remen/libai.html\" class=\"keylink\" target=\"_blank\">礼拜</a>于足下也。</p><p>　　【二不得骂谤比丘】谓比丘尼当?敬比丘不得妄加骂詈谤毁也。</p><p>　　【三不得举比丘过】谓比丘有过比丘尼不得举比丘尼若有过听比丘举当自省察也。</p><p>　　【四从僧受具戒】谓比丘尼奉持具足禁戒应从大德比丘处求受也。</p><p>　　【五有过从僧忏】谓比丘尼有过失应在比丘众中<a href=\"/remen/chanhui.html\" class=\"keylink\" target=\"_blank\">忏悔</a>自首以除憍慢之心也。</p><p>　　【六半月从僧教诫】谓比丘尼每月当二次于大德比丘处求教诫法以自?进道业也。</p><p>　　【七依僧三月安居】谓比丘尼结夏三月禁足安居当与比丘同处朝夕咨问法义增益见闻以自修习也。</p><p>　　【八夏讫从僧自恣】自即自陈己过恣即恣他举罪谓从四月十五日安居至七月十五日夏竟应从比丘众中行自恣法有过则对众忏悔也。</p><p>　　尼八弃戒(出楞严义海)</p><p>　　梵语尼华言女弃却也谓尼犯此八罪弃却于佛法之外也。</p><p>　　【一杀】杀即损伤物命也谓一切有情皆惜身命尼若不能悯彼反更伤残是故为众所弃也。</p><p>　　【二盗】盗即窃取他物也谓尼于他人所有财物生贪乐心不与而取是故为众所弃也。</p><p>　　【三[淫-壬+(工/山)]】[淫-壬+(工/山)]即染欲也谓尼不能以礼自防以戒自守贪着色欲污犯净行是故为众所弃也。</p><p>　　【四妄】妄乃虚妄不实也谓尼隐覆实事虚言诳他是故为众所弃也。</p><p>　　【五触】触即触着谓尼若与男身相触起染欲心是故为众所弃也。</p><p>　　【六八】八者八事也谓尼与染心男子两手相捉或捉其衣或同入屏处或屏处共坐或共语或共行或相倚或与相期犯此八事是故为众所弃也(屏处者僻静处也)。</p><p>　　【七覆】覆即遮覆也谓尼与大众说戒作法之时遮覆他罪不肯对众陈露是故为众所弃也。</p><p>　　【八随】随即依也谓尼于大僧众中未与作共住法而随彼共住是故为众所弃也。</p><p>　　八定(出禅波罗蜜)</p><p>　　定即摄散归静之义<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>各有四定故云八定也。</p><p>　　【一初禅天定】谓人于欲界中修习禅定之时忽觉身心凝然运运而动如云如影又觉遍身毛孔气息悉皆出入入无积聚出无分散是名初禅天定。</p><p>　　【二二禅天定】谓既得初禅天定已心厌初禅觉观动散因摄心在定澹然澄静觉观即灭乃发胜定之喜如人从暗室中出见日月光明朗然洞彻是名二禅天定(觉观者初心在缘曰觉细心分别禅味曰观)。</p><p>　　【三三禅天定】谓既得二禅天定已而又厌二禅喜心涌动定不坚固因摄心谛观喜心即谢于是泯然入定绵绵之乐从内心发乐法增长遍满身中于世间乐最为第一是名三禅天定。</p><p>　　【四四禅天定】谓既得三禅天定已又觉三禅乐法扰心令不清净一心厌离加功不止即得安隐出入息断空明寂静如明镜离垢净水无波湛然而照万像皆现绝诸<a href=\"/remen/wangxiang.html\" class=\"keylink\" target=\"_blank\">妄想</a><a href=\"/remen/zhengnian.html\" class=\"keylink\" target=\"_blank\">正念</a>坚固是名四禅天定。</p><p>　　【五空处天定】空即虚空也谓既得四禅天定已犹厌身色系缚不得自在乃转加功力观察己身犹如罗縠内外通彻一心念空惟见虚空无诸色相其心明净无碍自在如鸟出笼飞腾自若是名空处天定。</p><p>　　【六识处天定】识即心也谓既得空处天定已即以<a href=\"/remen/shixin.html\" class=\"keylink\" target=\"_blank\">识心</a>遍缘虚空而虚空无边以无边故定心复散于是即舍虚空转心缘识与识相应心定不动现在过去未来之识悉现定中与定相应心不分散此定安隐清净寂静是名识处天定。</p><p>　　【七无所有处天定】谓离上空处识处故名无所有处得识处天定已以心缘现在过去未来之识无量无边能坏于定惟有无<a href=\"/remen/xinshi.html%09\" class=\"keylink\" target=\"_blank\">心识</a>处心无依倚乃为安隐于是即舍识处专系心于无所有处精勤不懈一心内净怡然寂静诸想不起是名无所有处天定。</p><p>　　【八非想非非想处天定】谓前识处是有想无所有处是无想至此则舍前有想名非想舍前无想名非非想盖此天既得无所有处天定已又知此处如痴如醉如眠如暗以无明覆蔽无所觉了无可爱乐于是一心专精即于非有非无常念不舍则无所有处定便自谢灭加功不已忽然真实定发不见有无相貌泯然寂绝清净无为<a href=\"/remen/sanjie.html\" class=\"keylink\" target=\"_blank\">三界</a>定相无有过者是名非想非非想处天定(三界者欲界色界无色界也)。</p><p>　　凡小八倒(出涅盘经)</p><p>　　凡即凡夫小即小乘倒即颠倒谓凡夫着有妄于无常法中计常苦中计乐无我计我不净计净及小乘之人但着于空常计无常乐计非乐我计无我净计不净故有凡小八倒之名焉(小乘即声闻乘缘觉乘也)。</p><p>　　【一非常计常】非常计常者谓世间一切有为之事皆悉无常虚幻不实岂能长久凡夫妄计是常即成常颠倒。</p><p>　　【二非乐计乐】非乐计乐者谓世间五欲之乐皆是招苦之因凡夫不了妄计为乐即成乐颠倒(五欲者色欲声欲香欲味欲触欲也)。</p><p>　　【三非我计我】非我计我者谓此身皆因四大假合而成本无有我若一大是我三大应非我若四大俱是我应有多我毕竟是谁为我故知我即不可得凡夫不了于自身中强生主宰妄计为我成我颠倒(四大者地大水大火大风大也)。</p><p>　　【四不净计净】不净计净者谓己身他身具有五种不净凡夫不了妄生贪着执以为净即成净颠倒(已上四计是凡夫四倒五种不净者种子不净住处不净自体不净外相不净究竟不净也)。</p><p>　　【五常计无常】常即法身<a href=\"/remen/changzhu.html\" class=\"keylink\" target=\"_blank\">常住</a>之义无常即变异之义谓声闻缘觉为无明所覆于如来常住法身妄计有生灭变异之相是名无常颠倒(无明者无所明了也)。</p><p>　　【六乐计非乐】乐即涅盘清净之乐非乐即苦也谓二乘为无明所覆于如来清净涅盘妄计是苦是名非乐颠倒(梵语涅盘华言灭度二乘者声闻乘缘觉乘也)。</p><p>　　【七我计无我】我即<a href=\"/remen/foxing.html\" class=\"keylink\" target=\"_blank\">佛性</a>真实之我无我即佛性中无有我也谓二乘为无明所覆不了无我法中而有真我故于佛性真我之中妄计无我是名无我颠倒。</p><p>　　【八净计不净】净即如来常住之身非杂食身非<a href=\"/remen/fannao.html\" class=\"keylink\" target=\"_blank\">烦恼</a>身非血肉身非是筋骨缠褁之身二乘为无明所覆但观世间一切诸色皆为不净不了如来常住法身之净是名不净颠倒(已上四计是小乘四倒)。</p><p>　　八位胎脏(出法苑珠林)</p><p>　　【一羯罗篮】梵语羯罗篮华言凝滑谓初受胎七日父母二气凝聚状如凝酥故名羯罗篮。</p><p>　　【二遏部昙】梵语遏部昙华言疱谓受胎二七日状如疮疱故名遏部昙。</p><p>　　【三闭尸】梵语闭尸华言凝结谓受胎三七日状如就血或云聚血或云软肉故名闭尸。</p><p>　　【四健南】梵语健南华言凝厚谓受胎四七日渐已坚厚虽有身意二根眼耳鼻舌四根未具故名健南。</p><p>　　【五钵罗奢佉】梵语钵罗奢佉华言形位谓受胎五七日肉团增长四支身分之相初现故名钵罗奢佉。</p><p>　　【六毛发??齿位】谓受胎六七日毛发??齿初具故名毛发??齿位。</p><p>　　【七根位】谓受胎七七日眼耳鼻舌诸根圆满故名根位。</p><p>　　【八形位】谓受胎八七日已后在胎藏中形相具足故名形位。</p><p>　　闻经八种功德(出大<a href=\"/remen/zhuangyan.html\" class=\"keylink\" target=\"_blank\">庄严</a>经)</p><p>　　【一端正好色】端正好色者谓人以正信之心严洁其身??闻佛经以是功德报得色身端正而无丑恶之相也。</p><p>　　【二力势强盛】力势强盛者谓人以精进勇猛之力??闻佛经以是功德报得福力威势降伏一切而不怯弱也。</p><p>　　【三心悟通达】心悟通达者谓人??闻佛经解知义趣深远理与心会无不通达以是功德故能彻悟一切<a href=\"/remen/faxiang.html\" class=\"keylink\" target=\"_blank\">法相</a>了无挂碍也。</p><p>　　【四得妙辩才】得妙辩才者谓人??闻佛经深达一切法相以是功德得妙辩才能以一句之义演说无穷也。</p><p>　　【五获诸禅定】获诸禅定者谓人听闻佛经思惟甚深妙义以是功德即能摄心敛念妄想不生寂然入定也。</p><p>　　【六智慧明了】智慧明了者谓人听闻佛经广解其义以是功德开发本有智慧照彻无碍也。</p><p>　　【七出家殊胜】出家殊胜者谓人听闻佛经厌恶尘俗以是功德即出家学道复能以所闻之法传化于人为世导师也。</p><p>　　【八眷属强盛】得法之人称为眷属谓人听闻佛经复能依经为人演说以是功德生他法身即成眷属展转流布日强日盛也。</p><p>　　<a href=\"/remen/baguanzhaijie.html\" class=\"keylink\" target=\"_blank\">八关斋戒</a>(出毗婆沙论并杂阿含经)</p><p>　　关者禁也谓禁闭杀盗[淫-壬+(工/山)]等八罪使之不犯故也论云夫斋者过中不食也以八戒助成斋法共相支持故又名八支斋法每月初八日十四日十五日二十三日二十九日三十日是为六斋日于此六日能修行此八斋戒者诸天相庆即为注福禄增寿算也。</p><p>　　【一不<a href=\"/remen/shasheng.html\" class=\"keylink\" target=\"_blank\">杀生</a>】不杀生者谓不断一切众生之命也自不杀生亦不教人杀生。</p><p>　　【二不偷盗】不偷盗者谓不窃取他人财物也自不偷盗亦不教人偷盗。</p><p>　　【三不邪[淫-壬+(工/山)]】不邪[淫-壬+(工/山)]者谓于非己妻妾不行[淫-壬+(工/山)]欲之事也。</p><p>　　【四不<a href=\"/remen/wangyu.html\" class=\"keylink\" target=\"_blank\">妄语</a>】不妄语者谓自不妄言亦不可以虚妄之言而诳于他也。</p><p>　　【五不饮酒】不饮酒者谓酒是乱性之本起过之门故不可酣饮也。</p><p>　　【六不坐高广大床】高广大床者阿含经云床高一尺六寸非高也??四尺非广也长八尺非大也但过此量者名高广大床不宜坐也。</p><p>　　【七不着花鬘璎珞】不着花鬘璎珞者谓不以花为鬘珠玑为璎珞而作身首之饰也。</p><p>　　【八不习歌舞戏乐】不歌舞戏乐者谓自不习歌舞戏乐及不得辄往他处观听亦不教人歌舞戏乐也。</p><p>　　春秋八王日(出法苑珠林引提谓经)</p><p>　　春秋八王日者是天地阴阳交代之日也此之八日帝释辅臣案行天下比校善恶定生注死增减罪福乐善者若能避禁持斋致生善处也。</p><p>　　【一立春】立春则三阳交泰天气下降地气上升万物萌生是日持斋<a href=\"/remen/xiudao.html\" class=\"keylink\" target=\"_blank\">修道</a>即能致福也。</p><p>　　【二春分】春分则天地和煦万物长茂是日持斋修道即能致福也。</p><p>　　【三立夏】立夏则草木盛长百物怀孕是日持斋修道即能致福也。</p><p>　　【四夏至】夏至则日长之极生物繁盛是日持斋修道即能致福也。</p><p>　　【五立秋】立秋则秋令之始生物捋遂是日持斋修道即能致福也。</p><p>　　【六秋分】秋分则秋律平分万物成遂是日持斋修道即能致福也。</p><p>　　【七立冬】立冬则天气始肃万物敛藏是日持斋修道即能致福也。</p><p>　　【八冬至】冬至则一阳初生履长之始是日持斋修道即能致福也。</p><p>　　八种人起塔(出翻译名义)</p><p>　　【一如来塔】如来有三义若云无所从来亦无所去此法身义也第一义谛名如正觉名来此报身义也乘如实道来成正觉此应身义也谓如来万德悉备三觉俱圆天上人间所共尊仰是故灭后应当起塔<a href=\"/remen/gongyang.html\" class=\"keylink\" target=\"_blank\">供养</a>(第一义谛者谓实相中道之理无二无别也万德者万行功德圆满也三觉者<a href=\"/remen/zijue.html\" class=\"keylink\" target=\"_blank\">自觉</a>觉他觉行圆满也)。</p><p>　　【二菩萨塔】菩萨梵语具云菩提萨埵华言觉众生又云觉有情谓菩萨上求佛道下化众生悯物情重随类现身度脱无量是故灭后应当起塔供养。</p><p>　　【三缘觉塔】谓观<a href=\"/remen/shieryinyuan.html\" class=\"keylink\" target=\"_blank\">十二因缘</a>觉<a href=\"/remen/zhendi.html\" class=\"keylink\" target=\"_blank\">真谛</a>理故名缘觉以其三界生死已尽能为人天而作<a href=\"/remen/futian.html\" class=\"keylink\" target=\"_blank\">福田</a>应当起塔供养(十二因缘者一无明二行三识四名色五六入六触七受八爱九取十有十一生十二老死也三界者欲界色界无色界也)。</p><p>　　【四阿罗汉塔】梵语阿罗汉华言无生又云无学又云应供谓三界生死已断故名无生以其烦恼已尽无法可学故名无学以其应受人天供养为世福田故名应供是故灭后应当起塔供养。</p><p>　　【五阿那含塔】梵语阿那含华言不来谓断欲界惑尽不来欲界受生故名不来以其应受人天供养为世福田是故灭后应当起塔供养。</p><p>　　【六斯陀含塔】梵语斯陀含华言一来谓欲界有九品思惑前之六品已断后之三品尚在更须欲界一番受生故名一来以其应受人天供养为世福田是故灭后应当起塔供养(思惑者谓眼等五根对色等五尘而起贪爱也)。</p><p>　　【七须陀洹塔】梵语须陀洹华言预流谓断三界见惑已尽预入圣道法流故名预流以其应受人天供养为世福田是故灭后应当起塔供养(见惑者谓意根对法尘而起分别也)。</p><p>　　【八转轮王塔】谓转轮圣王虽未断惑未出三界然以福德之力治四天下又以十善化育群生为世之所尊敬是故灭后应当起塔供养(四天下者东弗子逮南阎浮提西瞿耶尼北郁单越也十善者不杀生不偷盗不邪[淫-壬+(工/山)]不妄语不两舌不恶口不绮语不贪不瞋不邪见也)。</p><p>　　八福田(出梵网经并<a href=\"/remen/pusajie.html\" class=\"keylink\" target=\"_blank\">菩萨戒</a>义?)</p><p>　　八福田者谓佛圣人僧三种名敬田和尚阿阇??生我法身者父母生我肉身者此四名恩田救济病人名病田亦名悲田此八种皆堪种福故名田也若人能尽力从事此八种者亦犹农之力田则获秋成之利也。</p><p>　　【一佛田】佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉谓觉道俱圆位登极果世出世间最胜无比人能恭敬供养岂但获一切福亦能灭一切罪故名佛田(世出世间者世谓人天出世间即菩萨缘觉声闻也)。</p><p>　　【二圣人田】谓菩萨缘觉声闻出离三界证悟圣道具足无量功德智慧人能恭敬供养即获胜福故名圣人田(三界者欲界色界无色界也)。</p><p>　　【三僧田】僧梵语具云僧伽华言和合众谓处众和同敬顺无诤是<a href=\"/remen/fodizi.html\" class=\"keylink\" target=\"_blank\">佛弟子</a>人能恭敬供养即获福利故名僧田。</p><p>　　【四和尚田】和尚梵语邬波遮迦于阗国译云和尚华言力生即教授师也谓出家者因师教诲之力生长法身其恩实重人能供养恭敬即获福利故名和尚田。</p><p>　　【五阇??田】阇??梵语具云阿阇??华言正行以能紏正弟子之行即教授得戒等师也因依此戒得生禅定智慧其恩实重人能供养恭敬即获福利故名阇??田(紏督责也)。</p><p>　　【六父田】父为资形之始有生成之德自孩提以至于长教诫育养其恩罔极为人子者固当竭力奉养岂有求福之念设若心之至孝之纯则亦自然获福故名父田。</p><p>　　【七母田】谓母始自怀孕分?以至乳哺鞠育护持长养愍念劬劳其恩罔极为人子者固当竭力奉养岂有求福之念设若心之至孝之纯则亦自然获福故名母田。</p><p>　　【八病田】谓见人有病即当念其苦楚用心救疗给与汤药则能获福故名病田。</p><p>　　又八福田</p><p>　　此八福田盖言救人之危济人之乏?敬三宝孝事父母与夫普度幽灵脱离苦趣亦皆种福之事也。</p><p>　　【一旷路义井】谓于旷远道路穿凿义井以济往来渴乏之人是为福田。</p><p>　　【二建造桥梁】谓于通津断港之处修造桥梁用济往来之人以免病涉之苦是为福田。</p><p>　　【三平治险隘】谓道路巇险之处则平坦之窄隘之处则开辟之以免往来颠坠之患是为福田。</p><p>　　【四孝养父母】谓父母为形生之本教养鞠育爱念切至子当竭力奉养顺适亲意以报劬劳之恩是为福田。</p><p>　　【五?敬三宝】三宝者佛法僧也可尊可贵称之为宝以其具大功德普济群生超登觉岸故当归依恭敬是为福田。</p><p>　　【六给事病人】谓病患之人众苦集身实可悲悯当给施汤药及所须之物使其四大调和身得安乐是为福田(四大者地大水大火大风大也)。</p><p>　　【七救济贫穷】谓贫穷之人所须缺乏饥馁逼切无所哀告当起慈悯之心随其所须皆周给之是为福田。</p><p>　　【八设无遮会】无遮即周遍之义谓修设普度大会使一切沉魂滞魄悉仗三宝慈力皆得脱离苦趣而获超升善道是为福田。</p><p>　　八福生处(出瑜伽师地论)</p><p>　　谓修<a href=\"/remen/wujie.html\" class=\"keylink\" target=\"_blank\">五戒</a>十善兼行<a href=\"/remen/bushi.html\" class=\"keylink\" target=\"_blank\">布施</a>福业优劣不等故感报所生之处则亦高下不同故名八福生处(五戒者不杀不盗不邪[淫-壬+(工/山)]不妄语不饮酒也十善者不杀不盗不邪[淫-壬+(工/山)]不妄言不绮语不两舌不恶口不贪不瞋不邪见也)。</p><p>　　【一人中富贵】人中富贵者谓天地所生惟人为贵既得为人而又富贵则其所修福业必胜余人故于今生得此报也。</p><p>　　【二四天王天】四天王天者东方持国天王南方增长天王西方广目天王北方多闻天王此四天王居须弥山腹由修施戒二种最胜福业是以感报得生其中也(梵语须弥华言妙高)。</p><p>　　【三忉利天】梵语忉利华言三十三昔有三十三人同修胜业同生此天居须弥山顶四角各有八宫中有帝释殿帝释即天主此天由修施戒二种福业胜四天王天是以感报得生其中也(三十三人其一即帝释也余三十二人之名经论不载帝释梵语释提桓因华言能天主言帝释者华梵双举也)。</p><p>　　【四夜摩天】梵语夜摩华言善时谓时时唱快乐故也此天由修施戒二种福业胜忉利天是以感报得生其中也。</p><p>　　【五兜率天】梵语兜率华言知足谓于上妙五欲知止足故也此天由修施戒二种福业胜夜摩天是以感报得生其中也(五欲者色欲声欲香欲味欲触欲也谓之上妙者以胜欲界粗弊五欲故也)。</p><p>　　【六化乐天】化乐天者谓欲得五欲乐时皆自变化以相娱乐故也此天由修施戒二种福业胜兜率天是以感报得生其中也。</p><p>　　【七他化天】他化天者谓欲得乐境之时他天为其变化假他所成以为己乐故也此天即欲界天主由修施戒二种福业胜化乐天是以感报得生其中也。</p><p>　　【八梵天】梵净也谓离欲界垢染上升色界故名为净若大梵天即<a href=\"/remen/suoposhijie.html\" class=\"keylink\" target=\"_blank\">娑婆世界</a>主由修施戒二种福业胜他化天又兼修禅定是以感报得生其中也(梵语娑婆华言能忍)。</p><p>　　八部鬼众(出翻译名义)</p><p>　　【一乾闼婆】梵语乾闼婆华言香阴谓不啖酒肉唯香资阴是帝释天乐神也(阴即身也帝释梵语释提桓因华言能天主言帝释者华梵双举也)。</p><p>　　【二毗舍阇】梵语毗舍阇华言啖精气谓其啖人精气及五谷之精气也(五谷者禾米黍菽麦也)。</p><p>　　【三鸠盘茶】梵语鸠盘茶华言瓮形以其阴似瓮故即厌魅鬼也。</p><p>　　【四薜荔多】梵语薜荔多华言饿鬼以其长劫不闻浆水之名故也(劫梵语具云劫波华言分别时节)。</p><p>　　【五诸龙众】诸龙众者谓龙有四种一守天宫殿持令不落二兴云致雨利益人间三地龙决江开渎四伏藏龙守转轮王大福人宝藏也。</p><p>　　【六富单那】梵语富单那华言臭饿鬼是主热病鬼也。</p><p>　　【七夜义】梵语夜义华言勇健有三种一地夜义二虚空夜义三天夜义也。</p><p>　　【八罗刹】梵语罗刹华言速疾鬼又云可畏以其暴恶可畏故也。</p><p>　　八热<a href=\"/remen/diyu.html\" class=\"keylink\" target=\"_blank\">地狱</a>(出显宗论)</p><p>　　在地之下故名地狱婆沙论云南赡部洲下过五百逾缮那乃有其狱然此地狱有大有小大则八寒八热小则一一大狱四门各有四小狱共为十六小狱名为游增狱谓受罪众生游彼狱时其苦转增故也(梵语赡部洲又云阎浮提华言胜金洲梵语逾缮那又云由旬华言限量)。</p><p>　　【一想地狱】此狱<a href=\"/fojing/jushelun/yuanwen.html\" class=\"keylink\" target=\"_blank\">俱舍论</a>中亦名等活地狱显宗论云其中众生手生铁??其??长利互相嗔忿怀毒害想以??相攫肉即堕落或被斫刺磨捣想为已死冷风吹之皮肉还生寻复活起故名想地狱。</p><p>　　【二黑绳地狱】谓此狱中狱卒以热铁绳絣牵罪人然后斩锯复有恶风吹热铁绳笼络其身烧皮彻肉焦骨沸髓苦毒万端故名黑绳地狱。</p><p>　　【三堆压地狱】此狱亦名众合地狱狱中有大石山罪人入至其中山自然合堆压其身骨肉糜碎故名堆压地狱。</p><p>　　【四叫唤地狱】谓受罪众生既至此狱狱卒以其罪人掷大镬中沸汤烹煮受诸<a href=\"/remen/tongku.html\" class=\"keylink\" target=\"_blank\">痛苦</a>号啕叫唤故名叫唤地狱。</p><p>　　【五大叫唤地狱】谓狱卒既将罪人沸汤烹煮已业风吹活又捉向热铁??中煎熬痛苦极切发声大叫故名大叫唤地狱。</p><p>　　【六烧炙地狱】谓此狱以铁为城烈火猛??内外烧炙皮肉糜烂痛苦万端故名烧炙地狱。</p><p>　　【七大烧炙地狱】谓狱卒将彼罪人置铁城中烈火烧城内外俱赤烧炙罪人又有火坑火??炽盛其坑两岸复有火山捉彼罪人贯铁叉上着于火中皮肉糜烂痛苦万端故名大烧炙地狱。</p><p>　　【八无间地狱】谓有罪众生至彼受苦无有间歇故名无间此于八热中又为最重之狱也成实论明五种无间一者趣果无间谓有极重罪者即向彼狱受其果报无有间歇二者受苦无间谓至彼狱受诸痛苦无有间歇三者时无间谓至彼狱受苦时节无有间歇四者命无间谓彼地狱寿命一中劫无有间歇五者形无间谓彼地狱受罪众生生而复死死已还生身形无有间歇也(一中劫者二十小劫为一中劫也)。</p><p>　　八寒地狱(出翻译名义)</p><p>　　【一頞浮陀地狱】梵语頞浮陀或云頞部陀华言疱谓受罪众生因寒苦所逼皮肉疱起也。</p><p>　　【二泥赖浮陀地狱】梵语泥赖浮陀或云泥剌部陀华言疱裂谓受罪众生因寒苦所逼疱即拆裂也。</p><p>　　【三阿吒吒地狱】梵语阿吒吒或云嚯嚯(皆无翻)谓受罪众生由寒苦增极唇不能动唯于舌中作此声也。</p><p>　　【四阿波波地狱】梵语阿波波或云唬唬婆(无翻)谓受罪众生寒苦增极舌不能动唯于唇间作此声也。</p><p>　　【五呕喉地狱】呕喉地狱者谓受罪众生由寒苦增极唇舌俱不能动但于咽喉内振气而作此声也。</p><p>　　【六郁波罗地狱】梵语郁波罗或云嗢钵罗华言青莲华谓受罪众生由寒苦增极皮肉开拆似此华也。</p><p>　　【七波头摩地狱】梵语波头摩或云泍持摩华言红莲华谓受罪众生由寒苦增极肉色大拆似此华也。</p><p>　　【八芬陀利地狱】梵语芬陀利华言白莲华谓受罪众生由寒苦增极皮肉脱落其骨之色似此华故或云摩诃钵特摩地狱梵语摩诃钵特摩华言大红莲华皮肉冻拆似此华也。</p><p>　　八憍配八鸟(出法华文句)</p><p>　　憍即矜也谓人矜夸自己有胜于他如鸟有凌高下视之过故文句引文殊问经八憍配八种鸟也。</p><p>　　【一盛壮憍如?】谓人恃己强盛壮大凌他劣弱如?鹞之鸟恃强凌弱故名盛壮憍如?。</p><p>　　【二姓憍如枭】谓人恃己种姓强大凌慢于他如枭不孝之种而食其母故名姓憍如枭。</p><p>　　【三富憍如雕】谓人恃己富有财物凌慢于他如雕有势力执伏众禽故名富憍如雕。</p><p>　　【四自在憍如鹫】谓人恃己长大称意所作而得自在凌慢于他如鹫食宿山林去住自由故名自在憍如鹫(鹫鸟名其鸟黑色多子西域多有此鸟)。</p><p>　　【五寿命憍如乌】谓人恃己寿高凌慢于他如乌是反哺之鸟命长不死故名寿命憍如乌。</p><p>　　【六聪明憍如鹊】谓人恃己聪利明达凌慢于他如鹊性至聪能报人吉凶故名聪明憍如鹊。</p><p>　　【七<a href=\"/remen/xingshan.html\" class=\"keylink\" target=\"_blank\">行善</a>憍如鸠】谓人恃己能行少善便即凌慢有德之人如鸠性虽纯不知自拙故名行善憍如鸠。</p><p>　　【八色憍如鸽】谓人恃己颜容美妙凌慢于他如鸽类多种以色取胜况复多[淫-壬+(工/山)]故名色憍如鸽。</p><p>　　八难(出维摩所说经)</p><p>　　八难者八处障难也此之八处虽感报苦乐有异而皆不得见佛不闻正法故总称为难也。</p><p>　　【一在地狱难】谓南赡部洲之下过五百由旬有八寒八热等狱皆名地狱众生因恶业所感堕于彼处长夜????受苦无间障于见佛闻法故名地狱难(梵语赡部洲即阎浮提华言胜金洲八寒狱者頞浮陀狱泥赖浮陀狱阿吒吒狱阿波波狱呕喉狱郁波罗狱波头摩狱芬陀利狱也八热狱者想狱黑绳狱堆压狱叫唤狱大叫唤狱烧炙狱大烧炙狱无间狱也)。</p><p>　　【二在畜生难】谓畜生种类不一亦各随因受报或为人畜养或居山海等处常受鞭打杀害又或互相吞啖受苦无穷障于见佛闻法故名畜生难。</p><p>　　【三在饿鬼难】谓饿鬼有三种一其业最重者长劫不闻浆水之名二其业次重者唯在人间伺求荡涤脓血粪秽三其业轻者时或一饱加以刀杖驱逼填河塞海受苦无量障于见佛闻法故名饿鬼难(劫梵语具云劫波华言分别时节)。</p><p>　　【四在长寿天难】谓此天以五百劫为寿即色界第四禅中无想天也言无想者以其心想不行如冰鱼蛰虫外道修行多生其处障于见佛闻法故名长寿天难。</p><p>　　【五在北郁单越难】梵语郁单越华言胜处谓此处感报胜东西南三洲也其人寿一千岁命无中夭为着乐故不受教化是以圣人不出其中不得见佛闻法故名北郁单越难(东西南三洲者东弗于逮西瞿耶尼南阎浮提也)。</p><p>　　【六盲聋喑哑难】谓此等人虽生中国而<a href=\"/remen/yezhang.html\" class=\"keylink\" target=\"_blank\">业障</a>深重盲聋喑哑诸根不具值佛出世而不能见佛虽说法亦不能闻故名盲聋喑哑难。</p><p>　　【七世智辩聪难】谓世间之人邪智聪利者唯务耽习外道经书不信出世正法故名世智辩聪难。</p><p>　　【八生在佛前佛后难】谓佛出现于世为大导师令诸众生离生死苦得涅盘乐人有缘者乃得值遇其生在佛前佛后者由业重缘薄既不见佛亦不闻法故名生在佛前佛后难(梵语涅盘华言灭度)。</p><p>　　八苦(出涅盘经)</p><p>　　【一生苦】生苦有五种一者受胎谓识托母胎之时在母腹中窄隘不净二者种子谓识托父母遗体其识种子随母气息出入不得自在三者增长谓在母腹中经十月日内热煎煮身形渐成住在生脏之下熟脏之上间夹如狱四者出胎谓初生下有冷风热风吹身及衣服等物触体肌肤柔嫩如被物刺五者种类谓人品有贵富贫贱相貌有残缺妍丑是名生苦。</p><p>　　【二老苦】老苦有二种一者增长谓从少至壮从壮至衰气力羸少动止不宁二者灭坏谓盛去衰来精神耗减其命日促渐至朽坏是名老苦。</p><p>　　【三病苦】病苦有二种一者身病谓四大不调众病交攻若地大不调举身沉重水大不调举身胖肿火大不调举身蒸热风大不调举身倔强二者心病谓心怀苦恼忧切悲哀是名病苦。</p><p>　　【四死苦】死苦有二种一者病死谓因疾病寿尽而死二者外缘谓或遇恶缘或遭水火等难而死是名死苦。</p><p>　　【五爱别离苦】谓常所亲爱之人乖违离散不得共处是名爱别离苦。</p><p>　　【六怨憎会苦】谓常所怨仇憎恶之人本求远离而反集聚是名怨憎会苦。</p><p>　　【七求不得苦】谓世间一切事物心所爱乐者求之而不能得是名求不得苦。</p><p>　　【八<a href=\"/remen/wuyin.html\" class=\"keylink\" target=\"_blank\">五阴</a>盛苦】五阴者色受想行识也阴即盖覆之义谓能盖覆真性不令显发也盛即盛大之义谓前生老病死等众苦聚集故名五阴盛苦。</p><p>　　八不<a href=\"/remen/zhengjian.html\" class=\"keylink\" target=\"_blank\">正见</a>(出大集经)</p><p>　　【一我见】谓众生于五阴法中妄计有我我所执之为实强立主宰是名我见(五阴者色阴受阴想阴行阴识阴也我我所者我即众生假名我所即五阴之身也)。</p><p>　　【二众生见】谓众生妄计五阴众共和合而生是名众生见。</p><p>　　【三寿命见】谓众生于五阴法中妄计我受一期果报寿命有长有短是名寿命见(一期者谓人从生至死也)。</p><p>　　【四士夫见】谓众生妄计我有士夫之用而能啇贾书算营农等事是名士夫见。</p><p>　　【五常见】谓众生于五阴之身妄计今世虽灭后世复生相续不断是名常见。</p><p>　　【六断见】谓众生于五阴之身妄计今世灭已更不再生则成断灭是名断见。</p><p>　　【七有见】谓众生妄计一切诸法实从因缘和合而生执之为有是名有见(因缘者眼等六根为因色等六尘为缘也)。</p><p>　　【八无见】谓众生于一切诸法妄计皆无自性执之为无是名无见。</p><p>　　八妄想(出宗镜录)</p><p>　　【一自性妄想】谓妄执根尘等法各有体性不相混滥是名自性妄想。</p><p>　　【二差别妄想】谓妄计色等有可见可对之色有不可见可对之色有不可见无对之色是名差别妄想(可见可对色者即青黄等色眼可见亦可对也不可见可对色者即声香味触四者虽不可见而有对于耳鼻舌身也不可见无对色者即意识缘过去所见之境皆不可见亦无表对也)。</p><p>　　【三摄受积聚妄想】谓妄计色受想行识五蕴之法摄持聚集而成一切众生是名摄受积聚妄想。</p><p>　　【四我见妄想】谓于色受想行识五蕴法中妄计有我是名我见妄想。</p><p>　　【五我所妄想】谓于色受想行识五蕴法中妄执我身及所受用之物皆为我所是名我所妄想。</p><p>　　【六念妄想】谓妄分别可爱净境缘念不断是名念妄想。</p><p>　　【七不念妄想】谓妄分别可憎之境不起缘念是名不念妄想。</p><p>　　【八念不念俱相违妄想】谓于念不念爱憎之境违理分别是名念不念俱相违妄想。</p><p>　　八部(出翻译名义)</p><p>　　夫佛之垂化也道济百灵法之传世也慈育万有三乘贤圣既肃尔以归依八部鬼神亦森然而翊卫故诸经中多列八部之众也(三乘者声闻乘缘觉乘菩萨乘也)。</p><p>　　【一天】天者天然自然乐胜身胜清净光明尊胜无比故名为天列位虽多必以大梵帝释为首盖大梵是<a href=\"/remen/daqianshijie.html\" class=\"keylink\" target=\"_blank\">大千世界</a>之主帝释是三十三天之主故也(大梵即色界天也帝释梵语释提桓因华言能天主三十三天主者谓帝释与三十二人同修戒善生忉利天而帝释为天主也)。</p><p>　　【二龙】龙者神灵之物孔雀经及大云等经各列诸龙幵龙王名字不一皆言其能护持佛法也。</p><p>　　【三夜义】梵语夜义华言勇健亦名暴恶有三种一者在地二者在虚空三者在天地夜义不能飞腾虚空与天二夜义皆能飞行也。</p><p>　　【四乾闼婆】梵语乾闼婆华言香阴阴即身也不啖酒肉惟香资阴故名香阴是帝释天主乐神在须弥山南金刚窟住天主欲作乐时即上天也(梵语须弥华言妙高)。</p><p>　　【五阿修罗】梵语阿修罗华言无端正以男多丑而女端正故又云非天谓此神果报最胜邻次诸天而行非天也其所居宫殿城郭器用降于池居天一等亦有<a href=\"/remen/hunyin.html\" class=\"keylink\" target=\"_blank\">婚姻</a>男女法式略如人间(地居天者即三十三天及四天王天也)。</p><p>　　【六迦楼罗】梵语迦楼罗华言金翅即金翅鸟神其翮金色故也两翅相去三百三十六万里颈有如意珠以龙为食。</p><p>　　【七紧那罗】梵语紧那罗华言疑神似人而头有角亦帝释天主乐神也。</p><p>　　【八摩睺罗伽】梵语摩睺罗伽华言大腹行罗什法师云是地龙而腹行又云是大蟒神而腹行也。</p><p>　　地动八缘(出增一阿含经)</p><p>　　【一因水火风动故地动】经云此阎浮提地南北??二万一千由旬东西??七千由旬厚六万八千由旬地下有水厚八万四千由旬水下有火厚八万四千由旬火下有风厚六万八千由旬风下有金刚轮过去诸<a href=\"/sheli/fo/\" class=\"keylink\" target=\"_blank\">佛舍利</a>咸在其中或有时大风忽动火亦随动火既动已水复随动水既动已地即随动故云因水火风动故地动(梵语阎浮提华言胜金洲梵语由旬华言限量或四十里或六十八十里也)。</p><p>　　【二菩萨处母胎故地动】经云菩萨从兜率天降神来处母胎是时地亦大动(梵语兜率华言知足佛在兜率天时称为菩萨)。</p><p>　　【三菩萨出母胎故地动】经云菩萨出母胎时是时地亦大动。</p><p>　　【四菩萨成道故地动】经云菩萨出家学道成无上正觉即名为佛是时地亦大动。</p><p>　　【五佛入涅盘故地动】梵语涅盘华言灭度是时地亦大动。</p><p>　　【六比丘欲现<a href=\"/remen/shentong.html\" class=\"keylink\" target=\"_blank\">神通</a>故地动】梵语比丘华言乞士经云有大神通比丘欲现多种变化或分一身为千百身还复为一飞行虚空山石无碍涌没自由是时地亦大动。</p><p>　　【七诸天舍本形位得作天主故地动】经云诸天有大神通神德无量从彼命终还生彼处由佛德力舍本天形得作帝释或作梵主是时地亦大动(帝释梵语释提桓因华言能天主梵主即梵天主也)。</p><p>　　【八饥馑刀兵将起故地动】经云若众<a href=\"/remen/shengming.html\" class=\"keylink\" target=\"_blank\">生命</a>终福??或互相攻伐或值饥馑或遇刀兵是时地亦大动。</p><p>　　珠宝八功德(出正法念处经)</p><p>　　此珠即转轮圣王七宝中之神珠宝也以其具八种功德故分别之(轮王七宝者金轮宝白象宝绀为宝神珠宝玉女宝典财宝主兵宝也)。</p><p>　　【一能作光明】谓此珠于夜闇中能作光明遍照百由旬如秋月行空远离云翳又能昼日热时放冷光明除诸热恼而得清凉也。</p><p>　　【二能济渴乏】谓此珠于旷野无水之处人众渴乏能令发清净水解一切渴也。</p><p>　　【三随顺王意】谓此珠若转轮王忆念水时即能随顺王意流清净水以济世之乏少也。</p><p>　　【四体具众色】谓此珠八楞具足而一一楞放种种色青黄赤白等靡不鲜明也(楞角也)。</p><p>　　【五能离病苦】谓此珠能令百由旬内人皆离病心行正直一切所欲无不随愿也。</p><p>　　【六能降甘雨】谓此珠势力能令恶龙不降恶雨若其降者必清凉甘雨也。</p><p>　　【七能生诸物】谓此珠于无水处及无草木处能令花木繁茂池水流涌无不随愿也。</p><p>　　【八在处利益】谓此珠所在之处人无夭阏不相杀害离诸瞋恚常自和悦也。</p></div>"
},{
    "title": "大明三藏法数卷第二十六",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第二十六　　　　碣八</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　八<a href=\"/remen/gongde.html\" class=\"keylink\" target=\"_blank\">功德</a>水(出称赞<a href=\"/remen/jingtu.html\" class=\"keylink\" target=\"_blank\">净土</a>经)</p><p>　　八功德水谓阿弥陀佛极乐净土池中之水有八种功德也。</p><p>　　【一澄净】谓其水澄渟洁净是为澄净功德。</p><p>　　【二清冷】谓其水清滢凉冷是为清冷功德。</p><p>　　【三甘美】谓其水甘甜嘉美是为甘羙功德。</p><p>　　【四轻软】谓其水轻浮柔软是为轻软功德。</p><p>　　【五润泽】谓其水滋润泽物是为润泽功德。</p><p>　　【六安和】谓其水人若饮时身心即得安隐调和是为安和功德。</p><p>　　【七除患】谓其水人若饮时能除饥渴等患是为除患功德。</p><p>　　【八增益】谓其水人若饮时即能长养善根增益四大是为增益功德(四大者即人身中地水火风也)。</p><p>　　八风(亦名八法出佛地经论)</p><p>　　谓此八法<a href=\"/remen/shijian.html\" class=\"keylink\" target=\"_blank\">世间</a>所爱所憎而能扇动人心名之为风苟心有所主安住<a href=\"/remen/zhengfa.html\" class=\"keylink\" target=\"_blank\">正法</a>不为爱憎之所惑乱即八风不能动也。</p><p>　　【一利】利者利益谓凡有益于我者皆名为利要览云得可意事曰利是也。</p><p>　　【二衰】衰者减也谓凡有减损于我者皆名为衰要览云失可意事曰衰是也。</p><p>　　【三毁】毁者毁谤也谓因恶其人构合异语潜地而讪谤之要览云阴为毁讪曰毁是也。</p><p>　　【四誉】誉即赞誉谓因喜其人虽不对面亦必潜以善言而赞誉之要览云阴为赞羙曰誉是也。</p><p>　　【五称】称即称道谓因推重其人凡于众中必称道其善以美之要览云阳为赞美曰称是也。</p><p>　　【六讥】讥者诽也谓因恶其人本无其事妄为实有对众明说要览云阳为诽刺曰讥是也。</p><p>　　【七苦】苦即逼迫之义谓或遇恶缘恶境身心受其逼迫要览云逼恼身心曰苦是也。</p><p>　　【八乐】乐即欢悦之意谓或遇好缘好境身心皆得欢悦要览云适悦身心曰乐是也。</p><p>　　八种粥(出十诵律)</p><p>　　佛在迦尸国竹园中与诸<a href=\"/remen/biqiu.html\" class=\"keylink\" target=\"_blank\">比丘</a>一处安居尔时诸<a href=\"/wenda/jushi/\" class=\"keylink\" target=\"_blank\">居士</a>作种种粥持诣竹园以施佛僧故有八种之名(梵语比丘华言乞士居士者清净自居也)。</p><p>　　【一酥粥】酥粥者谓以牛马等酥和于米粟煮为粥也。</p><p>　　【二油粥】油粥者谓以荏酥麻等油和于米粟煮为粥也。</p><p>　　【三胡麻粥】胡麻粥者谓取胡麻子和于米粟煮为粥也。</p><p>　　【四乳粥】乳粥者谓以牛马等乳和于米粟煮为粥也。</p><p>　　【五小豆粥】小豆粥者谓以绿豆赤豆等和于米粟煮为粥也。</p><p>　　【六摩沙豆粥】摩沙豆疑即大豆也盖梵语摩诃华言大今云摩沙者乃<a href=\"/remen/fanyin.html\" class=\"keylink\" target=\"_blank\">梵音</a>远近不同也谓以此豆和于米粟煮为粥也。</p><p>　　【七麻子粥】麻子粥者谓以黄麻子和于米粟煮为粥也。</p><p>　　【八薄粥】薄粥者或用米或用粟煮为稀粥也。</p><p>　　八不净物(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　佛在世时诫诸<a href=\"/remen/dizi.html\" class=\"keylink\" target=\"_blank\">弟子</a>乞食自活少欲知足不许畜此等物以其能生贪恋计着之心染污梵行故有此八不净之名也(梵行即净行也)。</p><p>　　【一置买田宅】谓比丘当依众居止勤修出世清净无为之道若私置田宅以图自足是为不净(梵语比丘华言乞士)。</p><p>　　【二种植根栽】谓比丘当勤<a href=\"/remen/xiudao.html\" class=\"keylink\" target=\"_blank\">修道</a>业于世间资生之事不生贪着若不为众私自种植田园内妨行业是为不净。</p><p>　　【三贮聚谷粟】谓比丘当乞食资身清净活命若不为众私自藏贮谷粟米麦是为不净。</p><p>　　【四畜养奴婢】谓比丘当闲居净处修摄其心行安乐行若不为众畜养奴婢驱使作务是为不净。</p><p>　　【五畜养群畜】谓比丘当持禁戒慈心不杀若畜养牛马等畜孳生之类以污梵行是为不净。</p><p>　　【六藏积金银钱宝】谓比丘当以清雅为高安贫乐道身无长物若贪积世间所重金银资财等物资生求利计算出纳有乖道行是为不净。</p><p>　　【七藏积象牙刻镂等物】谓比丘当奉佛戒志尚俭素于诸玩好心不贪恋布衣草座常怀知足若贪世间稀有雕饰之物是为不净。</p><p>　　【八藏积铜铁釜镬以自煮?】谓比丘与众居止当与众同餐或乞食自活励精梵行成就道业若藏积釜镬以自煮?别众而食是为不净。</p><p>　　八依(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一施设依】施设犹建立也谓人依<a href=\"/remen/wuyun.html\" class=\"keylink\" target=\"_blank\">五蕴</a>中假用言说施设我及<a href=\"/remen/zhongsheng.html\" class=\"keylink\" target=\"_blank\">众生</a>各各不同有如是生类如是种姓如是名字如是饮食如是苦乐寿夭等是名施设依(五蕴者色蕴受蕴想蕴行蕴识蕴也)。</p><p>　　【二摄受依】摄受含摄容受也谓人依于父母妻子奴婢僮仆等以为我所摄受故名摄受依。</p><p>　　【三住持依】谓人依假触思识四种之食则能摄养诸根住立支持故名住持依(段食者段即分假谓以香味触三尘为体入腹变坏资益诸根也触食者谓眼识等所对色等诸尘柔软细滑等触而生喜乐资益诸根也思食者谓第六<a href=\"/remen/yishi.html\" class=\"keylink\" target=\"_blank\">意识</a>思于可爱之境生希望意而润益诸根也识食者识即第<a href=\"/remen/bashi.html\" class=\"keylink\" target=\"_blank\">八识</a>也谓由前三食势分所资能令此识增胜执持诸根也)。</p><p>　　【四<a href=\"/remen/liuzhuan.html\" class=\"keylink\" target=\"_blank\">流转</a>依】谓人依五蕴中受想行识四心起诸<a href=\"/remen/fannao.html\" class=\"keylink\" target=\"_blank\">烦恼</a>业因流转<a href=\"/remen/sanjie.html\" class=\"keylink\" target=\"_blank\">三界</a><a href=\"/remen/shengsi.html\" class=\"keylink\" target=\"_blank\">生死</a>故名流转依。</p><p>　　【五障碍依】谓诸天魔外道随有修善法处即往其前为作障碍故名障碍依。</p><p>　　【六苦恼依】谓人依于欲界领受一切忧苦不生厌离之心故名苦恼依。</p><p>　　【七适悦依】谓人依诸<a href=\"/remen/chanding.html\" class=\"keylink\" target=\"_blank\">禅定</a>静息思虑身心湛寂得法喜乐故名适悦依。</p><p>　　【八后边依】谓阿罗汉三界惑业已尽更不受生其最后身依有余<a href=\"/remen/niepan.html\" class=\"keylink\" target=\"_blank\">涅盘</a>而住故名后边依(梵语阿罗汉华言无生又云无学三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也有余涅盘者罗汉三界惑业已尽尚余色身未灭故也梵语涅盘华言灭度)。</p><p>　　佛具九恼(出大智度论并兴起行经)</p><p>　　如来已离一切障碍成就无量诸胜功德岂有如是种种业报之实盖亦善巧方便令诸众生知造<a href=\"/remen/shane.html\" class=\"keylink\" target=\"_blank\">善恶</a>业因必有苦乐<a href=\"/remen/guobao.html\" class=\"keylink\" target=\"_blank\">果报</a>故说此九种恼事也。</p><p>　　【一六年苦行】佛言往昔波罗奈城边有<a href=\"/remen/poluomen.html\" class=\"keylink\" target=\"_blank\">婆罗门</a>子名火鬘复有瓦师之子名护喜二子少小心相敬念护喜谓火鬘曰共见<a href=\"/remen/jiaye.html\" class=\"keylink\" target=\"_blank\">迦叶</a>如来火鬘答曰何用见此髡道人如是至三后日护喜复曰可共暂见答曰何用见此髡头道人何有佛道于是护喜捉火鬘头曰为汝共见如来火鬘惊怖心念此非小缘必有好事耳即曰今放我头我共汝去既至佛所礼迦叶足护喜白佛火鬘不识<a href=\"/remen/sanbao.html\" class=\"keylink\" target=\"_blank\">三宝</a>愿佛开化火鬘睹佛相好心生<a href=\"/remen/huanxi.html\" class=\"keylink\" target=\"_blank\">欢喜</a><a href=\"/remen/chujia.html\" class=\"keylink\" target=\"_blank\">出家</a>学道时火鬘者即我身是护喜者我为太子逾城出家时作瓶天子导我者是我往昔以恶言道迦叶佛故受诸苦报由此余殃今欲临<a href=\"/remen/chengfo.html\" class=\"keylink\" target=\"_blank\">成佛</a>时复受六年苦行也(梵语波罗奈华言江绕城梵语婆罗门华言净行梵语迦叶华言饮光三宝者佛宝法宝僧宝也作瓶天子即色界净居天也)。</p><p>　　【二孙陀利谤】佛言往昔波罗奈城有博戏人名净眼时有[淫-壬+(工/山)]女名鹿相净眼诱此女人共车出城至??园中共相娱乐时彼园中有辟支佛<a href=\"/remen/xiuxing.html\" class=\"keylink\" target=\"_blank\">修行</a>道法净眼待辟支佛入城乞食遂杀鹿相埋辟支佛庐中后累辟支佛将至死地净眼见已即起悲心我所造作自当受之故自说罪因国王即杀净眼时彼净眼者则我身是彼鹿相者孙陀利是以是<a href=\"/remen/yinyuan1.html\" class=\"keylink\" target=\"_blank\">因缘</a>无数千岁受无量苦今虽得佛由此余殃故获孙陀利女谤也(辟支佛梵语辟支迦罗华言缘觉)。</p><p>　　【二木枪】佛在罗阅只竹园精舍入城乞食忽有木枪迸在佛前心自念言此是宿缘我当受之众见惊愕佛复心念现偿宿缘使众人见不敢造恶便踊身<a href=\"/remen/xukong.html\" class=\"keylink\" target=\"_blank\">虚空</a>去地一仞木枪逐佛乃至七由延枪亦随之佛于空中化一青石厚阔十二由延佛立石上枪即穿石出在佛前又化地水火风各厚阔十二由延佛立其上枪亦穿过佛复上四天王宫次第乃至梵天枪亦次第而上至于佛前所过诸天与说宿缘佛复从梵天下至罗阅只城枪亦寻下国人随从看此因缘佛恐众人见偿此缘皆闷死是故佛语众人各自还归亦来诸比丘众各还房已佛便心念当偿宿缘遂叠大衣敷座而坐即展右足木枪便从足趺彻过<a href=\"/remen/sheli.html\" class=\"keylink\" target=\"_blank\">舍利</a>弗等皆至佛所<a href=\"/remen/libai.html\" class=\"keylink\" target=\"_blank\">礼拜</a>慰问为说宿缘往昔有两部主贾客入海取宝后遇水涨争船第二部主与第一部主格战第二部主以镩矛镩第一部主脚过即便命终佛告舍利弗尔时第二部主者即我身是第一部主者今提婆达兜是我时镩彼脚以是因缘受诸苦报今虽得佛由此残缘故受木枪刺脚也(梵语罗阅只华言王舍城梵语由延即由旬华言限量四天三者东方持国天王南方增长天王西方广目天王北方多闻天王也梵语比丘华言乞士梵语舍利弗华言鹙子梵语提婆达兜亦云提婆达多又云调达华言天热)。</p><p>　　【四马麦】佛言过去世时有比婆叶如来在盘头摩?城中与大比丘众俱有盘头王与诸臣民请佛<a href=\"/remen/gongyang.html\" class=\"keylink\" target=\"_blank\">供养</a>及比丘僧佛默然许之王还具馔已毕即执香炉启曰唯愿屈尊来受我供佛来大众往诣王宫食毕各还时为病比丘取食而归尔时城中有婆罗门教五百童子佛从婆罗门所过时婆罗门见食香美便起妒意此髡沙门正应食马麦不应食甘馔亦教童子言此等师主皆食马麦时婆罗门者即我身是五百童子者五百罗汉是我时言他食马麦故受诸苦报今虽得佛由此残缘我及众等于毗兰邑食马麦九十日也(梵语沙门华言息心又云勤息比婆叶盘头摩?毗兰俱无翻)。</p><p>　　【五流离王杀释种】佛在世时波斯匿王新绍王位使臣求亲于迦毗罗国释种之家时摩诃男婢生一女颜貌端正送与波斯匿王后生一子名曰流离及年八岁与梵志子好苦诣摩诃男家时迦毗罗国新起一讲堂欲请如来于中供养尔时流离太子往至讲堂即升师子之座时诸释种见之骂言此婢生物敢入中坐于是出语梵志子好苦曰此诸释种捉我毁辱乃至于此我后绍王位时汝当告我此事流离太子后绍王位好苦以前事告之流离集兵往伐释种佛告比丘往昔之时此罗阅城有捕鱼村时世饥俭彼村有池多鱼时城中人向于池中捕鱼食之池中有二种鱼一名麸二名多舌各怀报怨时有一小儿在岸见鱼跳而喜以杖打彼鱼头尔时罗阅人者今释种是麸鱼者今流离王是多舌鱼者今梵志好苦是小儿者即我身是以是因缘故流离王杀释种也(梵语波斯匿华言胜军梵语迦毗罗华言黄色)。</p><p>　　【六乞食空钵】佛尝入婆罗门聚落中乞食不得空钵而还。</p><p>　　【七旃荼女谤】佛言往昔有佛名尽胜如来会中有两种比丘一名无胜一名常欢时波罗奈城有大爱长者妇名善幻两种比丘往来其家以为檀越无胜比丘为断漏故供养无乏常欢比丘结使未除供养微薄常欢比丘兴嫉妒心诽谤无胜与善幻通不以道法供养乃恩爱耳时常欢者则我身是善幻妇者今旃荼是(旃荼亦名旃沙)我时谤无胜故受诸苦报今虽得佛由此余殃我为外道比丘王臣<a href=\"/remen/shuofa.html\" class=\"keylink\" target=\"_blank\">说法</a>之时却被多舌童女系盂起腹来至我前谤曰沙门何以不说家事乃说他事今汝自乐不知我苦汝先共我通使我有身今当临月事须酥油以养小儿尽当给我尔时众会皆低头默然时释提桓因化作一鼠入其衣里啮盂系断忽然落地众等见已皆大欢喜(旃荼梵语具云旃荼罗华言严帜又云屠者谓恶业自严行时摇铃持竹为标帜也梵语檀华言施言檀越者华梵兼举耳谓能行施则超越贫穷之海也断漏者言断生死之漏也结使者即惑业也梵语释提桓因华言能天主)。</p><p>　　【八调达推山】佛往昔于罗阅只城有长者名须檀家富多财子名须摩提其父须檀命终已后摩提异母弟名修耶舍摩提不欲与弟分财一日与弟执手共登耆阇崛山将至高崖便推置崖底以石堆之其弟命绝佛告舍利弗长者须檀者我父王白净是也须摩提者则我身是修耶舍者今提婆达多是也以是因缘我于耆阇崛山经行为提婆达多举崖石以掷我头山神以手接石石边小片迸中我脚拇指破而血出(梵语耆阇崛华言鹫头即灵鹫山也须檀须摩提俱无翻)。</p><p>　　【九寒风索衣】佛于阿罗婆伽林中冬至前后八夜寒风破竹尝索三衣御寒(阿罗婆伽无翻)。</p><p>　　大乘九部(出大智度论)</p><p>　　谓佛所说大乘诸经无因缘论议譬喻之三部故云九部也以大乘直说大法不假因缘唯谈圆理故绝论议独显真常不待譬喻是以大乘诸经唯存方广等九部也别论虽尔若通而言之凡大小乘经无不具有十二部也。</p><p>　　【一修多罗】梵语修多罗华言契经契者上契诸佛之理下契众生之机也经法也常也乃圣教之总名今言修多罗即经中长行之文也谓直说<a href=\"/remen/faxiang.html\" class=\"keylink\" target=\"_blank\">法相</a>随其义理长短不以字数为拘是为长行。</p><p>　　【二只夜】梵语只夜华言应颂又云重颂或云偈谓应前长行之文重宣其义也或二句四句六句八句乃至多句等皆名为颂。</p><p>　　【三伽陀】梵语伽陀华言讽颂谓不颂长行之文但直说偈句如金光明经中空品等是也亦名孤起如<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>中阿难赞佛偈云妙湛总持不动尊等是也(楞严梵语具云首楞严华言健相分别梵语阿难华言庆喜)。</p><p>　　【四伊帝目多】梵语伊帝目多华言本事谓如来说诸菩萨等因地所行之事也如<a href=\"/fojing/miaofalianhuajing/\" class=\"keylink\" target=\"_blank\">法华经</a>中说药王菩萨曾于日月净明德佛所得法欢喜然身然臂以为供养行诸苦行求<a href=\"/remen/puti.html\" class=\"keylink\" target=\"_blank\">菩提</a>道等是也(菩萨梵语具云华提萨埵华言觉有情)。</p><p>　　【五阇多伽】梵语阇多伽华言本生谓佛说诸菩萨等本地受生之事及自说为菩萨时修诸苦行等事如涅盘经云比丘当知我于过去作鹿作罴作獐作兔作粟散王转轮圣王龙金翅鸟诸如是等行<a href=\"/remen/pusadao.html\" class=\"keylink\" target=\"_blank\">菩萨道</a>时所受身之类是也。</p><p>　　【六阿浮达磨】梵语阿浮达磨华言未曾有亦云希有如佛生时即行七步足迹之处皆有莲华放大光明遍照十方世界而发是言我是度一切众生生老病死者地大震动天雨众华??出音声作天妓乐如是等无量希有之事是名未曾有又四种等凡有闻所未闻见所未见皆名未曾有(<a href=\"/remen/sizhong.html\" class=\"keylink\" target=\"_blank\">四众</a>者比丘<a href=\"/remen/biqiuni.html\" class=\"keylink\" target=\"_blank\">比丘尼</a>优婆塞优婆夷也)。</p><p>　　【七优陀那】梵语优陀那华言自说谓无有人问如来以他心智观众生机而自宣说如楞严会上说五十种魔事不待阿难请问又如<a href=\"/fojing/emituojing/41135.html\" class=\"keylink\" target=\"_blank\">阿弥陀经</a>无有缘起自告舍利弗等是也(五十种魔事者谓于色受想行识<a href=\"/remen/wuyin.html\" class=\"keylink\" target=\"_blank\">五阴</a>中各有十种也梵语阿弥陀华言无量寿梵语舍利弗华言鹙子)。</p><p>　　【八毗佛略】梵语毗佛略华言方广正理名方包富名广谓大乘方等经典其义广大犹如虚空即诸经之理体也。</p><p>　　【九和伽罗】梵语和伽罗华言授记谓如来为诸菩萨缘觉声闻授作佛记<a href=\"/remen/rufa.html\" class=\"keylink\" target=\"_blank\">如法</a>华经云汝阿逸多于当来世而成佛道号曰<a href=\"/remen/mile.html\" class=\"keylink\" target=\"_blank\">弥勒</a>等是也(梵语阿逸多华言无能胜梵语弥勒华言慈氏)。</p><p>　　华严九会说(出华严经随?演义钞)</p><p>　　华严者谓如来以万行因华<a href=\"/remen/zhuangyan.html\" class=\"keylink\" target=\"_blank\">庄严</a>法身果德也九会说者如来与菩萨四众天龙八部于菩提场等处九番聚会而广说此法也(菩萨梵语具云菩提萨埵华言觉有情四众者比丘比丘尼优婆塞优婆夷也八部者天龙夜叉乾闼婆阿修罗迦楼罗紧那罗摩睺罗迦也梵语菩提华言道??名也如来于此??下成道故其处名菩提场)。</p><p>　　【第一会】此会菩提场普贤菩萨说如来依报<a href=\"/remen/yinguo.html\" class=\"keylink\" target=\"_blank\">因果</a>法门自第一卷至十一卷共六品经(依报者即所依之国土也六品者世主妙严品如来现相品普贤<a href=\"/remen/sanmei.html\" class=\"keylink\" target=\"_blank\">三昧</a>品世界成就品<a href=\"/remen/huazang.html\" class=\"keylink\" target=\"_blank\">华藏</a>世界品毗卢遮那品也)。</p><p>　　【第二会】此会普光明殿文殊师利菩萨等说十信等法门自第十二卷至十五卷共六品经(普光明殿者其殿众宝所成光明照映又佛于中说法普放光明故也梵语文殊师利华言妙德十信者<a href=\"/remen/xinxing1.html\" class=\"keylink\" target=\"_blank\">信心</a>念心<a href=\"/remen/jingjin.html\" class=\"keylink\" target=\"_blank\">精进</a>心慧心定心不退心<a href=\"/remen/hufa.html\" class=\"keylink\" target=\"_blank\">护法</a>心<a href=\"/remen/huixiang.html\" class=\"keylink\" target=\"_blank\">回向</a>心戒心愿心也六品者如来名号品<a href=\"/remen/sishengdi.html\" class=\"keylink\" target=\"_blank\">四圣谛</a>品光明觉品菩萨问明品净行品贤首品也)。</p><p>　　【第三会】此会忉利天宫法慧菩萨说十住等法门自第十六卷至十八卷共六品经(梵语忉利华言三十三即帝释等三十三天所居之处也十住者<a href=\"/remen/faxin.html\" class=\"keylink\" target=\"_blank\">发心</a>住治地住修行住生贵住方便具足住正心住不退住童真住法王子住灌顶住也六品者升须弥山顶品须弥山顶偈赞品十住品梵行品初发心功德品明法品也)。</p><p>　　【第四会】此会于夜摩天宫功德林菩萨说十行等法门自第十九卷至二十一卷共四品经(梵语夜摩华言善时分以此天时时唱快乐故也十<a href=\"/remen/xingzhe.html\" class=\"keylink\" target=\"_blank\">行者</a>欢喜行<a href=\"/remen/154932.html\" class=\"keylink\" target=\"_blank\">饶益</a>行无嗔恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也四品者升夜摩天宫品夜摩宫中偈赞品十行品十无尽藏品也)。</p><p>　　【第五会】此会兜率天宫金刚幢菩萨说十回向等法门自第二十二卷至三十三卷共三品经(梵语兜率华言知足以此天于五欲境知止足故也十回向者救护众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚<a href=\"/remen/jietuo.html\" class=\"keylink\" target=\"_blank\">解脱</a>回向法界无量回向也三品者兜率天宫品兜率天宫偈赞品十回向品也)。</p><p>　　【第六会】此会他化天宫金刚藏菩萨说十地法门自第三十四卷至三十九卷共一品经(他化者谓诸欲乐境不劳日化皆由他化而<a href=\"/remen/zizai.html\" class=\"keylink\" target=\"_blank\">自在</a>受用即他化自在天也十地者欢喜地离垢地发光地??慧地难胜地现前地远行地不动地善慧地法云地也品即十地品也)。</p><p>　　【第七会】此会复于普光明殿毗卢遮那如来说阿僧只数量法门普贤菩萨亦说十大三昧等及等觉法门自第四十卷至五十二卷共十一品经(梵语毗卢遮那华言遍一切处梵语阿僧只华言无数梵语三昧华言正定等觉者云复妙觉佛位犹有一等胜前诸位得称觉也十大三昧者普光大三昧妙光大三昧次第遍往诸佛国土大三昧清净深入行大三昧知过去庄严藏大三昧智光明藏大三昧了知一切世界佛庄严大三昧众生差别身三昧法界自在大三昧无碍轮大三昧也十一品者十定品十通品十忍品阿僧只品如来寿量品诸菩萨住处品佛不思议法品如来十身相海品如来随好光明功德品普贤行品如来出现品也)。</p><p>　　【第八会】此会复于普光明殿普贤菩萨说离世间法门自第五十三卷至五十九卷共一品经(离世间法者谓超越世间大乘之法也一品即离世间品也)。</p><p>　　【第九会】此会逝多林文殊师利菩萨等说入法界法门自第六十卷至八十卷共一品(梵语逝多华言胜林即给孤独园也法界者交彻融摄故曰法界即诸佛平等法身之理也一品即入法界品也)。</p><p>　　九种大禅(出地持经)</p><p>　　禅梵语具云禅那华言静虑谓菩萨既凭弘誓利益众生则当进修深广大行然深广之行莫若禅定言禅则一切皆摄所谓若诸菩萨成道转法轮入涅盘胜妙功德思惟修法利生方便皆在其中是故说此九种禅定之相也(梵语涅盘华言灭度)。</p><p>　　【一<a href=\"/remen/zixing.html\" class=\"keylink\" target=\"_blank\">自性</a>禅】谓于菩萨藏闻思从前所行世间出世间善一心安住或止分或观分或俱分无不摄也(菩萨藏者菩萨所修之法藏也闻思从前所行世间出世间善者闻持思念已往所行世间出世间一切善法也止分者谓摄心不散即定也观分者谓分别照了即慧也俱分者谓<a href=\"/remen/zhiguan.html\" class=\"keylink\" target=\"_blank\">止观</a>双<a href=\"/foxue/changshi/153408.html\" class=\"keylink\" target=\"_blank\">修定</a>慧平等也分者位也谓安于止观相应位分也菩萨于所修法藏闻持思念过去所行一切善法一心安住止观平等大慧利益众生也而言自性者谓菩萨所修之禅观心实相不从外得即本有之定也)。</p><p>　　【二一切禅】谓修此禅定则自行化他一切诸法无不摄也名有三种一者现法乐住禅谓离一切<a href=\"/remen/wangxiang.html\" class=\"keylink\" target=\"_blank\">妄想</a>身心止息第一寂灭舍离味着及一切相现得法喜之乐而住于定也二者出生三昧功德禅谓出生种种不可思议无量无数一切三昧功德也三者利益众生禅谓众生所作皆与同事复以法义开导饶益莫不令其离苦得乐也(舍离味着及一切相者谓内于禅定之味外及一切诸相心能舍离而不乐着也梵语三昧华言正定同事者谓随诸众生同其行事而饶益之也)。</p><p>　　【三难禅】难禅者谓此禅定不易修也名有三种第一难禅谓久习胜妙禅定于诸三昧心得自在哀愍众生欲令成就舍第一禅乐而生欲界也第二难禅谓依此定出生无量无边不可思议诸深三昧出过声闻辟支佛上也第三难禅谓依此定得无上菩提也(第一禅乐者即胜妙禅定之乐也辟支梵语具云辟支迦罗华言缘觉梵语菩提华言道)。</p><p>　　【四一切门禅】门即出入之义谓一切禅定皆由此门而出名有四种一者有觉有观禅谓初心在缘名觉细心分别禅味曰观即色界初禅定也二者喜俱禅谓得此禅定喜心共发即第二禅也三者乐俱禅谓得此禅定则发胜妙之乐即第三禅也四者舍俱禅谓入此禅则心平等而无善恶憎爱之意即第四禅也。</p><p>　　【五善人禅】谓一切善法无所不摄乃大善根众生之所共修名有五种一者不味着谓于禅定之味不乐着也二者慈心俱谓爱念众生之心与禅俱发也三者悲心俱谓悲愍众生之心与禅俱发也四者喜心俱谓欢喜众生离苦得乐之心与禅俱发也五者舍心俱谓无憎无爱平等之心与禅俱发也。</p><p>　　【六一切行禅】谓大乘一切行法无不含摄名有十三种一者善禅谓此禅定能摄一切善法也二者无记化化禅谓不待作意思惟自然能于定中作种种变化而无穷也三者止分禅谓摄心不散与定相应也四者观分禅谓分别照了与慧相应也五者自他利禅谓正定现前则能自利利他也六者<a href=\"/remen/zhengnian.html\" class=\"keylink\" target=\"_blank\">正念</a>禅谓于定中正念思惟无诸杂想也七者出生<a href=\"/remen/shentong.html\" class=\"keylink\" target=\"_blank\">神通</a>力功德禅谓得此大定则一切神通功德悉皆由之而出生也八者名缘禅谓于一切诸法名相因缘悉得通达无碍也九者义缘禅谓于一切诸法义理因缘悉能通达晓了也十者止相缘禅谓于寂静因缘之相圆明洞彻永离一切散乱也十一者举相缘禅谓能照了诸法起灭因缘悉皆清净无碍也十二者舍相缘禅谓于一切善恶法相因缘悉皆舍离清净而无染着也十三者现法乐住第一义禅谓因此定现得法喜之乐而安住于第一义也(第一义者谓实相中道之理无二无别也)。</p><p>　　【七除恼禅】谓修此禅定能除灭众生种种苦恼名有八种一者咒术所依禅谓因此定能以咒术之力除诸毒害霜雹寒热鬼病一切苦患也二者除病禅谓因此定能除地水火风四大所起众病也三者云雨禅谓因此定能兴致甘雨消灭灾旱救诸饥馑也四者等度禅谓因此定能济诸恐难及一切水陆人非人怖也五者饶益禅谓因此定能以饮食饶益旷野饥渴众生也六者调伏禅谓因此定能以财物调伏众生也七者开觉禅谓因此定能<a href=\"/remen/juewu.html\" class=\"keylink\" target=\"_blank\">觉悟</a>迷惑众生也八者等作禅谓因此定能令众生所作悉皆成就也(非人者即龙鬼之类也)。</p><p>　　【八此世他世乐禅】谓修此禅定能令众生悉得现在未来一切之乐名有九种一者神足变现调伏众生禅谓因此定而能变现种种神足通力调伏一切众生也二者随说调伏众生禅谓因此定而能随顺说法调伏一切众生也三者教诫变现调伏众生禅谓因此定能以正法教诲诫谕调伏一切众生也四者为恶众生示恶趣禅谓因此定能为恶业众生示现修罗饿鬼畜生<a href=\"/remen/diyu.html\" class=\"keylink\" target=\"_blank\">地狱</a>等趣令其改恶迁善也五者失辩众生以辩饶益禅谓因此足而于众生不能辩说正法者即以辩才而饶益之令其<a href=\"/remen/xinshi.html%09\" class=\"keylink\" target=\"_blank\">心识</a>开悟也六者失念众生以念饶益禅谓因此定而于众生失正念者能以正念而饶益之令其邪见不生也七者造不颠倒论微妙赞颂摩得勒伽为令正法久住世禅谓因此定开发妙慧心不颠倒能造微妙赞颂摩得勒伽之论而令正法<a href=\"/remen/liutong.html\" class=\"keylink\" target=\"_blank\">流通</a>久住于世也八者世间技术义饶益摄取众生禅谓因此定能以书数算计资生方法如是等种种众具摄取饶益一切众生也九者暂息恶趣放光明禅谓因此定放大光明暂令修罗等趣息其苦恼也(神定者谓神通满足也梵语摩得勒伽亦云摩怛理伽华言本母即论名谓能兴立教义为本为母故也)。</p><p>　　【九清净净禅】谓依此禅定一切烦恼惑业悉皆断尽即得大菩提清净之果名为清净重言净者以清净之相亦不可得也名有十种一者世间清净净不味不染污禅谓依此定于一切<a href=\"/remen/tianren.html\" class=\"keylink\" target=\"_blank\">天人</a>所修世间禅定悉不味着亦不见有染污之相名为清净重言净者以此净相亦不可得也二者出世间清净净禅谓依此定于一切声闻缘觉所修出世间禅定悉无染碍名为清净重言净者以此净相亦不可得也三者方便清净净禅谓依此定能善巧方便演说无量妙法化度一切众生悉无染碍名为清净重言净者以此净相了不可得也四者根本清净净禅谓依此定于色界四禅根本之定悉无染碍名为清净重言净者以此净相亦不可得也五者根本上胜进清净净禅谓依此定于色界四禅根本虽得最上殊胜增进之定悉无染碍名为清净重言净者以此净相亦不可得也六者入住起力清净净禅谓依此定或入或住或起力用自在无染无碍名为清净重言净者以此净相亦不可得也七者舍复入力清净净禅谓依此定舍而复入力用自在无染无碍名为清净重言净者以此净相亦不可得也八者神通所作力清净净禅谓依此定能以种种神通力用变现自在利益一切悉无染碍名为清净重言净者以此净相亦不可得也九者离一切见清净净禅谓依此定而于断常有无一切诸见悉皆远离而无染碍名为清净重言净者以此净相亦不可得也十者烦恼智障断清净净禅谓依此定于见思等诸烦恼惑及障理之智皆已断灭悉无染碍名为清净重言净者以此净相亦不可得也(四禅者初禅二禅三禅四禅也根本定者谓四禅之定为诸禅之根本能出生一切禅定也断常者谓外道妄计此身灭已更不再生名断见复计此身灭已还生名常见也障理之智者谓声闻虽得人空之智若大乘菩萨以此智即是障理之惑故也)。</p><p>　　九次第定(出法界次第)</p><p>　　九者自初禅至灭受想定凡九种也次第者谓人若入禅时<a href=\"/remen/zhihui.html\" class=\"keylink\" target=\"_blank\">智慧</a>深利能从一禅又入一禅如是次第而入心心相续不生异念无间无杂定者摄心不乱也。</p><p>　　【初禅次第定】谓人修禅定离欲界恶不善法有觉有观离生喜乐定观均齐其心次第而入无有杂念间隔也(有觉有观者初心在缘曰觉细心分别禅味曰观即是初禅之定相离生喜乐者庆悦之心名为喜恬淡之心名为乐初禅既离欲界恶不善法故生此喜乐也定观均齐者观即是慧所谓定慧平等也)。</p><p>　　【二禅次第定】谓人修禅定从初禅入二禅时一心无觉无观定生喜乐其心次第而入无有杂念间隔也(无觉无观者既入二禅即离初禅觉观动散也定生喜乐者既无觉观摄心在定则生喜乐此即二禅之定相也)。</p><p>　　【三禅次第定】谓人修禅定从二禅入三禅时离喜行舍而受身乐唯<a href=\"/remen/shengren.html\" class=\"keylink\" target=\"_blank\">圣人</a>能说而复舍念行乐其心次第而入无有杂念间隔也(离喜行舍者谓厌离二禅大喜动散摄心不受也受身乐者既离二禅之喜而身受三禅之乐也圣人能说者此乐极胜超过一切喜乐非凡夫所知也舍念行乐者谓能舍二禅之喜念而行三禅之乐也)。</p><p>　　【四禅次第定】谓人修禅定从三禅入四禅时断喜乐故不喜不乐其心次第而入无有杂念间隔也(断喜乐者谓断二禅之喜及三禅之乐也不喜不乐者谓心无善恶寂然平等即是四禅之定相也)。</p><p>　　【五虚空处次第定】谓人修禅定从色界入无色界则灭一切色相不念种种异相入无边虚空处其心次第而入无有杂念间隔也(灭一切色相者谓灭根境可见可对一切色相也既得四禅定已犹厌色界色质为碍不得自在于是心求出离灭一切色相而修虚空处定心与虚空之法相应则不念种种异相也)。</p><p>　　【六识处次第定】谓人修禅定既得虚空处定已心缘虚空虚空无边缘多则散能破于定即舍虚空转心缘<a href=\"/remen/shixin.html\" class=\"keylink\" target=\"_blank\">识心</a>与识法相应则过一切无边虚空处入一切无边识处其心次第而入无有杂念间隔也(过一切无边虚空处者既入识处则超过虚空处也)。</p><p>　　【七无所有处次第定】无所有处者即不缘一切内外境界也谓人修禅定既得识处定已三世心识无量无边缘多则散能破于定即舍所缘之识转心缘无所有处其心次第而入无有杂念间隔也(内外境者内即识处外即虚空处也三世者过去现在未来也)。</p><p>　　【八非想非非想次第定】非想者非识处之有想也非非想者非无所有处之无想也谓人修禅定既得无所有处定已深知无想处如痴有想处如痈如疮即舍无所有处缘念非有想非无想之法其心次第而入无有杂念间隔也(如痴者??<a href=\"/remen/wuxin.html\" class=\"keylink\" target=\"_blank\">无心</a>想也如痈如疮者有痛即觉譬有心想也)。</p><p>　　【九灭受想次第定】灭受想者即受想心灭而不复起也谓人修禅定从非有想非无想入灭受想定时其心明利次第而入无有杂念间隔是为灭受想次第定若得此定不久即证阿罗汉果也(梵语阿罗汉华言无学又云无生)。</p><p>　　九识(出宗镜录)</p><p>　　识以了别为义谓能照了分别一切诸法故也。</p><p>　　【一眼识】谓眼与色为缘而生眼识眼识依根而生眼根因识能见是能见者名为眼识。</p><p>　　【二耳识】谓耳与声为缘而生耳识耳识依根而生耳根因识能听是能听者名为耳识。</p><p>　　【三鼻识】谓鼻与香为缘而生鼻识鼻识依根而生鼻根因识能嗅是能嗅者名为鼻识。</p><p>　　【四舌识】谓舌与味为缘而生舌识舌识依根而生舌根因识能尝是能尝者名为舌识。</p><p>　　【五身识】谓身与触为缘而生身识身识依根而生身根因识能觉是能觉者名为身识。</p><p>　　【六意识】谓意法为缘而生意识意识依根而生意根因识即能分别以能分别前五根所缘色等五尘境界是名意识若断此识即成声闻缘觉(五根者即眼根耳根鼻根舌根身根也五尘者即色尘声尘香尘味尘触尘也)。</p><p>　　【七末那识】梵语末那华言意亦名相续识又名分别识此识本无定体即第八识之染分依第八识自证分而生缘第八识见分而执为我为<a href=\"/remen/diliushi.html\" class=\"keylink\" target=\"_blank\">第六识</a>之主执转第六识所缘善恶之境而成染净皆由此识也前第六识名意识今此识亦名意者谓第六识依根而得名此识当体而立号第六识虽能分别五尘好恶而由此识传送相续也若断此识即成菩萨(依根者根即意根也当体者即分别之体也)。</p><p>　　【八阿赖耶识】梵语阿赖耶华言藏识此识染净同源生灭和合而具有四分如摩尼珠体本清净又如明镜能含万像若以染分言之无明依之而起结业由此而生具足烦恼尘劳变现根身世界即前七种识境皆是也若以净体言之即本觉心源离念清净等虚空界即后之庵摩罗识是也无法不含无事不摄是名藏识若转此识即成<a href=\"/remen/foguo.html\" class=\"keylink\" target=\"_blank\">佛果</a>(四分者一相分相即形相谓此识能变现根身世界及诸法名义相状皆由第八识此分而生如镜中所现之影像也二见分见即照了之义谓此识能照烛一切诸法及解了诸法义理如镜中之明能照万像也三自证分自证取具之法谓此识能持见分相分亲证无碍如镜之圆体常持其明能含众像也四证自证分证即能证之体自证即所具之法能持前自证分见分相分皆不离此分是第八识本体如镜之背也梵语摩尼华言离垢根身者眼等诸根色身也)。</p><p>　　【九庵摩罗识】梵语庵摩罗华言清净识亦云白净无垢识此识乃一切众生清净本源心地诸佛如来所证法身果德在圣不增在凡不减非生死之能羁非涅盘之能寂染净俱泯纤尘不立明同皎月湛若太虚是名清净识(梵语涅盘华言灭度)。</p><p>　　九缘生识(出<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>并宗镜录)</p><p>　　缘即助成之义九缘生识者谓明空根境等九种之缘生眼耳鼻舌等八种之识也以眼耳鼻舌身五识依第八识相分建立由第八识种子而生揽明空诸境而为相也第六识缘第八识相分而得生取五尘境界而分别依第七识而能执取也第七识缘第八识见分而得起转第六识染净而为依也第八识为众识之根本含诸法之种子依第七识而能转托五根识而为相也由是而知识藉缘生缘因识有更互为依递相倚托而有多少不同故言九缘生识也(相分者相即形相分谓分齐谓世间种种色像境界凡有名相者皆是第八识之相分也五尘者色尘声尘香尘味尘触尘也)。</p><p>　　【一明缘】明者日月之光能显诸色相也谓眼因明而见无明则不能发于眼识故明为眼识之缘也。</p><p>　　【二空缘】空者荡然无碍而能显诸色相也谓眼以空而能见耳以空而能闻无空则不能发眼耳之识故空为眼识耳识之缘也。</p><p>　　【<a href=\"/remen/sangen.html\" class=\"keylink\" target=\"_blank\">三根</a>缘】根者眼耳鼻舌身五根也谓眼识依眼根而能见耳识依耳根而能闻鼻识依鼻根而能嗅舌识依舌根而能尝身识依身根而能觉若无五根则五识无所依故五根为五识之缘也。</p><p>　　【四境缘】境者色声香味触五尘之境也谓眼等五根虽具见闻嗅尝觉等五识若无色等五种尘境作对则五识无由能发故境为五识之缘也(五识者眼识耳识鼻识舌识身识也)。</p><p>　　【五作意缘】作意者即心所法有警察之义谓如眼初对色时便能觉察引领趣境使第六识即起分别善恶之念及耳鼻舌身初对境时亦能如是觉察引领是以遍行一切识境皆由作意故作意为眼等六识之缘也(心所者受想行也六识者眼识耳识鼻识舌识身识意识也)。</p><p>　　【六根本依缘】根本即第八阿赖耶识依即倚托也谓第八识是诸识之根本眼等六识依第八识相分而得生第八识相分托眼等六识而得起故根本依为六识及第八识之缘也(梵语阿赖耶华言藏识)。</p><p>　　【七染净依缘】染净依者即第七末那识也谓一切染净诸法皆依此识而转也谓眼耳等六识于色声等六尘境上起诸烦恼惑业则转此烦恼染法归于第八识而成有漏若六识修诸道品白净之业则转此道品净法归于第八识而成无漏故名染净依也然此第七识亦依第八识而能转第八识依第七识而<a href=\"/remen/suiyuan.html\" class=\"keylink\" target=\"_blank\">随缘</a>更互为依递相倚托故染净依为眼等八种识之缘也(梵语末那华言意八种识者眼识耳识鼻识舌识身识意识第七识第八识也)。</p><p>　　【八分别依缘】分别者即第六识也此识能分别善恶有漏无漏色心诸法以眼等五根虽能取境然皆依此识而有分别也是知五根境之好恶由分别而生第七识之染净由分别而知第八识之相分由分别而显故分别依为眼等八种识之缘也。</p><p>　　【九种子缘】种子即眼等八种识之种子也谓眼识依眼根种子而能见色耳识依耳根种子而能闻声鼻识依鼻根种子而能闻香舌识依舌根种子而能尝味身识依身根种子而能觉触意识依意根种子而能分别第七识依染净种子而能相续第八识依含藏种子而能出生一切诸法以诸识各依种子而生故种子为眼根等诸识之缘也。</p><p>　　如来藏九喻(出宝性论)</p><p>　　如来藏即是众生本源清净心地诸<a href=\"/remen/fofa.html\" class=\"keylink\" target=\"_blank\">佛法</a>身之果德也具足诸法包含万像诸佛证此藏心利益群生应用无尽众生迷此藏心常为无明烦恼障覆业惑之所缠缚而不能<a href=\"/remen/zhengde.html\" class=\"keylink\" target=\"_blank\">证得</a>佛令众生修行一切善法断除烦恼无明显出自己如来藏清净法身之体故说此九种譬喻也(无所明了故曰无明昏烦之法恼乱心神故曰烦恼)。</p><p>　　【一萎华<a href=\"/remen/foshen.html\" class=\"keylink\" target=\"_blank\">佛身</a>喻】萎枯悴也萎华譬无明烦恼佛身譬如来藏也谓一切众生烦恼身中本有功德庄严如来藏身而为无明贪惑所覆而不能见也论云功德庄严佛住在萎华中是也。</p><p>　　【二岩蜂淳蜜喻】岩蜂譬烦恼蜜以譬如来藏谓蜂为人所触则放毒螫人为境所逆则生嗔害也盖一切众生如来藏中具有功德法味而为无明嗔恚之所缠绕不得其用犹彼淳美之蜜而为群蜂之所围绕而不能得其味也论云上妙羙味蜜为群蜂围绕是也。</p><p>　　【三糠??粳米喻】糠谷皮??糠之粗者譬烦恼也粳米譬如来藏法身之体也盖如来藏法身之体隐在众生无明痴惑之中不得受用犹粳米在糠??之内而不可充食也论云谷实在??中无人能受用是也。</p><p>　　【四粪秽真金喻】粪秽譬烦恼真金譬如来藏性谓法身本净犹如真金为烦恼粪秽覆污而不明洁盖一切众生飘流三界而迷失如来藏性于烦恼之中亦犹人遗弃真金于粪秽之内也论云如人行远路遗金粪秽中是也(三界者欲界色界无色界也)。</p><p>　　【五贫家宝藏喻】贫家譬众生宝藏譬如来藏性谓一切众生无明烦恼身中而有如来藏性犹贫人屋内而有珍宝之藏也贫人虽有宝藏为地所覆而不能见众生虽具法身为无明烦恼所覆而不能显也论云譬如贫人舍地有珍宝藏是也。</p><p>　　【六庵罗内实喻】庵罗梵语具云庵摩罗华言柰果名也内实者即果内之种子果譬烦恼妄惑内实譬如来藏中菩提种子谓诸众生烦恼妄惑之中而有如来藏菩提种子安住不动犹庵罗果内而有种子含藏不朽也论云如种种果??子芽不朽坏是也(梵语菩提华言道)。</p><p>　　【七弊衣金像喻】弊衣即破垢之衣譬烦恼金像即佛身之像譬如来藏谓如来藏清净法身为无明弊垢之所缠覆堕在生死道中犹弊垢之衣缠褁真金之像弃于道路也论云弊衣缠金像在于道路中是也。</p><p>　　【八贫女贵胎喻】贫女譬无明烦恼贵胎者即贫女胎中所怀贵人譬如来藏谓一切众生无明烦恼之中而有如来清净法身之体而不能见如贫女怀贵人之胎而不自知也论云譬如孤独女身怀转轮王是也。</p><p>　　【九焦模铸像喻】焦模者焦土所为之模范譬烦恼铸像者所铸金像譬如来藏谓如来藏性在众生无明暗惑之中犹镕真金铸像在于焦模之内而不能显见也论云如人镕真金铸在泥模中是也。</p><p>　　金刚九喻(出<a href=\"/fojing/jingangjing/39210.html\" class=\"keylink\" target=\"_blank\">金刚经</a>论释)</p><p>　　金刚九喻者乃是金刚<a href=\"/remen/banruo.html\" class=\"keylink\" target=\"_blank\">般若</a>经中九种譬喻也此经有三译一姚秦鸠摩罗什法师译二魏菩提流支法师译三陈<a href=\"/remen/zhendi.html\" class=\"keylink\" target=\"_blank\">真谛</a>法师译此九种譬喻乃是魏时所译之文所谓一切有为法如星翳灯幻露泡梦电云应作如是观是也(梵语般若华言智慧梵语鸠摩罗什华言童寿梵语菩提流支华言觉希)。</p><p>　　【一星喻】谓星宿夜则明朗日光一照众星皆隐以譬众生昏迷执着诸见自为明了若以正智之心照之则众见皆灭也论云譬如星宿为日所映而不现故智日心法亦复如是。</p><p>　　【二翳喻】谓人目有障翳则见空华等相以譬众生无明覆障则见一切有为虚妄之境界也论云如目有翳则见空华观有为法亦复如是。</p><p>　　【三灯喻】谓灯因膏油而焰焰无穷以譬众生妄识依贪爱境界而生生不绝也论云譬如灯光识亦如是依止贪爱诸法住故。</p><p>　　【四幻喻】谓诸幻化之事无而忽有体本不实皆因幻师咒术之力假作种种形相以譬世间山河大地皆是虚妄幻化以因众生惑业力故而妄有种种境界也论云譬如幻事所依住处亦复如是以器世间无实体故(器世间者谓世界如器即山河大地等物是也)。</p><p>　　【五露喻】谓露沾于草木体不久停为风所吹须?即落以譬众生幻身虽于世间暂尔留住为<a href=\"/remen/wuchang.html\" class=\"keylink\" target=\"_blank\">无常</a>风所吹倏忽变灭也论云譬如朝露身以如是暂时住故。</p><p>　　【六泡喻】泡水沤也谓水泡因渧水风三者和合而成以譬众生根境识三法和合而有苦乐受用之境也论云譬如水泡所受用事亦复如是根境识等三法合故(渧水点也根境识者根即眼根耳根鼻根舌根身根意根也境即色尘声尘香尘味尘触尘法尘也识即眼识耳识鼻识舌识身识意识也)。</p><p>　　【七梦喻】谓昼缘诸境夜则感梦本无实体惟因想生以譬众生缘念过去造作诸事境虽已灭缘想即现盖言一切有为之法皆因妄想而成亦如梦境也论云又如梦境过去诸法亦复如是。</p><p>　　【八电喻】谓雷电之光<a href=\"/remen/shana.html\" class=\"keylink\" target=\"_blank\">刹那</a>不住以譬一切现在诸法犹如电光倏忽则灭也论云譬如电光刹那不住现在诸法亦复如是(梵语刹那华言一念)。</p><p>　　【九云喻】谓云能降雨泽又能变现不常以譬众生阿赖耶识含藏诸法能持未来种种境界变现不定也论云譬如云影未来诸法亦复如是阿赖耶识与一切法为种子根本故(梵语阿赖耶华言藏识即第八识也)。</p><p>　　小乘九部(出大智度论)</p><p>　　部即部类谓佛所说经有大乘小乘不同故分十二部及九部之别也小乘诸经于十二部中无方广授记无问自说之三部故云九部法华经云我此九部法随顺众生说是也别论虽尔若通而言之凡大小乘经无不具有十二部也(无方广部者方广乃大乘<a href=\"/remen/changzhu.html\" class=\"keylink\" target=\"_blank\">常住</a>之理以小乘惟说生灭之法故无也无授记者以小乘之人未得作佛故无也无无问自说者以小乘之人说必假缘故无也假缘者假问答发起之缘也)。</p><p>　　【一修多罗】梵语修多罗华言契经契者上契诸佛之理下契众生之机也经法也常也乃圣教之总名今言修多罗即经中长行之文也谓直说法相随其义理长短不以字数为拘是为长行也(法者十界同遵也常者三世不易也)。</p><p>　　【二只夜】梵语只夜华言应颂又云重颂或云偈谓应前长行之文重宣其义也或二句四句六句八句乃至多句等皆名为颂。</p><p>　　【三伽陀】梵语伽陀华言讽颂谓不颂长行之文直说偈句如金光明经中空品等是也亦名孤起如楞严经中阿难赞佛偈云妙湛总持不动尊等是也(楞严梵语具云首楞严华言健相分别梵语阿难华言庆喜)。</p><p>　　【四尼陀罗】梵语尼陀罗华言因缘如诸经中有人问故为说是事律中有人犯是事故制是戒凡一切佛语缘起之事皆名因缘如法华经化城喻品说宿世因缘等是也。</p><p>　　【五伊帝目多】梵语伊帝目多华言本事谓如来说诸菩萨等因地所行之事也如法华经中说药王菩萨曾于日月净明德佛所得法欢喜然身然臂以为供养行诸苦行求菩提道等是也。</p><p>　　【六阇多伽】梵语阇多伽华言本生谓如来说诸菩萨等本地受生之事及自说为菩萨时修诸苦行等事如涅盘经云比丘当知我于过去作鹿作罴作獐作兔作粟散王转轮圣王龙金翅鸟诸如是等行菩萨道时所受身等之类是也(梵语比丘华言乞士)。</p><p>　　【七阿浮达磨】梵语阿浮达磨华言未曾有亦云希有如佛生时即行七步足迹之处皆有莲花放大光明遍照十方世界而发是言我是度一切众生生老病死者地大震动天雨众花树出音声作天妓乐如是等无量希有之事是名未曾有又四众等凡有闻所未闻见所未见皆名未曾有(四众者比丘比丘尼优婆塞优婆夷也)。</p><p>　　【八婆陀】梵语婆陀华言譬喻谓如来说法为钝根者未能即解故假譬喻以晓示之令其易悟是名譬喻如法华经中火宅药草等喻是也。</p><p>　　【九优婆提舍】梵语优波提舍华言论议谓诸经中问答辩论诸法之事是为论议如法华经提婆达多品中智积菩萨与文殊师利相见论说妙法等是也(梵语提婆达多又云调达华言天热梵语文殊师利华言妙德)。</p><p>　　菩萨修行九种差别(出大乘庄严经论)</p><p>　　【一善行生死】菩萨成就道业为化导有情虽出没于生死中不为生死染着譬如病人服苦涩药但为除病不生嫌弃也。</p><p>　　【二善行众生】菩萨于诸众生起大悲心设有病苦常行救济不生疲怠譬如良医亲近病者心无厌舍也。</p><p>　　【三善行自心】菩萨能调伏自心破除烦恼增长菩提譬如有智之人善能调伏奴?之类也(梵语菩提华言道)。</p><p>　　【四善行欲尘】菩萨虽处欲尘而不染着精修梵行增长法财譬如商人善于贩卖获大利益也。</p><p>　　【五善行三业】菩萨精修于身口意三者之业思惟?励悉令清净譬如善浣衣人能除秽垢也。</p><p>　　【六善行不恼众生】菩萨于诸众生常起怜悯之心虽有加恶于我不生瞋恼譬如慈父爱念小儿虽有秽垢不生憎恶也。</p><p>　　【七善行修习】菩萨修习菩提之道勇猛精勤心无间断譬如以木钻火未热不息也。</p><p>　　【八善行三昧】梵语三昧华言正定菩萨修习正定不乱不昏遂使功德资长譬如出财与人得人保息方获利益也。</p><p>　　【九善行般若】梵语般若华言智慧菩萨以清净智照了世间一切诸法心无疑惑譬如幻师知诸幻事悉由幻作求其真实皆不可得也。</p><p>　　九病(出长阿含经)</p><p>　　经云人寿增至四万岁时其人作是念言我等由修善故<a href=\"/remen/shouming.html\" class=\"keylink\" target=\"_blank\">寿命</a>延长今可更增少善即<a href=\"/remen/xiaoyang.html\" class=\"keylink\" target=\"_blank\">孝养</a>父母敬事师长延于寿命至八万岁当此之时人已有此九种之病也。</p><p>　　【一寒病】谓人必寒温得宜则身体安乐若为寒冻所逼则成一切病也。</p><p>　　【二热病】谓人必温凉得宜则身体和畅若为热毒所中则成一切病也。</p><p>　　【三饥病】谓人必假饮食以资其身则诸根强健若不得食则虚弱而成一切病也。</p><p>　　【四渴病】谓人必假浆水以养其体若不得浆水之饮则肠胃枯焦而成一切病也。</p><p>　　【五大便病】谓人必假饮食资益诸根入腹变坏须便利以时若强忍过当即能生一切病也。</p><p>　　【六小便病】谓人必得汤水资润色身入腹之后须便利以时若强忍过当即能生一切病也。</p><p>　　【七欲病】谓人贪于[淫-壬+(工/山)]欲则能成痨怯虚弱一切病也。</p><p>　　【八饕餮病】(饕他刀切餮他结切)饕餮即贪食也谓人必须饮食以养其身若贪食过度即能生一切病也。</p><p>　　【九老病】谓人年老则筋力衰弱或起居食息不能中节即成一切病也。</p><p>　　九种横死(出<a href=\"/fojing/yaoshijing/yuanwen.html\" class=\"keylink\" target=\"_blank\">药师经</a>)</p><p>　　谓<a href=\"/remen/rensheng.html\" class=\"keylink\" target=\"_blank\">人生</a>于世间当勤修佛法敬依国化不作诸恶奉行众善斯能尽其天年不然则必遭横逆而死故有此九种也。</p><p>　　【一得病无医】谓人得病虽轻然无医药及看病者或遇常医而不投以良药又有不知正法惟信世间邪魔外道妖?之师妄说祸福便生恐动卜问吉凶杀诸众生求神请福欲希延年终不能得以此而丧其生皆为横死。</p><p>　　【二王法诛戮】谓人妄作非为遭罹国宪被王法之所诛是为横死。</p><p>　　【三非人夺精气】谓人或畋猎嬉戏或耽淫嗜酒放逸无度横为非人鬼怪之类夺其精气而死是为横死(夺精气者如法华经中罗刹女等夺一切众生精气者是也)。</p><p>　　【四火焚】谓人或被火焚烧而丧其命是为横死。</p><p>　　【五水溺】谓人或因堕水沉溺而丧其命是为横死。</p><p>　　【六恶兽啖】谓人或于山林因被虎狼恶兽之所啖食是为横死。</p><p>　　【七堕崖】谓人或于山间坠堕岩崖颠仆而丧其命是为横死。</p><p>　　【八毒药咒咀】谓人或被毒药及咒诅厌魅起尸鬼等之所中害而丧其生是为横死(起尸鬼者谓咒死尸起而厌人也)。</p><p>　　【九饥渴所困】谓人或被饥渴之所困逼不得饮食而丧其生是为横死。</p><p>　　九住心(出大乘庄严经论)</p><p>　　【一安住心】谓修行之人于习禅时或数息或观心当须系缘一境念念相续安住其心不令散乱也。</p><p>　　【二摄住心】谓修行之人于习禅时摄心宁静则禅定可成若觉一念稍动即便摄持令心安住也。</p><p>　　【三解住心】谓修行之人于习禅时既解知觉观之心攀缘外广即当[(冰-水+〡)*ㄆ]敛安住也(初心在缘曰觉细心分别禅味曰观)。</p><p>　　【四转住心】谓修行之人于习禅时觉心既息不妄摇动得静定功转乐安住也。</p><p>　　【五伏住心】谓修行之人于习禅时心住静定久或生厌随而折伏益加精进也。</p><p>　　【六息住心】谓修行之人于习禅时忽觉内心动乱而生过失于一念间即令止息也。</p><p>　　【七灭住心】谓修行之人于习禅时或由外缘忽起贪爱等念即当猛省方便灭除无令增长也。</p><p>　　【八性住心】谓修行之人于习禅时既能息诸<a href=\"/remen/wangnian.html\" class=\"keylink\" target=\"_blank\">妄念</a>则知心性本来明静任运安住也。</p><p>　　【九持住心】谓修行之人于习禅时功行纯熟安住正定不由作意任运持善不失持恶不生也。</p></div>"
},{
    "title": "大明三藏法数卷第二十七",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第二十七　　　　碣九</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　九斋日(出释氏要览并四天王经)</p><p>　　斋犹戒也过中不食为斋谓外道有以终日不食为戒者<a href=\"/remen/shijian.html\" class=\"keylink\" target=\"_blank\">世间</a>之人又有饮食无度放逸自恣者皆不得中道佛令<a href=\"/remen/biqiu.html\" class=\"keylink\" target=\"_blank\">比丘</a>日中一食清净自活端肃身心安禅入道以为<a href=\"/remen/xiuxing.html\" class=\"keylink\" target=\"_blank\">修行</a>之常法本无月日之数今言正五九之三月及每月之六日为九斋日者以天帝释及四天王等于此月日察人<a href=\"/remen/shane.html\" class=\"keylink\" target=\"_blank\">善恶</a>人当食素持斋以修善福此亦如来随机摄化善巧方便也(梵语比丘华言乞士梵语释提桓因华言能天主言帝释者华梵兼举也四天王者东方持国天王南方增长天王西方广目天王北方多闻天王也)。</p><p>　　【一正月】天帝释以大宝镜正月照南赡部洲而察人之善恶也又北方毗沙门天王巡察四洲正月在南洲亦如镜之所照故南洲人宜于此月食素持斋修善也(梵语赡部即阎浮提华言胜金洲梵语毗沙门华言多闻四洲者东弗于逮南阎浮提西瞿耶尼北郁单越也)。</p><p>　　【二五月】天帝释以大宝镜从正月照南赡部洲二月照西瞿耶尼三月照北郁单越四月照东弗于逮至五月复照此洲而察人之善恶也北方毗沙门天王巡察四洲五月至南洲亦如镜之所照故此洲之人宜于此月食素持斋修善也(梵语瞿耶尼华言牛货梵语郁单越华言胜处梵语弗于逮华言胜)。</p><p>　　【三九月】天帝释以大宝镜从五月照南赡部洲而六月七月八月次第轮照察余之三洲至九月复照此洲而察人之善恶也北方毗沙门天王巡察四洲亦如镜之所照故此洲之人宜于此月食素持斋修善也(已上为年三长斋月)。</p><p>　　【四每月初八日】天帝释来四天王各治一方至此日四王遣辅臣观察世间人民善恶人于此日宜加修善是名斋日。</p><p>　　【五每月十四日】此日四天王遣四太子按行天下伺察人民善恶人于此日宜加修善是名斋日。</p><p>　　【六每月十五日】此日四天王亲自按行天下有慈孝父母恭敬<a href=\"/remen/sanbao.html\" class=\"keylink\" target=\"_blank\">三宝</a>及尊事长上并修<a href=\"/remen/liudu.html\" class=\"keylink\" target=\"_blank\">六度</a>等<a href=\"/remen/xingzhe.html\" class=\"keylink\" target=\"_blank\">行者</a>诸天相庆则降善锡福注禄增算如不修善持斋惟造恶业诸天忧戚降以不祥减禄除算人于此日宜加修善是名斋日(三宝者佛宝法宝僧宝也六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四<a href=\"/remen/jingjin.html\" class=\"keylink\" target=\"_blank\">精进</a>五<a href=\"/remen/chanding.html\" class=\"keylink\" target=\"_blank\">禅定</a>六<a href=\"/remen/zhihui.html\" class=\"keylink\" target=\"_blank\">智慧</a>也)。</p><p>　　【七每月二十三日】此日四天王遣辅臣观察与初八日同。</p><p>　　【八每月二十九日】此日四天王遣太子观察与十四日同。</p><p>　　【九每月三十日】此日四天王躬自按行观察与十五日同(已上为六斋日)。</p><p>　　外道计九物生世间(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　谓诸外道不了法本无生法亦无灭<a href=\"/remen/yinyuan1.html\" class=\"keylink\" target=\"_blank\">因缘</a>和合虚妄有生因缘别离虚妄名灭生灭<a href=\"/remen/suiyuan.html\" class=\"keylink\" target=\"_blank\">随缘</a>本无<a href=\"/remen/zixing.html\" class=\"keylink\" target=\"_blank\">自性</a>却乃随情计度妄生执着以为一物而能出生世间万物故有九种邪见之论也。</p><p>　　【一执时】时即时节谓时散外道执一切物皆从时生如种植等物有时生果有时不生遂以时有作用或舒或卷令彼枝条随时荣枯时虽微细固不可见以节气华实之类故知有时是故执时是常是一是万物因是<a href=\"/remen/niepan.html\" class=\"keylink\" target=\"_blank\">涅盘</a>因也(梵语涅盘华言灭度)。</p><p>　　【二执方】方即方所谓方论师计东西南北四方皆能生人<a href=\"/remen/rensheng.html\" class=\"keylink\" target=\"_blank\">人生</a>天地灭后还入于方盖谓尽<a href=\"/remen/xukong.html\" class=\"keylink\" target=\"_blank\">虚空</a>界无不是方是所一切人物或生或死不离方所故执方是常是一是万物因是涅盘因也。</p><p>　　【三执微尘】微尘极细之尘也谓路伽耶论师计色心等法皆从极细所生谓四大极细是常能生粗色虽是极微而体实有以世间粗物<a href=\"/remen/wuchang.html\" class=\"keylink\" target=\"_blank\">无常</a>极微之因不坏是故执极微是常是一是万物因是涅盘因也(梵语路伽耶华言顺世四大者地大水大火大风大也)。</p><p>　　【四执空】空即虚空谓口力论师执虚空为万物因以为从空生风从风生火从火生暖暖生水水生冻冻坚作地地生五谷五谷<a href=\"/remen/shengming.html\" class=\"keylink\" target=\"_blank\">生命</a>命没还归虚空是故执空是常是一是万物因是涅盘因也(五谷者禾麻黍菽麦也)。</p><p>　　【五执大种】谓顺世外道执地水火风四大种子是能生万物之因以为世间万物从四大生灭后还归四大如身根坚相是地湿相是水热相是火动相是风乃知身与万物不离四大是故执四大种是常是一是万物因是涅盘因也。</p><p>　　【六执神我】神我者外道执第八藏识为神我也谓迦毗罗外道论二十五谛之主以为冥初生觉从觉生我心从我心生色声香味触五尘从五尘生地水火风空五大从五大生眼耳鼻舌身意手足口大遗小遗十一根并神我共成二十五谛以前二十<a href=\"/remen/sidi.html\" class=\"keylink\" target=\"_blank\">四谛</a>从神我而生依神我为主谓神我常觉明了安处其中<a href=\"/remen/changzhu.html\" class=\"keylink\" target=\"_blank\">常住</a>不坏摄受诸法是故执神我是常是一是万物因是涅盘因也(梵语迦毗罗华言黄色谓其头如金色尝作僧佉论者是也冥初者又曰冥谛谓外道能观八万劫事八万劫前则冥然不见故也觉者即知觉也我心者即外道我慢之心也)。</p><p>　　【七执胜妙】胜妙者谓那罗延天最胜最妙也盖韦陀论师执那罗延天能生四姓谓口生<a href=\"/remen/poluomen.html\" class=\"keylink\" target=\"_blank\">婆罗门</a>两臂生刹利两?生毗舍两脚生首陀盖那罗延脐中生大莲花莲花之上生梵天梵天能生万物乃以此天是梵天之主最胜最妙是故执此是常是一是万物因是涅盘因也(梵语那罗延华言钩锁力又云坚固梵语韦陀华言智论梵语婆罗门华言净行梵语刹帝利华言田主即王种也梵语毗舍华言商贾梵语首陀华言农人)。</p><p>　　【八执<a href=\"/remen/zizai.html\" class=\"keylink\" target=\"_blank\">自在</a>天】自在天者即色究竟天三千世界之主也此涂灰外道并诸婆罗门共执自在天是万物之因谓此天有<a href=\"/remen/side.html%09\" class=\"keylink\" target=\"_blank\">四德</a>一体实二遍三常四能生诸法又计此天有三身一者法身谓体常周遍量同虚空能生万物二受用身谓在色天之上三变<a href=\"/remen/huashen.html\" class=\"keylink\" target=\"_blank\">化身</a>谓随形<a href=\"/remen/liudao.html\" class=\"keylink\" target=\"_blank\">六道</a><a href=\"/remen/jiaohua.html\" class=\"keylink\" target=\"_blank\">教化</a><a href=\"/remen/zhongsheng.html\" class=\"keylink\" target=\"_blank\">众生</a>是故执此天是常是一是万物因是涅盘因也(色究竟天即<a href=\"/remen/sejie.html\" class=\"keylink\" target=\"_blank\">色界</a>第十八天也涂灰者谓以灰涂身而为苦行因而名也六道者天道人道阿修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a><a href=\"/remen/diyu.html\" class=\"keylink\" target=\"_blank\">地狱</a>道也)。</p><p>　　【九执大梵天】大梵天色界初禅天也即韦陀论师所执那罗延天能生四姓又从脐中生大莲花莲花之上有梵天祖翁梵天能生一切有命无命之物是故执此天是常是一是万物因是涅盘因也(祖翁者谓梵天是万物之祖也)。</p><p>　　九种转变(出<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>)</p><p>　　转即运动变即改易此是外道妄计形相等九种各有迁变之不一也盖外道不了法从缘生本无自性一切境界起灭<a href=\"/remen/weixin.html\" class=\"keylink\" target=\"_blank\">唯心</a>而妄计有无遂成邪执如来恐诸末世众生堕斯等见故于楞伽会上对大慧菩萨说此九种邪计之相也(梵语楞伽华言不可往)。</p><p>　　【一形处转变】形处即四大诸根形质之处也外道见其形质随时变异衰谢不常遂计为转变也(四大者地大水大火大风大也)。</p><p>　　【二相转变】相即诸法生灭之相外道见念念之间生住灭相迁流不停遂计为转变也。</p><p>　　【三因转变】因即所作之因也外道见一切所作之因渐渐成熟熟必感果展转相因遂计为转变也。</p><p>　　【四成转变】成即所成之果也外道见果藉因成成必有坏因是相仍遂计为转变也。</p><p>　　【五见转变】眼能观色曰见外道以见能随物迁改未曾暂停遂计为转变也。</p><p>　　【六性转变】性即根性外道计自性随业<a href=\"/remen/liuzhuan.html\" class=\"keylink\" target=\"_blank\">流转</a>生生不息无有穷尽遂计为转变也。</p><p>　　【七缘分明转变】缘即一切事缘分明者见处明了也外道见一切因缘之事分明晓了皆从变灭遂计为转变也。</p><p>　　【八所作分明转变】所作即一切造作也外道见世间诸所作为分明晓了生灭不定遂计为转变也。</p><p>　　【九事转变】事即有为之世事也外道见诸世事迁换无常新新不住遂计为转变也。</p><p>　　鬼分九类(出阿毗达磨顺正理论)</p><p>　　赡部洲南边直下深过五百逾缮那有琰魔王都纵广之量亦尔其处有三种鬼一者无财二者少财三者多财无财复有三种一者炬口二者针口三者臭口少财亦有三种一者针毛二者臭毛三者瘿鬼多财亦有三种一者希祠二者希弃三者大势合之而有九类也(梵语赡部即阎浮提华言胜金洲梵语琰魔华言静息梵语逾缮那即由旬华言限量)。</p><p>　　【一炬口鬼】谓此鬼口中常吐猛焰炽然不息身如被燎多罗树形盖其因中极悭故招如是苦果也(梵语多罗华言岸形如此方棕榈树也)。</p><p>　　【二针口鬼】谓此鬼腹大量如山谷咽如针孔虽见种种上妙饮食不能吞咽饥渴难忍也。</p><p>　　【三臭口鬼】谓此鬼口中恒出极恶腐烂臭气过于粪秽恶气自薰恒空呕逆设遇饮食亦不能受常被饥渴所恼也(已上三类无财鬼也)。</p><p>　　【四针毛鬼】谓此鬼身毛坚刚铦利不可附近内钻自体外射他身如鹿中箭毒脪(香靳切)狂走苦痛难忍时逢不净少济饥渴也(毒脪者毒气脪痛也)。</p><p>　　【五臭毛鬼】谓此鬼身毛臭过粪秽熏烂饥骨蒸坌(蒲闷切)肠腹冲喉变呕荼毒难忍攫(厥缚切)体?毛伤裂皮肤转加剧苦时逢不净少济饥渴也。</p><p>　　【六瘿鬼】谓此鬼由恶业故于咽上而生大瘿犹如痈肿热脪酸疼更相?(普碑切)?(子礼切手搦也)臭脓涌出争共取食少得充饥也(已上三种少财鬼也)。</p><p>　　【七希祀鬼】谓此鬼恒时向祠祀中飨受他祭能历异方如鸟凌空往还无碍盖由先世积集赀财心常悭吝不能布施故生此鬼中又由先世预起希望谓我若命终诸子孙等必常祀我资具饮食故为此鬼住本舍边便秽等处希望子孙追念以时祭祀也。</p><p>　　【八希弃鬼】谓此鬼时常希望他人所弃吐残等物用充其食由彼宿生悭吝是以于有饮食之处或见秽物或复见空或乐净物而又见秽此类之鬼随其宿业厚薄不同所求之食或得丰饶也。</p><p>　　【九大势鬼】谓诸药义及逻刹娑恭畔茶等或依树林或住灵庙或居山谷或处空宫所受富乐与诸天同其势大也(已上三类多财鬼也梵语药叉亦云夜义华言勇健梵语逻刹娑华言护士梵语恭畔茶即鸠盘茶华言瓮形)。</p><p>　　九心成轮(出宗镜录)</p><p>　　谓众生一念之心缘于尘境随有九种之相如轮旋转周而复始无有休息故云九心成轮也。</p><p>　　【一有分心】有分即心本有之分谓如众生初受生时心虽未能分别亦有自然任运缘境之分也。</p><p>　　【二能引<a href=\"/remen/faxin.html\" class=\"keylink\" target=\"_blank\">发心</a>】谓众生一念之心既有境对遂于此境能引发分别也。</p><p>　　【三见心】谓此一念之心于所缘之境既能引发分别则内外照瞩一一明见也。</p><p>　　【四寻求心】谓此一念之心于境既能明见即起希慕追寻求觅也。</p><p>　　【五贯彻心】谓此一念之心于境既能求觅则贯透通彻知其善恶也。</p><p>　　【六安立心】谓此一念之心于境既已通达善恶遂能安立言语分别是非也。</p><p>　　【七势用心】谓此一念之心既于善恶有所安立遂起动作之势用也。</p><p>　　【八返缘心】谓此一念之心动作既兴遂休废道业返缘所作之事也。</p><p>　　【九有分体心】谓此一念之心既返缘已还归前有分之体任运缘境相续无已也。</p><p>　　九结(出阿毗达磨集论)</p><p>　　结即系缚之义谓一切众生因此妄惑造作诸业而为众苦系缚流转<a href=\"/remen/sanjie.html\" class=\"keylink\" target=\"_blank\">三界</a>不能出离故云结也(三界者欲界色界<a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【一爱结】谓诸众生为贪爱故广行不善由此遂招未来<a href=\"/remen/shengsi.html\" class=\"keylink\" target=\"_blank\">生死</a>之苦流转三界不能出离是名爱结(广行不善者谓广作杀盗[淫-壬+(工/山)]妄等恶业也)。</p><p>　　【二恚结】谓诸众生为瞋恚故广行不善由此遂招未来生死之苦流转三界不能出离是名恚结。</p><p>　　【三慢结】谓诸众生为慢过慢慢过慢我慢增上慢下劣慢邪慢故广行不善由此遂招未来生死之苦流转三界不能出离是名慢结(慢者同类相傲也过慢者相似法中执己为胜也慢过慢者他本胜己强谓胜他也我慢者恃己凌他也增上慢者未得之法自谓已得也下劣慢者己本无能反自矜夸也邪慢者执着邪见凌慢他人也)。</p><p>　　【四无明结】谓诸众生为无明所覆于苦法集法不能解了广行不善由此遂招未来生死之苦流转三界不能出离是名无明结(苦法者三界生死众苦之法也集法者积集三界有为之法即惑业也)。</p><p>　　【五见结】谓诸众生于身见边见邪见妄兴执着广行不善由此遂招未来生死之苦流转三界不能出离是名见结(身见者谓于<a href=\"/remen/wuyin.html\" class=\"keylink\" target=\"_blank\">五阴</a>身中强作主宰计着有我也边见者谓于身见中计断计常各执一边也邪见者谓执有执无及拨无<a href=\"/remen/yinguo.html\" class=\"keylink\" target=\"_blank\">因果</a>也)。</p><p>　　【六取结】取即取着谓诸众生于见取戒取妄计执着广行不善由此遂招未来生死之苦流转三界不能出离是名取结(见取者即身见边见邪见也外道取着此等邪见以为<a href=\"/remen/zhengjian.html\" class=\"keylink\" target=\"_blank\">正见</a>也戒取者谓外道妄计自身前世从牛狗中来即便食草啖秽取以进行以为戒也)。</p><p>　　【七疑结】谓诸众生于<a href=\"/remen/fofa.html\" class=\"keylink\" target=\"_blank\">佛法</a>僧宝妄生疑惑不修正行广行不善由此遂招未来生死之苦流转三界不能出离是名疑结。</p><p>　　【八嫉结】谓诸众生耽着利养见他荣富起心嫉妒广行不善由此遂招未来生死之苦流转三界不能出离是名嫉结。</p><p>　　【九悭结】谓诸众生耽着利养于资生具其心吝惜不能舍施广行不善由此能招未来生死之苦流转三界不能出离是名悭结。</p><p>　　三界九地(出释氏要览)</p><p>　　谓欲界五趣杂居一地色界四禅分为四地无色界四空分为四地共为九也地有持载之义众生依之而住此之九地从忉利天已下及四趣皆为地居夜摩已上以至非非想天皆为空居从所依处得名故皆言地也。</p><p>　　【一五趣杂居地】五趣者即欲界六<a href=\"/remen/tianren.html\" class=\"keylink\" target=\"_blank\">天人</a>饿鬼畜生地狱也本该六趣以阿修罗通于诸趣故但言五杂居者五趣虽<a href=\"/remen/guobao.html\" class=\"keylink\" target=\"_blank\">果报</a>苦乐不同总居于欲界故也(欲界六天者四天王天忉利天夜摩天兜率天化乐天他化自在天也梵语阿修罗华言无端正)。</p><p>　　【二离生喜乐地】离生喜乐地者即色界初禅天也谓此天已离欲界欲恶之法得觉观禅定身心凝静而生喜乐住于此定一切苦恼皆不能逼也(觉观者初心在缘曰觉细心分别禅味曰观)。</p><p>　　【三定生喜乐地】定生喜乐地者即色界二禅天也谓此天已离初禅觉观动散摄心在定淡然凝静而生胜定喜乐住于此定如人从暗室中出见日月光明朗然洞彻也。</p><p>　　【四离喜妙乐地】离喜妙乐地者即色界三禅天也谓此天已离二禅天喜之踊动因摄心谛观泯然入定而得胜妙之乐住于此定乐法增长遍满身中也。</p><p>　　【五舍念清净地】舍念清净地者即色界四禅天也谓此天舍二禅之喜及三禅之乐心无憎爱一念平等清净无杂住于此定空明寂静万像皆现也。</p><p>　　【六空无边处地】空无边处地者即无色界第一天也谓此天厌色界色质为碍不得自在故加功用行灭一切色相而入虚空处定住于此定其心明净无碍自在也。</p><p>　　【七识无边处地】识无边处地者即无色界第二天也谓此天厌空处无边转心缘识与识相应心定不动三世之识悉现定中住于此定清净寂静也(三世者过去现在未来也)。</p><p>　　【八无所有处地】无所有处地者即无色界第三天也谓此天厌空处无边识处三世流转无际舍此二处而入无所有处定住于此定怡然寂静诸想不起也。</p><p>　　【九非非想处地】非非想处地者非前识处之有想非无所有处之无想即无色界第四天也谓此天厌无所有处如痴故舍之而入非非想处定住于此定不见有<a href=\"/remen/wuxiang.html\" class=\"keylink\" target=\"_blank\">无相</a>貌泯然寂绝清净无为也。</p><p>　　九想(出禅波罗蜜门)</p><p>　　谓佛为众生贪着世间五欲以为美好耽恋沉迷<a href=\"/remen/lunhui.html\" class=\"keylink\" target=\"_blank\">轮回</a>生死无有出期是故令修此九种不净观法想念纯熟心不分散若得<a href=\"/remen/sanmei.html\" class=\"keylink\" target=\"_blank\">三昧</a>成就自然贪欲除灭惑业消尽得证<a href=\"/remen/daoguo.html\" class=\"keylink\" target=\"_blank\">道果</a>此之九种虽是假想作观然用之能成大事譬如大海中死尸溺人附之即得度也(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也梵语三昧华言正定)。</p><p>　　【一胖胀想】(胖普降切胀知亮切)谓修行之人心想死尸见其胖胀如韦囊盛风异于本相是为胖胀想(韦囊者皮囊也囊本空虚盛风则满以譬死尸胖胀之状也)。</p><p>　　【二青瘀想】(瘀依据切)谓修行之人观胖胀已复观死尸风吹日曝皮肉黄赤瘀黑青黤(依槛切)是为青瘀想。</p><p>　　【三坏想】谓修行之人观青瘀已复观死尸风日所变皮肉裂坏六分破碎五脏腐败臭秽流溢是为坏想(六分者头身手足也五脏者脾肺肝心肾也)。</p><p>　　【四血涂漫想】谓修行之人既观坏已复观死尸从头至足遍身脓血流溢污秽涂漫是为血涂漫想。</p><p>　　【五脓烂想】谓修行之人观涂漫已复观死尸身上九孔虫脓流出皮肉坏烂狼籍在地臭气转增是为脓烂想(九孔者两眼两耳两鼻孔口大便小便也)。</p><p>　　【六虫啖想】谓修行之人观脓烂已复观死尸虫蛆(子余切)唼(色甲切)食鸟兽咀(在吕切)嚼(疾雀切)残缺剥落是为虫啖想。</p><p>　　【七散想】谓修行之人观虫啖已复观死尸为禽兽所食分裂破散筋断骨离头足交横是为散想。</p><p>　　【八骨想】谓修行之人既观散已复观死尸形骸暴露皮肉已尽但见白骨狼籍如贝如珂是为骨想(贝海中甲虫也珂螺之类也)。</p><p>　　【九烧想】谓修行之人既观骨已复观死尸为火所烧爆裂烟臭白骨俱然薪尽火灭同于灰土是为烧想。</p><p>　　九种食(出增壹阿含经)</p><p>　　食有长养资益之义言九种者世间之食有四以其能资养生死色身也出世间之食有五以其能资益法身慧命也经云佛告诸比丘当共专念舍除世间四种之食求办出世间之食盖令众生但以世间之食资养色身不当贪着须求出世间之法食增长<a href=\"/remen/puti.html\" class=\"keylink\" target=\"_blank\">菩提</a>慧命也(梵语比丘华言乞士梵语菩提华言道慧命者以智慧为命也)。</p><p>　　【一假食】假即形假食有资益之义谓以香味触三尘为体入腹变坏资益诸根故名假食佛地论云任持名食谓能任持色身令不断坏故也古译经律皆云抟食。</p><p>　　【二触食】触即触对谓六识所对色等诸尘柔软细滑冷暖等触而生喜乐俱能资益诸根故名触食又<a href=\"/remen/diliushi.html\" class=\"keylink\" target=\"_blank\">第六识</a>触对可爱之境而生喜乐长养诸根亦名触食(六识者眼识耳识鼻识舌识身识<a href=\"/remen/yishi.html\" class=\"keylink\" target=\"_blank\">意识</a>也按翻译名义注释云见色爱着名食岂非触食义耶设触非食何以观戏剧等终日不食而不饥也)。</p><p>　　【三思食】思即意思谓第六识思于可爱之境生希望意而能润益诸根如人饥渴至饮食处望得饮食而身不死故名思食(诸根者即眼耳鼻舌身也)。</p><p>　　【四识食】识以执持为相即第<a href=\"/remen/bashi.html\" class=\"keylink\" target=\"_blank\">八识</a>也由前三食势分所资能令此识增胜执持诸根故名识食(已上四种名世间食第八识即藏识也按翻译名义注释云识食地狱众生及无色界中无边识处天等皆用识持以为其食)。</p><p>　　【五禅悦食】谓修行之人以禅法资其心神而得禅定之乐即能增长善根资益慧命犹世间之食能养诸根支持其命故名禅悦食。</p><p>　　【六法喜食】谓修行之人闻法<a href=\"/remen/huanxi.html\" class=\"keylink\" target=\"_blank\">欢喜</a>即得增长善根资益慧命犹世间之食能养诸根支持其命故名法喜食。</p><p>　　【七愿食】愿即誓愿谓修行之人发弘誓愿度脱众生欲断<a href=\"/remen/fannao.html\" class=\"keylink\" target=\"_blank\">烦恼</a>而证菩提以愿持身常修万行即得增长善根资益慧命犹世间之食能养诸根支持其命故名愿食。</p><p>　　【八念食】念即护念亦忆念也谓修行之人常当忆持所得出世善法存心定意护念不忘即得增长善根资益慧命犹世间之食能养诸根支持其命故名念食。</p><p>　　【九<a href=\"/remen/jietuo.html\" class=\"keylink\" target=\"_blank\">解脱</a>食】解脱即自在之义谓修行之人因修出世圣道断除烦恼惑业之缚不受生死逼迫之苦即得增长善根资益慧命犹世间之食能养诸根支持其命故名解脱食(已上五种即出世间食也)。</p><p>　　九净肉(出涅盘经)</p><p>　　九净肉者律中但开不见不闻不疑三种楞严要解加自死鸟残为五种而此经复加不为己等是为九净肉也然如来护生戒杀而听比丘食此净肉者盖因地多砂石草菜不生之处听以活命此亦权巧方便耳若大慈利物皆所应断故此经复制诸比丘悉不得食也。</p><p>　　【一不见杀】谓眼自不曾见其杀也。</p><p>　　【二不闻杀】谓耳自不曾闻其杀亦不从无信人前闻其语为我故杀也。</p><p>　　【三不疑为己杀】僧只律云比丘于檀越家见羊后再往彼见其头脚在地即生疑而问言前所见羊为在何处若言为阿阇黎杀则不应食若言我为祠天故杀是名不疑为己杀也(梵语比丘华言乞士梵语檀华言施言檀越者华梵兼举谓行施者能超越贫穷之海也梵语阿阇黎华言轨范)。</p><p>　　【四不为己杀】谓因于他事或为他人而杀不专为我而杀也。</p><p>　　【五自死】谓非因人故杀亦非为他物之所伤害乃其命尽报终而死也。</p><p>　　【六鸟残】谓于山林间而为鹰鹯等之所伤害者也。</p><p>　　【七生干】谓不由汤火而熟亦非鹰鹯之所伤残乃因死已日久自干也。</p><p>　　【八不期遇】谓不因期约偶然相遇而食也。</p><p>　　【九前已杀】谓非今时因我而杀乃是前时先已杀者也。</p><p>　　如来十身(出华严教门指掌)</p><p>　　【一菩提身】梵语菩提华言道谓如来于菩提树下降伏外魔朗然大悟成等正觉是名菩提身。</p><p>　　【二愿身】谓如来本愿遍周法界誓度一切众生故从兜率降生人间<a href=\"/remen/shuofa.html\" class=\"keylink\" target=\"_blank\">说法</a>利生酬宿因愿是名愿身(梵语兜率华言知足)。</p><p>　　【三化身】谓如来随类化现普应群机若月临众水是名化身。</p><p>　　【四力持身】谓如来神力任持全身碎身永久不坏作众生<a href=\"/remen/futian.html\" class=\"keylink\" target=\"_blank\">福田</a>是名力持身(全身即如来真身也碎身即如来化身灭后<a href=\"/remen/sheli.html\" class=\"keylink\" target=\"_blank\">舍利</a>也)。</p><p>　　【五相好<a href=\"/remen/zhuangyan.html\" class=\"keylink\" target=\"_blank\">庄严</a>身】谓如来<a href=\"/remen/zhengde.html\" class=\"keylink\" target=\"_blank\">证得</a>微尘数相好庄严实报之身是名相好庄严身。</p><p>　　【六威势身】谓如来处于众会道场威德广大一切天魔外道无不归伏如月光明掩映众星是名威势身。</p><p>　　【七意生身】谓如来随自他意处处受生度诸有情意有所往身即随到是名意生身。</p><p>　　【八福德身】谓如来福德具足犹如大海无不涵容是名福德身。</p><p>　　【九法身】谓如来法性真常湛然清净周遍法界经云佛以法为身清净如虚空是名法身。</p><p>　　【十智身】谓如来妙智圆明决了诸法通达无碍是名智身。</p><p>　　十号(出佛说十号经)</p><p>　　此十号义若总略释之则无虚妄名如来良福田名应供知法界名正遍知具三明名明行足不还来名善逝知众生国土名世间解无与等名无上士调他心名调御丈夫为众生眼名天人师知三聚名佛具兹十德名世间尊祖师所述经教皆依此义而释今此经中合世间解无上士以为一号虽开合不同其义则一故两存之(三明者天眼明<a href=\"/remen/suming.html\" class=\"keylink\" target=\"_blank\">宿命</a>明漏尽明也三聚者正定聚邪定聚不定聚也)。</p><p>　　【一如来】如来之义有三谓法身报身应身也<a href=\"/fojing/jingangjing/39210.html\" class=\"keylink\" target=\"_blank\">金刚经</a>云无所从来亦无所去此法身如来也转法轮论云第一义谛名如正觉名来此报身如来也成实论云乘如实道来成正觉此应身如来也。</p><p>　　【二应供】谓万行圆成<a href=\"/remen/fuhui.html\" class=\"keylink\" target=\"_blank\">福慧</a>具足应受天上人间<a href=\"/remen/gongyang.html\" class=\"keylink\" target=\"_blank\">供养</a><a href=\"/remen/154932.html\" class=\"keylink\" target=\"_blank\">饶益</a>有情故号应供。</p><p>　　【三正遍知】(亦名正等觉)谓具一切智于一切法无不了知故号正遍知以一切法平等开觉一切众生成无上觉故号正等觉。</p><p>　　【四明行足】明即三明也行足者谓身口意业正真清净于自愿力一切之<a href=\"/remen/xingshan.html\" class=\"keylink\" target=\"_blank\">行善</a>修满足故号明行足。</p><p>　　【五善逝】善逝者即妙往之义也谓以无量智慧能断诸惑妙出世间能趣<a href=\"/remen/foguo.html\" class=\"keylink\" target=\"_blank\">佛果</a>故号善逝。</p><p>　　【六世间解无上士】世间解者谓世间出世间因果诸法无不解了也无上士者谓业惑净尽更无所断于三界天人凡圣之中第一最上无等故号世间解无上士。</p><p>　　【七调御丈夫】谓具大丈夫力用而说种种诸法调伏制御一切众生令离垢染得大涅盘故号调御丈夫(梵语涅盘华言灭度)。</p><p>　　【八天人师】谓非独与<a href=\"/remen/sizhong.html\" class=\"keylink\" target=\"_blank\">四众</a>为师所有天上人间魔王外道释梵天龙悉皆归命依教奉行俱作<a href=\"/remen/dizi.html\" class=\"keylink\" target=\"_blank\">弟子</a>故号天人师(四众者比丘<a href=\"/remen/biqiuni.html\" class=\"keylink\" target=\"_blank\">比丘尼</a>优婆塞优婆夷也)。</p><p>　　【九佛】佛梵语具云佛陁华言觉谓智慧具足三觉<a href=\"/remen/yuanman.html\" class=\"keylink\" target=\"_blank\">圆满</a>故号为佛(三觉者<a href=\"/remen/zijue.html\" class=\"keylink\" target=\"_blank\">自觉</a>觉他觉行圆满也)。</p><p>　　【十<a href=\"/remen/shizun.html\" class=\"keylink\" target=\"_blank\">世尊</a>】谓以智慧等法破彼贪瞋痴等不善之法灭生死苦得无上觉天人凡圣世间出世间咸皆尊重故号世尊。</p><p>　　如来十力(出圆觉略钞并大智度论)</p><p>　　如来证得实相之智了达一切无能坏无能胜故名力也。</p><p>　　【一知是处非处智力】谓如来于一切因缘果报审实能知如作善业即知定得乐报名知是处若作恶业得受乐报无有是处名知非处如是种种皆悉遍知故名知是处非处智力。</p><p>　　【二知过现未来业报智力】谓如来于一切众生过去未来现在三世业缘果报生处皆悉遍知故名知过现未来业报智力。</p><p>　　【三知诸禅解脱三昧智力】梵语三昧华言正定谓如来于诸禅定自在无碍其浅深次第如实遍知故名诸禅解脱三昧智力。</p><p>　　【四知诸根胜劣智力】谓如来于诸众生根性胜劣得果大小皆实遍知故名知诸根胜劣智力。</p><p>　　【五知种种解智力】谓如来于诸众生种种欲乐善恶不同如实遍知故名知种种解智力。</p><p>　　【六知种种界智力】谓如来于世间众生种种界分不同如实遍知故名知种种界智力。</p><p>　　【七知一切至处道智力】谓如来于六道有漏行所至处涅盘无漏行所至处如实遍知故名知一切至处道智力(六道者天道人道修罗道饿鬼道畜生道地狱道也有漏行者谓六道众生由身口意所作业行而漏落生死也梵语涅盘华言灭度无漏行者谓一乘修<a href=\"/remen/jiedinghui.html\" class=\"keylink\" target=\"_blank\">戒定慧</a>道品之行而不漏落生死也)。</p><p>　　【八知天眼无碍智力】谓如来证知天眼清净见诸众生死时生时端正丑陋善恶业缘皆悉无碍故名知天眼无碍智力。</p><p>　　【九知宿命无漏智力】谓如来于种种宿命一世乃至百千万世一劫乃至百千万劫死此生彼死彼生此姓名饮食苦乐<a href=\"/remen/shouming.html\" class=\"keylink\" target=\"_blank\">寿命</a>如实遍知故名知宿命无漏智力(劫梵语具云劫波华言分别时节)。</p><p>　　【十知永断习气智力】谓如来于一切惑余习气分永断不生如实遍知故名知永断习气智力。</p><p>　　佛十无碍(出华严经随?演义钞)</p><p>　　谓卢舍那佛说华严经现法界无尽身云真应相融一多无碍虽常在此处而不离他处虽远在他方而恒住此方身虽不异而亦非一同时异处而是一身盖佛之体用与法界同故混万化而即真会精粗而一致<a href=\"/remen/yuanrong.html\" class=\"keylink\" target=\"_blank\">圆融</a>无碍随机教异耳(梵语卢舍那华言净满亦云光明遍照真应者即真身应身也)。</p><p>　　【一用周无碍】谓佛于刹尘等处现法界身云起无边业用故经云一一微尘中能证一切法如是无所碍周行十方国又云佛演一妙音周闻十方国众音悉具足法雨皆充满如是等用无量无边法界微尘无不周遍是为用周无碍。</p><p>　　【二相遍无碍】谓佛于十方一切世界无量佛刹种种神变皆有如来示现受生之相随现一相众相皆具万德斯圆是为相遍无碍。</p><p>　　【三寂用无碍】谓佛常住三昧为寂无妨利物为用即定即用无碍自在经云如来境界不可量寂而能演遍十方是为寂用无碍(梵语三昧华言正定)。</p><p>　　【四依起无碍】谓佛虽寂用<a href=\"/remen/wuxin.html\" class=\"keylink\" target=\"_blank\">无心</a>而能依海印三昧之力即起无碍之用经云众生形相各不同行业音声亦无量如是一切皆能现海印三昧威神力是为依起无碍(海印三昧谓香海澄渟湛然不动一切形像皆于中现如印印文以喻如来智海无心一切众生皆在其中顿现也)。</p><p>　　【五真应无碍】真即遮那真身也应即释迦应身也真身是体应身是用全体起用用即是体故释迦遮那圆融自在本无二体经云如来真身本无二应物分形满世间是为真应无碍(遮那梵语具云毗卢遮那华言遍一切处梵语释迦华言能仁)。</p><p>　　【六分圆无碍】分即支分圆即全身谓支分不碍全身全身不碍支分故遮那一一身分手足眼耳乃至一毛皆有舍那全身经云<a href=\"/remen/foshen.html\" class=\"keylink\" target=\"_blank\">佛身</a>一切相悉现无量佛是为分圆无碍。</p><p>　　【七因果无碍】谓佛往昔本生行菩萨行修习波罗蜜因而证遮那佛果故所受报身及所成事业亦现十方一切菩萨身云自在无碍经云佛以本愿现<a href=\"/remen/shentong.html\" class=\"keylink\" target=\"_blank\">神通</a>一切十方无不照如佛往昔修治行光明网中皆演说是为因果无碍(梵语波罗蜜华言到<a href=\"/remen/bian.html\" class=\"keylink\" target=\"_blank\">彼岸</a>)。</p><p>　　【八依正无碍】依谓依报即佛所依之国土正谓正报即佛能依之色身依正相入二皆无碍经云或作日月游虚空或作河池泉井水是为依正无碍。</p><p>　　【九潜入无碍】谓佛智潜入众生心内即名如来藏虽作众生不失自性如大海水因风成波而不失湿性佛亦如是随众生所感万类殊形而不失自性经云汝应观佛一毛孔一切众生悉在中是为潜入无碍。</p><p>　　【十圆通无碍】谓佛融大法界而为其身理无不具事无不摄故一多依正人法因果此彼无碍经云一身为无量无量复为一了知诸世间现形遍一切是为圆通无碍。</p><p>　　佛十种化不失时(出华严经)</p><p>　　【一成等正觉化不失时】谓如来出现世间<a href=\"/remen/chengfo.html\" class=\"keylink\" target=\"_blank\">成佛</a>道已随机应感适彼时缘而起化导是为成等正觉化不失时。</p><p>　　【二成熟有缘化不失时】谓如来了知众生善根成熟随时化度咸令解脱是为成熟有缘化不失时。</p><p>　　【三授菩萨记化不失时】谓如来能知菩萨久修梵行功业成就者即与授菩提之记是为授菩萨记化不失时(梵语菩提华言道)。</p><p>　　【四示现神力化不失时】谓如来随其众生所宜示现威神之力令生信乐而得开解是为示现神力化不失时。</p><p>　　【五示现佛身化不失时】谓如来随顺众生所宜而现相好之身令其咸获利益是为示现佛身化不失时。</p><p>　　【六住于大舍化不失时】谓如来修无着行具大舍心随顺时缘化利一切众生而不见有能化所化之相是为住于大舍化不失时。</p><p>　　【七入诸聚落化不失时】谓如来以大悲心随顺时缘摄化一切众生遍入城邑聚落普作饶益是入诸聚落化不失时。</p><p>　　【八摄诸净信化不失时】谓如来具无碍智能知众生清净<a href=\"/remen/xinxing1.html\" class=\"keylink\" target=\"_blank\">信心</a>随顺时缘而摄化之是为摄诸净信化不失时。</p><p>　　【九调恶众生化不失时】谓如来以夫威神之力调伏暴恶众生令其舍恶迁善不失时宜是为调恶众生化不失时。</p><p>　　【十现佛神通化不失时】谓如来以不思议力示现神通于一念中饶益一切众生不失时宜是为现佛神通化不失时。</p><p>　　说遍十处(出华严经随?演义钞)</p><p>　　谓毗卢遮那如来现法界无尽身云遍周微尘刹海常说华严大经令诸众生咸归性海也(梵语毗卢遮那华言遍一切处)。</p><p>　　【一说遍阎浮提】梵语阎浮提华言胜金洲谓如来于阎浮提七处九会为诸大众演说此法而遍满十方法界阎浮提亦同一时而说故云说遍阎浮提(七处者一菩提场二普光明殿三忉利天四夜摩天五兜率天六他化天七逝多林也九会者一会菩提场二会普光明殿三会忉利天四会夜摩天五会兜率天六会他化天七会八会皆在普光明殿九会逝多林也)。</p><p>　　【二说遍百亿同类一界】同类一界者以百亿世界与一世界同类也谓如来于一百亿世界说法时而一一世界之中各有百亿阎浮提乃至百亿色究竟天于此之时悉见如来坐莲花藏狮子之座为十佛刹微尘数诸菩萨众之所围绕而演说法故云说遍百亿同类一界(色究竟天即色界第十八天也十佛刹即十方佛土也)。</p><p>　　【三说遍异类树形等刹】谓树形世界江河形世界回转形世界等一切异类形相不同而如来遍于其中转斯法轮故云说遍异类树形等刹。</p><p>　　【四说遍刹种】刹梵语具云刹摩华言土田谓最中无边妙华光香水海中有世界名普照十方炽然宝光明而为世界之种摄二十重佛刹微尘数世界乃至不可说佛刹微尘数世界而如来遍于其中常演说法故云说遍刹种(世界种者种犹本也谓含摄无尽刹海也二十重佛刹者一最胜光遍照二种种香莲华妙庄严三一切宝庄严普照光四种种光明华庄严五普放妙华光六净妙光明七众华焰庄严八出生威力地九出妙音声十金刚幢十一恒出现帝青宝光明十二光明照耀十三娑婆十四寂静离尘光华十五众妙光明灯十六清净光遍照十七宝庄严藏十八离尘十九清净光普照二十妙宝焰也)。</p><p>　　【五说遍<a href=\"/remen/huazang.html\" class=\"keylink\" target=\"_blank\">华藏</a>】华藏者谓香水海莲华上含藏诸世界也谓一华藏世界有十不可说佛刹微尘数世界种每一种中含摄二十重佛刹微尘数世界乃至各有不可说佛刹微尘数世界布列安住此诸世界如来往昔因中修行严净故于其中恒说斯经故云说遍华藏。</p><p>　　【六说遍余刹海】谓华藏世界之外十方各有无尽法界刹海而一一刹海如来遍于其中常说斯经故云说遍余刹海。</p><p>　　【七说遍前六类刹尘】谓上六种各是一类彼诸刹土皆以尘成一一尘中皆有佛刹是故如来遍彼尘内刹中常演斯法经云华藏世界所有尘一一尘中见法界故云说遍前六类刹尘。</p><p>　　【八说遍尽虚空界】谓于此不论成刹之尘唯取尽虚空界但可容一毛端之处各有无边刹海如来于中常转法轮经云一毛端处所有刹其数无量不可说尽虚空量诸毛端一一处刹悉如是故云说遍尽虚空界。</p><p>　　【九说遍犹帝网】谓如来演说此法遍诸刹尘犹如帝网无尽也盖前诸类一一微尘各摄无边刹海此之刹海所有微尘彼诸尘内复有刹海是则尘尘不尽刹刹无穷犹如帝释殿上珠网交光重重无尽而如来遍于其中常演说法亦复如是故云说遍犹帝网(梵语释提桓因华言能天主言帝释者华梵双举也)。</p><p>　　【十余佛同】谓如来遍前九类微尘刹海常演斯法调伏众生令归性海一佛既尔余十方佛亦复如是遍诸刹海恒演斯法故云余佛同。</p><p>　　如来十恩(出华严经随?演义钞)</p><p>　　【一发心普被恩】谓如来最初发<a href=\"/remen/putixin.html\" class=\"keylink\" target=\"_blank\">菩提心</a>修习胜行成就<a href=\"/remen/gongde.html\" class=\"keylink\" target=\"_blank\">功德</a>皆为普被法界群生咸令利益安乐是为发心普被恩(梵语菩提华言道)。</p><p>　　【二难行苦行恩】谓如来往昔因中舍头目髓脑国城妻子剜身千灯投形饲虎雪岭亡躯如是难行苦事积劫行之皆为利乐众生是为难行苦行恩(剜身千灯者菩萨本行经云佛昔以刀剜身肉千处注以酥油然作千灯求闻一偈时婆罗门为说偈曰常者皆尽高者皆堕合会有离生者有死是也投形饲虎者谓佛昔为萨埵太子游山见虎饥饿投身虎前以济之也雪岭亡躯者谓佛昔为婆罗门于雪山修行有罗刹唱云诸行无常是生灭法闻已欲求全偈罗刹饥渴必得肉血食之乃肯为说因得后半偈云生灭灭已寂灭为乐遂遍书树石乃以身施之也劫梵语具云劫波华言分别时节)。</p><p>　　【三一向为他恩】谓如来积劫修诸功德不顾自身但为度脱一切众生未曾一念自为于己是为一向为他恩。</p><p>　　【四垂形六道恩】谓如来垂化身形于天人修罗地狱畜生饿鬼六道之中救齐众苦令得安乐是为垂形六道恩。</p><p>　　【五随逐众生恩】谓如来见诸众生无有出离生死之心长劫不舍故运平等大慈随逐救济令其离苦得乐是为随逐众生恩。</p><p>　　【六大悲深重恩】谓如来见众生造恶如割支体心生痛切不能自安复睹众生堕三恶道受种种苦心大忧恼即起大悲而救护之若见作善生大欢喜是为大悲深重恩(三恶道者饿鬼道畜生道地狱道也)。</p><p>　　【七隐胜彰劣恩】谓如来为大乘小乘之机而起胜应劣应之用如说华严则为普贤等诸大菩萨示现实报胜应之身有十莲华藏世界海微尘数微妙相好无尽胜德若说三乘之教则隐胜妙之相但彰三十二相劣应之身二乘及小教菩萨方蒙利益也<a href=\"/fojing/miaofalianhuajing/\" class=\"keylink\" target=\"_blank\">法华经</a>云脱珍御服着弊垢衣执除粪器往到子所是为隐胜彰劣恩(三乘者声闻乘缘觉乘菩萨乘也三十二相者足下安平相千辐轮相手指纤长相手足柔软相手足缦网相足跟满足相足趺高好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相<a href=\"/remen/fanyin.html\" class=\"keylink\" target=\"_blank\">梵音</a>深远相眼色如金精相眼睫如牛王相眉间白毫相顶肉髻成相也小教菩萨者即小始终顿圆五教中小教之菩萨也)。</p><p>　　【八隐实施权恩】谓如来观诸众生<a href=\"/remen/genqi.html\" class=\"keylink\" target=\"_blank\">根器</a>狭劣隐蔽大乘实教乃以人天三乘权法诱引众生而令成熟然后以大乘而度脱之是为隐实施权恩。</p><p>　　【九示灭令慕恩】谓如来若久住于世薄德之人不种善根不生难遭之想是故示现灭度令诸众生知佛出世难可值遇心怀恋慕便种善根是为示灭令慕恩(灭度者谓大患永灭<a href=\"/remen/chaodu.html\" class=\"keylink\" target=\"_blank\">超度</a>三界也)。</p><p>　　【十悲念无尽恩】谓如来悲念一切众生故留余福教以救济之如示同人寿住世百年而八十即入灭者则留二十年余福以荫末法弟子复留三藏教法广令众生依之修行皆成胜果悲愍爱念利益无穷是为悲念无尽恩(三藏者<a href=\"/remen/jingzang.html\" class=\"keylink\" target=\"_blank\">经藏</a><a href=\"/remen/lvzang.html\" class=\"keylink\" target=\"_blank\">律藏</a>论藏也)。</p><p>　　佛十宿缘(出佛说兴起行经)</p><p>　　谓佛在摩竭提国竹园中阿耨大泉与大比丘众俱时舍利弗问佛孙陀利等十事宿缘佛答皆从往劫造众恶因无数千岁受无量苦报余残未尽于成道后复偿宿对复告舍利弗汝观如来众恶皆尽万善普备犹不免此宿缘者盖欲示人凡造恶业果报难逃故说是宿缘也(梵语摩竭提华言善胜阿耨梵语具云阿耨达华言无热恼池名也梵语舍利弗华言身子劫梵语具云劫波华言分别时节)。</p><p>　　【一孙陀利谤佛缘】佛言往昔波罗柰城有博戏人名净眼时有[淫-壬+(工/山)]女名鹿相净眼诱此女人共车出城至树园中共相娱乐时彼园中有辟支佛修行道法待其入城乞食净眼遂杀鹿相埋其庐中后累辟支佛将至死地净眼见已即起悲心我所造作自当受之故自说罪因彼国王杀时彼净眼者则我身是彼鹿相者孙陀利是以是罪缘无数千岁受无量苦今虽得佛由此余殃故获孙陀利女之谤也(梵语波罗柰华言鹿苑辟支梵语具云辟支迦罗华言缘觉)。</p><p>　　【二奢弥?谤佛缘】佛言过去远劫有婆罗门名延如达常教五百童子复有一梵天婆罗门妇名净音为延如达作檀越饮食衣服皆悉供养后有辟支佛入城乞食净音见已即请供养自是以后日具美食而供养之延如达自觉薄己厚彼便兴嫉妒复令童子谤此道士无有净行与净音通后辟支佛现神变入灭众人乃知延如达虚妄时延如达者则我身是净音者奢弥?是五百童子者五百罗汉是我时起嫉妒心受诸苦报今虽得佛由此余殃故受奢弥?之谤也(梵语婆罗门华言净行梵语檀华言施言檀越者华梵兼称谓行施者能超越贫穷之海也)。</p><p>　　【三佛患头痛缘】佛言过去远世罗阅只城谷贵人饥掘百草根以续微命时彼城东有吱(九支切)越村人民众多村东有多鱼池故彼村人各将妻子诣止池边捕鱼食之时捕鱼人取鱼在岸而跳我为小儿以杖打彼鱼头时池中有两种鱼一名?(音夫)鱼一名多舌自相语曰我等不犯人横见若我等后世当报时吱越村人则今释种是小儿者则我身是?鱼者流离王是多舌鱼者婆罗门恶舌是尔时鱼跳我以小杖打彼鱼头以是因缘受诸苦报今虽得佛由此残缘流离王伐释种时我即头痛也(罗越只梵语具云罗阅只伽罗华言王舍城)。</p><p>　　【四佛患骨节烦疼缘】佛言往昔罗阅只城有长者子得病甚困即呼城中大医子曰为我治愈大与卿财医即治之病既差已不报其功于后复病又治之差至三不报后复得病续呼治之医子曰前已三治三差而不见报见欺如此今我治彼当令断命即与非药病遂增剧而死时医子者则我身是病子者今提婆达兜是我时与非药致死以是因缘受诸苦报今虽得佛由此残缘故有骨节烦疼也(梵语提婆达兜即调达华言天热)。</p><p>　　【五佛患背痛缘】佛言往昔罗阅只国节日聚会有两力士一刹帝利种一婆罗门种时共相扑婆罗门语刹帝利曰卿莫扑我当与卿财刹帝利便不尽力二人得称皆受王赏后婆罗门不报所许到后节会复聚相扑亦求如前得赏如上复不相报如是至三刹帝利力士念曰此人数欺我今当使其死便右手捺头左手捉腰蹴之挫折其脊扑地即死王大欢喜赐金钱十万时刹帝利者则我身是婆罗门者提婆达兜是我时贪财瞋恚扑杀力士以是罪缘受诸苦报今虽得佛由此残缘故有背痛也(梵语刹帝利华言田主)。</p><p>　　【六佛被木枪刺脚缘】佛于罗阅只竹园精舍入城乞食忽有木枪迸在佛前心自念言此是宿缘我当受之众见惊愕佛复心念现偿宿缘使众人见不敢造恶便踊身虚空去地一仞木枪逐佛乃至七由延枪亦随之佛于空中化一青石厚??十二由延佛立石上枪即穿石出在佛前复化水火风各厚??十二由延佛立其上枪亦穿过佛复上四天王宫次第乃至梵天枪亦次第而上至于佛前所过诸天与说宿缘佛复从梵天下至罗阅只城枪亦寻下国人随从看此因缘佛恐众人见偿此缘皆当闷死故语众人各自还归亦来诸比丘众各还己房佛便心念当偿宿缘遂叠大衣敷座而坐即展右足木枪便从足趺彻过舍利弗等皆至佛所<a href=\"/remen/libai.html\" class=\"keylink\" target=\"_blank\">礼拜</a>慰问为说宿缘往昔有两部主贾客入海取宝后遇水涨争船第二部主与第一部主格战第二部主以镩(七乱切)矛镩第一部主脚彻过即便命终佛告舍利弗尔时第二部主者则我身是第一部主者今提婆达兜是我时镩彼脚以是因缘受诸苦报今虽得佛由此残缘故受木枪刺脚也(梵语由延亦名由旬华言限量四天王者东方持国天王南方增长天王西方广目天王北方多闻天王也梵天即色界初禅天也梵语舍利弗华言身子)。</p><p>　　【七佛被掷石出血缘】佛言往昔罗阅只城有须檀长者子名须摩提父命终后有异母弟名修耶舍时须摩提设计不与修耶舍分其家财乃语修耶舍曰共诣耆阇崛山上有所论说弟曰可尔即执弟手上山至高崖上推置崖底以石堆(都回切落也)之即便命终时须摩提则我身是修耶舍者今提婆达兜是我时贪财害彼以是因缘受诸苦报今虽得佛不免残对故我于耆阇崛山经行为提婆达兜举崖石以掷我头山神以手接石石边小片迸陏击我脚指血出受此报也(梵语耆阇崛华言鹫头)。</p><p>　　【八佛被旃沙系盂谤缘】佛言往昔有佛名尽胜如来会中有两种比丘一名无胜一名常欢时波罗柰城有大爱长者妇名善幻两种比丘往来其家以为檀越无胜比丘为断漏故供养无乏常欢比丘结未尽故供养微薄常欢比丘兴妒嫉心诽谤无胜与善幻通不以道法供养乃恩爱耳时常欢者则我身是善幻妇者今旃沙是我时谤无胜故受诸苦报今虽得佛由此余殃故为外道比丘王臣说法之时却被多舌童女系盂起腹来至我前谤曰沙门何以不说家事乃说他事汝今自乐不知我苦汝先共我通使我有身今当临月事须酥油养于小儿尽当给我尔时众会皆低头默然时释提桓因化作一鼠入其衣里啮盂系断忽然落地众等见已皆大欢喜(梵语比丘华言乞士断漏者断除生死之漏也结未尽者谓结业未尽也梵语旃沙华言严帜即多舌童女也)。</p><p>　　【九佛食马麦缘】佛言过去世时有比婆叶如来在盘头摩?城中与大比丘众俱有盘头王与诸臣民请佛供养及比丘僧尔时城中有婆罗门教五百童子王设会先请佛默然许之王还具馔已毕即执香炉启曰惟愿屈尊来受我供佛来大众往诣王宫食毕各还时为病比丘请食而归过婆罗门所时婆罗门见食香美便起妒意此髡头沙门正应食马麦不应食甘馔亦教童子言此等师主皆食马麦时婆罗门者则我身是五百童子者五百罗汉是我时言他食马麦故受诸苦报今虽得佛由此残缘我及众等于毗兰邑食马麦九十日以偿残报也。</p><p>　　【十<a href=\"/fojing/\" class=\"keylink\" target=\"_blank\">佛经</a>苦行缘】佛言往昔波罗柰城边有婆罗门子名火鬘复有瓦师子名护喜二子少小心相敬念护喜语火鬘曰共见<a href=\"/remen/jiaye.html\" class=\"keylink\" target=\"_blank\">迦叶</a>如来火鬘答曰何用见此髡道人如是至三后日护喜复曰可共暂见答曰何用见此髡头道人髡头道人何有佛道于是护喜捉火鬘头曰为汝共见如来火鬘惊怖心念此非小缘必有好事耳火鬘即曰今放我头我共汝去礼迦叶足护喜白佛火鬘不识三宝愿佛开化火鬘睹佛相好心生欢喜<a href=\"/remen/chujia.html\" class=\"keylink\" target=\"_blank\">出家</a>学道时火鬘者则我身是护喜者我为太子时逾城出家作瓶天子道我者是我时以恶言道迦叶佛故受诸苦报由此余殃今临成佛时复受六年苦行以偿余业也(三宝者佛宝法宝僧宝也作瓶天子即色界净居天也)。</p><p>　　十种见佛(出华严经?)</p><p>　　谓菩萨修殊胜行离诸障碍称佛所行得见十佛了了分明如是见者乃名真见故云十种见佛也。</p><p>　　【一安住世间成正觉佛无着见】谓如来乘如实道示成正觉安住世间而不着涅盘不着生死菩萨称佛无着而见是名安住世间成正觉佛无着见(梵语涅盘华言灭度)。</p><p>　　【二愿佛出生见】谓如来乘愿出生无处不现菩萨称佛出生而见是名愿佛出生见。</p><p>　　【三业报佛深信见】谓如来修万行善业之因感相好庄严之报盖此净业果报皆由因中深信而起菩萨称佛深信而见是名业报佛深信见。</p><p>　　【四住持佛随顺见】谓如来随顺众生以身舍利住持世间永久不坏菩萨称佛随顺而见是名住持佛随顺见(梵语舍利华言骨身)。</p><p>　　【五涅盘佛深入见】梵语涅盘华言灭度谓如来化身示现灭度皆由深入涅盘生死境界故能示现菩萨称佛深入而见是名涅盘佛深入见(灭度者谓大灭超度三界)。</p><p>　　【六法界佛普至见】谓如来之身充满清净法界无所不至菩萨称佛普至而见是名法界佛普至见。</p><p>　　【七心佛安住见】谓如来之心湛然不动安住真性菩萨称佛安住而见是名心佛安住见。</p><p>　　【八三昧佛无量无依见】(梵语三昧华言正定)谓如来清净无量三昧寂然常照无念无依恒现在前菩萨称佛无量无依而见是名三昧佛无量无依见。</p><p>　　【九本性佛明了见】谓如来本觉真性清净湛然洞彻明了菩萨称佛明了而见是名本性佛明了见。</p><p>　　【十随乐佛普授见】谓如来随自他意之乐欲普授一切之身菩萨称佛普授而见是名随乐佛普授见。</p><p>　　融三世间十身(出华严经?)</p><p>　　融者通也会也三世间者一有情世间二器世间三智正觉世间也谓菩萨知诸众生心随其所乐融会三种世间以为十身后以十身及自身递互相作融通无碍是名融三世间十身也(隔别名世间差名间有情世间即众生世间器世间即国土世间谓世界如器故也智正觉世间即佛世间以其一一隔别间差故通称为湛然也递互相作者谓菩萨如以众生身作自身亦作国土身乃至虚空身之类此之十身与菩萨自身一一递互相作融通无碍也)。</p><p>　　【一众生身】众生身者谓<a href=\"/remen/wuyun.html\" class=\"keylink\" target=\"_blank\">五蕴</a>众共和合而生其身即有情世间诸众生身也菩萨知诸众生心之所乐即以众生身作自身亦作国土身乃至虚空身也(五蕴者色蕴受蕴想蕴行蕴识蕴也)。</p><p>　　【二国土身】国土身者谓山河大地诸器世间刹土身也菩萨知诸众生心之所乐即以国土身作自身亦作众生身乃至虚空身也。</p><p>　　【三业报身】业报身者谓烦恼为因所感业报身也菩萨知诸众生心之所乐即以业报身作自身亦作众生身乃至虚空身也。</p><p>　　【四声闻身】声闻身者谓闻佛声教悟<a href=\"/remen/zhendi.html\" class=\"keylink\" target=\"_blank\">真谛</a>理所证声闻身也菩萨知诸众生心之所乐即以声闻身作自身亦作众生身乃至虚空身也。</p><p>　　【五独觉身】独觉身者谓出无佛之世独宿孤峰观物变化无师自悟所证独觉身也菩萨知诸众生心之所乐即以独觉身作自身亦作众生身乃至虚空身也。</p><p>　　【六菩萨身】菩萨梵语具云菩提萨埵华言觉有情谓菩萨于有情众生之中既自<a href=\"/remen/juewu.html\" class=\"keylink\" target=\"_blank\">觉悟</a>亦能觉他有情所证菩萨身也菩萨随彼心之所乐即以自身现众生身乃至虚空身也。</p><p>　　【七如来身】如来身者谓乘如实道来成正觉为如来身也菩萨随诸众生心之所乐即以如来身作自身亦作众生身乃至虚空身也。</p><p>　　【八智身】智身者谓智慧圆明一切诸法皆能决了为智慧身也菩萨随诸众生心之所乐即以智身作自身亦作众生身乃至虚空身也。</p><p>　　【九法身】法身者谓所证无漏法界之体而为法身也菩萨知诸众生心之所乐即以法界身作自身亦作众生身乃至虚空身也(无漏者谓惑业净尽不漏落三界生死也)。</p><p>　　【十虚空身】虚空身者谓非众生国土诸有量身乃是无名无相之虚空身也菩萨随彼心之所乐即以虚空身作自身亦作众生身乃至法身也。</p></div>"
},{
    "title": "大明三藏法数卷第二十八",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第二十八　　　　碣十</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　十种佛(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>)</p><p>　　佛梵语具云佛陁华言觉谓<a href=\"/remen/zijue.html\" class=\"keylink\" target=\"_blank\">自觉</a>觉他觉行<a href=\"/remen/yuanman.html\" class=\"keylink\" target=\"_blank\">圆满</a>也。</p><p>　　【一成正觉佛】谓佛于<a href=\"/remen/puti.html\" class=\"keylink\" target=\"_blank\">菩提</a>树下降伏诸魔朗然大悟证无上果是名成正觉佛(梵语菩提华言道谓之菩提树者以佛于此树下成道而得名也)。</p><p>　　【二愿佛】谓佛从兜率下生人间<a href=\"/remen/shuofa.html\" class=\"keylink\" target=\"_blank\">说法</a>度生酬宿因愿是名愿佛(梵语兜率华言知足)。</p><p>　　【三业报佛】谓佛修万行清净业因感相好<a href=\"/remen/zhuangyan.html\" class=\"keylink\" target=\"_blank\">庄严</a><a href=\"/remen/guobao.html\" class=\"keylink\" target=\"_blank\">果报</a>是名业报佛。</p><p>　　【四住持佛】谓佛真身及于<a href=\"/remen/sheli.html\" class=\"keylink\" target=\"_blank\">舍利</a>住持<a href=\"/remen/shijian.html\" class=\"keylink\" target=\"_blank\">世间</a>永久不坏是名住持佛(梵语舍利华言骨身)。</p><p>　　【五<a href=\"/remen/niepan.html\" class=\"keylink\" target=\"_blank\">涅盘</a>佛】梵语涅盘华言灭度谓佛应身化事既终示现灭度是名涅盘佛(灭度者谓大患永灭<a href=\"/remen/chaodu.html\" class=\"keylink\" target=\"_blank\">超度</a><a href=\"/remen/sanjie.html\" class=\"keylink\" target=\"_blank\">三界</a>也)。</p><p>　　【六法界佛】谓佛证一真法界无漏之体有大<a href=\"/remen/zhihui.html\" class=\"keylink\" target=\"_blank\">智慧</a>放大光明遍照一切是名法界佛(无漏者谓惑业净尽不漏落三界<a href=\"/remen/shengsi.html\" class=\"keylink\" target=\"_blank\">生死</a>也)。</p><p>　　【七心佛】谓<a href=\"/remen/foxin.html\" class=\"keylink\" target=\"_blank\">佛心</a>体离念虚彻灵通本来真觉寂然独照是名心佛。</p><p>　　【八<a href=\"/remen/sanmei.html\" class=\"keylink\" target=\"_blank\">三昧</a>佛】梵语三昧华言正定谓佛<a href=\"/remen/changzhu.html\" class=\"keylink\" target=\"_blank\">常住</a>大定如如不动了知一切是名三昧佛。</p><p>　　【九本性佛】谓佛具大智慧照了<a href=\"/remen/zixing.html\" class=\"keylink\" target=\"_blank\">自性</a>本来是佛具足恒沙性妙<a href=\"/remen/gongde.html\" class=\"keylink\" target=\"_blank\">功德</a>是名本性佛。</p><p>　　【十随乐佛】谓佛随机乐欲如意速疾即为现身说法令其行业成就是名随乐佛。</p><p>　　华严十类经(出华严经?)</p><p>　　谓毗卢遮那如来以本愿力现法界无尽身云遍一切处常转无上法轮令诸<a href=\"/remen/zhongsheng.html\" class=\"keylink\" target=\"_blank\">众生</a>入<a href=\"/remen/huazang.html\" class=\"keylink\" target=\"_blank\">华藏</a>海无有穷尽故知此经难可限量然自狭至宽略明十类故现相品云毗卢遮那佛愿力周法界一切国土中恒转无上轮是也(梵语毗卢遮那华言遍一切处)。</p><p>　　【一略本经】谓此经一部三十九品八十卷文现传世间乃是下本十万偈中之四万五千偈未得具足故名略本经。</p><p>　　【二下本经】谓此经盖文殊与阿难结集已龙神[(冰-水+〡)*ㄆ]入龙宫后因<a href=\"/chanzong/gongan/53414.html\" class=\"keylink\" target=\"_blank\">龙树菩萨</a>入龙宫见此大不思议经具有上中下三本下本十万偈四十八品龙树遂记出流传于世故名下本经(文殊梵语具云文殊师利华言妙德梵语阿难华言庆喜龙树者本传云其母树下生之又因龙接入宫以成其道遂以为号大智度论云大不思议经即华严经也)。</p><p>　　【三中本经】谓此经龙树于龙宫所见有四十九万八千八百偈一千二百品故名中本经。</p><p>　　【四上本经】谓此经龙树于龙宫所见有十个三千<a href=\"/remen/daqianshijie.html\" class=\"keylink\" target=\"_blank\">大千世界</a>微尘数偈一四天下微尘数品故名上本经(四天下者即东弗于逮南阎浮提西瞿耶尼北郁单越之四洲也)。</p><p>　　【五普眼经】谓此经中普眼法门于一法之中能见无量之法即海云<a href=\"/remen/biqiu.html\" class=\"keylink\" target=\"_blank\">比丘</a>所持以大海为墨湏弥聚笔书此法门一品中一门一门中一法一法中一义一义中一句不得少分何况能尽故名普眼经(海云比丘者即善财童子第三所参之善知识以此普眼法门开导善财者也)。</p><p>　　【六同说经】谓佛约百亿同类世界遍于<a href=\"/remen/xukong.html\" class=\"keylink\" target=\"_blank\">虚空</a>皆有主伴同说无尽法轮不思议品云如一<a href=\"/remen/foshen.html\" class=\"keylink\" target=\"_blank\">佛身</a>转如是无尽法轮如是尽虚空界一一毛端分量之处一一<a href=\"/remen/huashen.html\" class=\"keylink\" target=\"_blank\">化身</a>皆如是说音声文字句义一一充遍法界故名同说经。</p><p>　　【七异说经】谓佛约树形等异类世界其中众生报类亦别于彼现身说法化导群生施设不同故名异说经(树形者谓世界之形如树也)。</p><p>　　【八主伴经】谓毗卢遮那与十方佛互为主伴重重无尽而说此经如此方遮那为主说此法时十方诸佛为伴彼方为主此方为伴如此方说十住时十方来证皆言我等国土皆说此法则知十方国土一切诸佛互为主伴皆说此经故名主伴经(十住即经中十住品也)。</p><p>　　【九眷属经】谓佛随顺机宜之教是此经之眷属盖下劣之机不能闻圆顿一乘大法故佛随宜说三乘教作胜方便引入此门经云普眼修多罗以佛刹微尘数修多罗以为眷属故名眷属经(三乘者声闻乘缘觉乘菩萨乘也梵语修多罗华言契经)。</p><p>　　【十圆满经】谓此经名圆满因轮融上九经为一无尽修多罗海随一会一品一文一句皆摄无尽法海圆满具足经云显现<a href=\"/remen/zizai.html\" class=\"keylink\" target=\"_blank\">自在</a>力为说圆满经无量诸众生悉授菩提记故名圆满经(因轮即根本法轮也根本法轮若转一切法轮皆转也)。</p><p>　　十种教体(出华严经?)</p><p>　　教者谓如来所说一大藏教也体即体性教之本也然如来所说之教诠显权实义趣浅深不同故分十体[(冰-水+〡)*ㄆ]摄一切教法罄无不尽也(权者三乘权教谓声闻缘觉菩萨也实者一乘实教也)。</p><p>　　【一音声语言体】谓言音语业为教体也故佛唱号言辞评量论说是为教体<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>云此方真教体清净在音闻是也。</p><p>　　【二名句文身体】名者依事立名句者众语合成文者联合众义皆言身者身即聚集之义谓此三者长短高下次第行布而能诠显教法之体也。</p><p>　　【三通取四法体】谓通取声名句文四法而为能诠教体也净名经云通用四法为<a href=\"/\" class=\"keylink\" target=\"_blank\">佛教</a>体是也。</p><p>　　【四通摄所诠体】谓经文通摄所诠义理为教体也盖文是所依义是能依文是能诠义是所诠此明文义相成也经云文随于义义随文是也。</p><p>　　【五诸法显义体】谓世间一切诸法能显义理皆为教体也净名经云或有佛土以<a href=\"/remen/foguang.html\" class=\"keylink\" target=\"_blank\">佛光</a>明而作佛事香积世界餐香饭而三昧显极乐佛国水鸟树林皆宣妙法华严性海云台宝网同演法音毛孔光明皆作佛事是也(香积佛国土名也香饭者即维摩诘遣化人诣彼国所取之香饭也梵语三昧华言正定)。</p><p>　　【六摄境<a href=\"/remen/weixin.html\" class=\"keylink\" target=\"_blank\">唯心</a>体】谓以前五种一切诸法唯心所现故摄为教体也起信论云所言法者谓众生心是心则摄一切世间出世间法是也。</p><p>　　【七会缘入实体】谓会前六门缘起差别教法同入真如一实之体也盖诸圣教皆从真如流出故<a href=\"/remen/yinyuan1.html\" class=\"keylink\" target=\"_blank\">因缘</a>事相本空全是真如体性也。</p><p>　　【八理事无碍体】谓真如是理教法是事此二无碍为教体也盖一切教法虽全体即真如而不碍事相宛然虽真如全体为一切教法而不碍理性明现二互交彻无碍融通也。</p><p>　　【九事事无碍体】谓一切法文义<a href=\"/remen/yuanrong.html\" class=\"keylink\" target=\"_blank\">圆融</a>以无障碍法界为教体也盖所起教称性融通事事无碍遂令一言一音一文一义一因一果一毛一尘含摄法界圆融无碍递互交参重重无尽经云佛以一妙音周闻十方国众音悉具足法雨皆充遍是也。</p><p>　　【十海印炳现体】谓海印三昧为教体也然海印是喻三昧是定如来说华严经时入是三昧一切诸法炳然齐现大寂定中犹如香海澄渟湛然不动四天下中一切众生色身形像皆于其中历历顿现如印印文其差别无尽教法及所化机虽大小不同亦同缘起炳现定中经云或现童男童女形天龙及以阿修罗乃至摩睺罗伽等随其所乐悉令见众生形相各不同行业音声亦无量如是一切皆能现海印三昧威神力是也(四天下者即东弗于逮南阎浮提西瞿耶尼北郁单越之四洲也梵语阿修罗华言无端正梵语摩?罗伽华言大腹行地龙也)。</p><p>　　教起十因(出华严经?)</p><p>　　谓如来出现说华严经必有因缘故出现品云非以一缘非以一事如来出现以无量因缘而得成就令斯教兴故以因缘二字各开十义以显无尽先彰十因后显十缘故云教起因缘也。</p><p>　　【一法应尔】法应尔者理本当然也谓如来出现法应说此华严经故所以诸佛皆于无尽世界常转无尽法轮令诸众生返本还源佛佛道同法皆如此也。</p><p>　　【二酬宿因】酬宿因者谓如来说法为酬宿世愿因也盖如来于因中精<a href=\"/remen/xiudao.html\" class=\"keylink\" target=\"_blank\">修道</a><a href=\"/remen/xingyuan.html\" class=\"keylink\" target=\"_blank\">行愿</a>度众生今既<a href=\"/remen/chengfo.html\" class=\"keylink\" target=\"_blank\">成佛</a>当酬宿愿是以悲智双运行愿齐周说广大法度诸众生也。</p><p>　　【三顺机感】谓如来说教必由机缘所感若无当机之众虽说无益所以说者必随顺机宜也。</p><p>　　【四为教本】谓如来先说此一乘圆顿之法为诸教之本然后渐施末教调停小机<a href=\"/remen/genqi.html\" class=\"keylink\" target=\"_blank\">根器</a>既熟使其悟入如来智慧也(末教者即声闻缘觉小教也)。</p><p>　　【五显果德】谓如来显扬妙果胜德令人信乐若不知<a href=\"/remen/foguo.html\" class=\"keylink\" target=\"_blank\">佛果</a>德安能渴仰恳求故佛举扬华藏世界微妙十身依正果德盖为此也(依正果德有二种一依果即华藏世界也二正果即如来十身也十身者菩提身愿身化身力持身相好庄严身威势身意生身福德身法身智身也)。</p><p>　　【六彰地位】谓此经彰显菩萨<a href=\"/remen/xiuxing.html\" class=\"keylink\" target=\"_blank\">修行</a>地位从因至果有阶差也然有二种一行布位即排布行列次第升进也二圆融位即一位摄一切位也如初地等一地之中具摄一切诸地功德是也(初地者即十地中初<a href=\"/remen/huanxi.html\" class=\"keylink\" target=\"_blank\">欢喜</a>地也)。</p><p>　　【七说胜行】谓如来宣说殊胜妙行令人信向也盖欲登妙位非行不阶故说无量胜行使一切菩萨及诸众生依教立行造<a href=\"/remen/xiuzheng.html\" class=\"keylink\" target=\"_blank\">修证</a>入也。</p><p>　　【八示真法】谓如来出世宣示真实大法令人开解也盖欲修诸胜行决湏解了法理不达法理行亦非真经云不了真实法诸佛故兴世是也。</p><p>　　【九开因性】谓如来开示一切众生本有性德也盖以如上真法胜行<a href=\"/remen/yinguo.html\" class=\"keylink\" target=\"_blank\">因果</a>皆众生性中本有但相变体殊情生智隔不能觉了故谈斯经令其开悟也(相变体殊者谓生佛之相既变理性之体亦殊也)。</p><p>　　【十利今后】谓如来说法利益今世后世一切众生也经云我等诸佛护持此法令未来世一切菩萨皆悉得闻获大利益是也。</p><p>　　教起十缘(出华严经?)</p><p>　　【一依时】时即说经时分也谓如来心冥至道则混一古今一念与多劫圆融本无时分可限今以无时之时略显十时恒演此经经云诸佛得菩提实不计于日是也(劫梵语具云劫波华言分别时节十时者一念时尽七日时遍三际时摄同类劫时[(冰-水+〡)*ㄆ]异类劫时以念摄劫时劫念重[(冰-水+〡)*ㄆ]时异类界时彼此相入时以本[(冰-水+〡)*ㄆ]末时也)。</p><p>　　【二依处】处即说经处所也谓诸佛菩萨于十方尽虚空遍法界微尘刹海乃至容一一毛端之处皆有七处九会顿演此经犹如帝网重重无尽故云依处也(七处者一菩提场二普光明殿三忉利天四夜摩天五兜率天六他化天七逝多林九会者六处各说一会惟普光明殿三会说也)。</p><p>　　【三依主】主即说经教主也谓毗卢遮那佛现法界无尽身云周遍十方微尘刹海常说华严经云如于此处见佛坐一切尘中亦复然故云依主也(梵语毗卢遮那华言遍一切处)。</p><p>　　【四依三昧】梵语三昧华言正定谓佛说经必先入三昧定静鉴法理权实分明然后从定而起应机而说故云依三昧也(权实分明者谓说小乘法为权大乘法为实也)。</p><p>　　【五依现相】现相即说经之初现瑞相也谓或放光动地华雨香云皆为说法之瑞故于诸会将欲说法必先放光警动物机故云依现相也。</p><p>　　【六依说人】说人即说法之人也谓法无废兴弘之由人经云<a href=\"/remen/fofa.html\" class=\"keylink\" target=\"_blank\">佛法</a>无人说虽慧莫能了故云依说人也。</p><p>　　【七依听人】听人即听法之人也谓佛说法若无听者终无有说故云依听人也。</p><p>　　【八依德本】德本谓谈经必以智慧行愿为本也若内无德本外岂能谈故佛告金刚幢菩萨言由汝智慧清净故告普贤菩萨言亦以汝修诸菩萨行愿故令汝入于三昧而演说法故云依德本也。</p><p>　　【九依请人】请人即咨请法要之人也谓说法之人慈悲深厚虽无人请问而或自谈若敬法重人要湏诚请而后为说故云依请人也。</p><p>　　【十依能加】能加谓如来以神力加被菩萨而说经也然加有二种一者显加即佛以三业神力显然加被二者冥加即佛密与智慧令他说法故云依能加也(三业者身业口业意业也)。</p><p>　　教被十机(出华严经?)</p><p>　　教者谓华严一乘圆顿之法也盖毗卢遮那如来演说此经化被群机通有十类故云教被十机也(梵语毗卢遮那华言遍一切处)。</p><p>　　【一被无信机】谓邪见众生无有善根不能信受或时闻已反生诽谤堕诸恶道虽堕恶道由闻名故熏成其种是名被无信机。</p><p>　　【二被违真机】谓人违圆教真法而依傍此经以求名利不净说法集邪善因虽违真教佛作<a href=\"/remen/154932.html\" class=\"keylink\" target=\"_blank\">饶益</a>曾无厌舍是名被违真机。</p><p>　　【三被乖实机】谓人执着文言即乖违实之理而圆妙义门不入其心虽乖实理由熏闻成种是名被乖实机。</p><p>　　【四被狭劣机】谓二乘之人根器狭小故虽在<a href=\"/remen/fahui.html\" class=\"keylink\" target=\"_blank\">法会</a>如聋如哑不闻此经根虽狭劣宿种蒙熏是名被狭劣机(二乘者声闻乘缘觉乘也)。</p><p>　　【五被守权机】权即权巧方便机即所化之机谓权教之人执守三乘之法次第证修不信圆融具德之教虽执权小之教然蒙佛饶益终能醒悟是名被守权机(三乘者声闻乘缘觉乘菩萨乘也)。</p><p>　　【六被正为机】谓佛正为一乘圆机说此具德之教使其闻而信解修行悟入即运不思议之妙乘游入莲华藏海是名被正为机(游入华藏海者以喻所证法界之理无不周遍而含摄也)。</p><p>　　【七被兼为机】谓人闻此经虽未悟入而能信受成坚固种经云如人食少金刚终竟不消此约未证悟者称之为兼是名被兼为机。</p><p>　　【八被引为机】谓前权教菩萨不信圆融具德之法故于十地之中以六相圆融之义借其三乘行布之名寄位增胜诱引演说今彼信受即入圆融是名被引为机(十地者欢喜地离垢地发光地焰慧地难胜地现前地远行地不动地善慧地法云地也六相者总相别相同相异相成相坏相也)。</p><p>　　【九被权为机】谓二乘聋??不闻者乃是诸大菩萨权示声闻之行在于法会假言不闻及至逝多林中却顿悟法界示小乘根亦可得入是名被权为机(梵语逝多华言胜林)。</p><p>　　【十被远为机】谓久远之机令其成熟也盖凡夫外道无性阐提及未来世一切众生悉有<a href=\"/remen/foxing.html\" class=\"keylink\" target=\"_blank\">佛性</a>咸是所被今虽不信后必当入远熏成种是名被远为机(阐提梵语具云一阐提华言信不具)。</p><p>　　十宗收教(出华严经?)</p><p>　　唐贤首法藏国师为宗计不同乃开十宗判五教收释一代圣教理无不尽故前六宗收小乘教第七宗收始教第八宗收顿教第九宗收终教第十宗[(冰-水+〡)*ㄆ]圆教故云十宗[(冰-水+〡)*ㄆ]教也。</p><p>　　【一我法俱有宗】谓此宗执着有我及计有无等法悉皆是有是为我法俱有宗。</p><p>　　【二法有我无宗】谓此宗计诸法是有不离色心而于我相了不可得是为法有我无宗。</p><p>　　【三法无去来宗】谓此宗计一切现在法是有计过去未来之法俱无是为法无去来宗。</p><p>　　【四现通假实宗】谓此宗计现在法通假通实也通实者计<a href=\"/remen/wuyun.html\" class=\"keylink\" target=\"_blank\">五蕴</a>法以为实有通假者计十二处十八界以为虚假是为现通假实宗(五蕴者色蕴受蕴想蕴行蕴识蕴也十二处者眼处耳处鼻处舌处身处意处色处声处香处味处触处法处也十八界者眼界<a href=\"/remen/sejie.html\" class=\"keylink\" target=\"_blank\">色界</a>眼识界耳界声界耳识界鼻界香界鼻识界舌界味界舌识界身界触界身识界意界法界<a href=\"/remen/yishi.html\" class=\"keylink\" target=\"_blank\">意识</a>界也)。</p><p>　　【五俗妄真实宗】谓此宗计世俗之法皆是虚妄出世之法皆是真实是为俗妄真实宗。</p><p>　　【六诸法但名宗】谓此宗计一切诸法唯有假名无实体性是为诸法但名宗。</p><p>　　【七三性空有宗】谓此宗但说遍计一种性是空依他圆成二种性是有是为三性空有宗(遍计性者谓众生迷惑不了诸法本空妄于我身及一切法周遍计度也依他性者谓所有诸法皆依众缘相应而起都无自性也圆成性者谓真如之性不迁不变圆满成就也)。</p><p>　　【八真空绝相宗】谓此宗说真空实相之中绝一切虚妄假名之相故<a href=\"/remen/banruo.html\" class=\"keylink\" target=\"_blank\">般若</a><a href=\"/fojing/xinjing/yuanwen.html\" class=\"keylink\" target=\"_blank\">心经</a>云是故空中无色无受想行识等是为真空绝相宗。</p><p>　　【九空有无碍宗】谓此宗说空是即有之空故不碍有谈有是即空之有故不碍空二互交彻圆融无碍是为空有无碍宗。</p><p>　　【十圆融具德宗】谓此宗说一切诸法称性圆融具足众德周遍含融事事无碍主伴无尽是为圆融具德宗(主即佛也伴即菩萨也)。</p><p>　　玄门无碍十因(出华严经?)</p><p>　　玄门者即十玄门也以此十法性德为因起大业用令彼玄门诸法混融无碍重重无尽故云玄门无碍十因也(玄者妙也)。</p><p>　　【一唯心所现】谓世间出世间一切诸法唯是真心所现然法唯心现全法是心心既圆融法亦无碍经云知一切法即心自性是也。</p><p>　　【二法无定性】谓一切诸法既唯心现从缘而起无定性也所谓小非定小于一微尘能含太虚大非定大轮围无数入毛端中经云金刚围山数无量悉能安置一毛端是也(轮围者金刚轮围山也)。</p><p>　　【三缘起相由】谓缘起之法递相由藉然法界缘起义门无量略举十义缘起方成故云缘起相由也(十义者诸缘各异义互遍相资义俱存无碍义异体相入义异体相即义体用双融义同体相入义同体相即义俱融无碍义同异圆满义也)。</p><p>　　【四法性融通】谓法界之性圆融通达无碍然一切事法依性建立不异真性性既融通事亦如之故一一微尘各含法界经云华藏世界所有尘一一尘中见法界是也。</p><p>　　【五如幻梦】幻者犹如幻师能以一物为种种物幻种种物而为一物梦者如一梦中所见广大事业自谓历时久远经云如人睡梦中造作种种事虽经亿千岁一夜未终尽是也。</p><p>　　【六如影像】谓一切法从心所现而能含明了性犹如明镜各各互现诸法影像也经云远物近物虽皆影现影不随物而有远近是也。</p><p>　　【七因无限】谓往昔因中称法界性修无量殊胜之因故今得果妙用无边经云往修胜行无有边今获<a href=\"/remen/shentong.html\" class=\"keylink\" target=\"_blank\">神通</a>亦无量是也。</p><p>　　【八佛证穷】佛证穷者谓佛<a href=\"/remen/zhengguo.html\" class=\"keylink\" target=\"_blank\">证果</a>穷极也故三觉圆明六通自在称法界性说圆满经经云佛住甚深真法性所流圆满修多罗是也(三觉者自觉觉他觉行圆满也六通者天眼通天耳通他心通<a href=\"/remen/suming.html\" class=\"keylink\" target=\"_blank\">宿命</a>通身如意通漏尽通也梵语修多罗华言契经)。</p><p>　　【九深定用】深定用者谓入甚深大定而起妙用也盖以海印等诸三昧力令一切法炳然齐现无碍圆融经云入微尘数诸三昧一一出生尘等定是也(海印三昧者梵语三昧华言正定海印是喻三昧是定一切诸法炳然齐现大寂定中犹如香海湛然不动一切色相历历显现如印印文也)。</p><p>　　【十神通<a href=\"/remen/jietuo.html\" class=\"keylink\" target=\"_blank\">解脱</a>】解脱即自在之义谓佛以神通不思议解脱之力令一切法于一法中建立显现圆融自在经云于一尘中建立三世一切佛法是也(三世者过去现在未来也)。</p><p>　　十玄门(出华严经随?演义钞)</p><p>　　玄者妙也门即能通之义谓玄妙之门能通莲花藏海故也盖此十门乃晋云华尊者依华严大经一乘圆顿妙义而立也。</p><p>　　【一同时具足相应门】谓举一法时顿具一切诸法一法既具法法亦然交互同时皆得相应具足圆满经云一切法门无尽海同会一法道场中是也。</p><p>　　【二广狭自在无碍门】谓大而无外名广小而无内名狭然大非定大置毛端而不窄小非定小含太虚而有余所谓事得理融自在无碍经云能以小世界作大世界大世界作小世界等是也。</p><p>　　【三一多相容不同门】谓一佛土与十方一切佛土互相容纳而不坏一多之相名为不同经云以一佛土满十方十方入一亦无余是也。</p><p>　　【四诸<a href=\"/remen/faxiang.html\" class=\"keylink\" target=\"_blank\">法相</a>即自在门】谓一切诸法互融互即不相妨碍如一法舍己同他则举体全是于彼若一法摄他同己则令彼一切即是己体经云一即是多多即一是也。</p><p>　　【五秘密隐显俱成门】谓一切诸法互摄无碍如一法摄多法则一法显而多法隐如多法摄一法则多法显而一法隐显中有隐隐中有显名为俱成由此隐显体无前后不相妨碍名为秘密?云如初八夜月半隐半显隐显同时不同晦月唯隐无显望月唯显无隐然其半隐半显之月非但明与暗俱而明下有暗暗下有明也。</p><p>　　【六微细相容安立门】谓一能含多名曰相容一多不杂乃称安立然所含微细如琉璃瓶盛多芥子炳然齐现不相妨碍经云于一尘中一切国土旷然安住是也。</p><p>　　【七因陁罗网境界门】梵语因陁罗华言天珠天即帝释天也珠即珠网盖帝释殿珠网覆上于一明珠内万像俱现众珠尽然互相现影影复现影递互交光重重无尽今此法门亦复如是一一法中一一位中一一世界互相交参重重无尽经云诸佛知一切世界如因陁罗网世界是也。</p><p>　　【八托事显法生解门】谓寄托一事即显无尽法门令人深生信解?云自在即称为王润益即名法云金色世界即是本性<a href=\"/remen/mile.html\" class=\"keylink\" target=\"_blank\">弥勒</a>楼阁即是法门胜热<a href=\"/remen/poluomen.html\" class=\"keylink\" target=\"_blank\">婆罗门</a>火聚刀山即是般若是也(梵语弥勒华言慈氏胜热婆罗门者即善财五十三参中第九参之善知识也)。</p><p>　　【九十世隔法异成门】谓三世各三为别一念为总故名十世三世区分不相杂乱故云隔法三世互在递相成立乃称异成经云菩萨有十种说三世过去说过去过去说现在过去说未来现在说过去现在说平等现在说未来未来说过去未来说现在未来说无尽又云无量无数劫解之即一念是也(平等者谓现在中现在望前后过去未来得平等故也无尽者谓未来中未来于未来际无有尽故也)。</p><p>　　【十主伴圆明具德门】谓如来说圆教之法理无孤起必眷属随生故十方诸佛菩萨互为主伴重重交参同时顿唱圆教法门如净空明月列星围绕净器百川近远炳现名主伴圆明一一法会所说法门称性极谈具足众德名为具德经云法界修多罗以佛刹微尘数修多罗以为眷属是也(梵语修多罗华言契经)。</p><p>　　缘起十义(出华严经?)</p><p>　　缘起者谓诸法所起因缘递相摄持涉入无碍分为十种以释前十玄门之义也。</p><p>　　【一诸缘各异义】诸缘各异者谓诸法缘起各不同也盖诸法递互相望要湏体用各别不相杂乱方成缘起经云多中无一性一亦无有多是也。</p><p>　　【二互遍相资义】互遍相资者谓诸法所起更互周遍相应资助方成缘起也如一缘遍应多缘此一则具多一若不多一则应不遍不成缘起当知此法界中一缘具多法法皆尔无不互遍相资经云知以一故众知以众故一是也。</p><p>　　【三俱存无碍义】俱存无碍者谓凡是一缘要具前之二义方成缘起无碍也然必由各异方得待缘必由遍应方自具德是故自一多一自在无碍经云诸法无所依但从和合起是也(自一多一者谓如十数中以一为自一以自一应余九为多一也)。</p><p>　　【四异体相入义】异体相入者谓诸法异体递相涉入也盖诸法力用递相依持方成缘起如一持多则多入一内如多持一则一入多内也。</p><p>　　【五异体相即义】异体相即者谓诸法异体更互相望全体形夺也然具有体无体方成缘起若一缘有体能起诸缘即是一缘若一缘无体所起之缘即是诸缘一缘有体无体既尔诸缘有体无体亦然经云一即是多多即一是也(全体形夺者谓有无之体更互形比与夺也一缘者即一法之因缘也)。</p><p>　　【六体用双融义】体用双融者谓会前异体相入相即二种皆融通也盖诸法体用交涉无碍方成缘起以体无不用故举体全是用以用无不体故举用全是体互不相碍交彻圆融也。</p><p>　　【七同体相入义】同体相入者谓一缘多缘无别体故名为同体若一缘有力则能持多一若多一无刀则依彼一缘是故一能摄多多便入一多能摄一一便入多也。</p><p>　　【八同体相即义】同体相即者谓本一多一同是一体故相即也盖本一有体能作多一多一无体由本一成多一即本一也故本一有体则多一无体多一有体则本一无体也(本一者谓多数中随其所用之一即为本也)。</p><p>　　【九俱融无碍义】俱融无碍者谓融前同体相入相即二种皆无碍也盖体无不用则有同体相入而<a href=\"/remen/wuxiang.html\" class=\"keylink\" target=\"_blank\">无相</a>即之义用无不体则有同体相即而无相入之义今既全体全用则亦入亦即也。</p><p>　　【十同异圆满义】同异圆满者谓前九义有同有异总合为一成大缘起令多义门同时具足皆悉圆满也。</p><p>　　十妙(出法华玄义)</p><p>　　不可思议名妙即实相之理也实相之理精微玄妙清净寂绝经云是法不可示言辞相寂灭是也总论因果自他故具明十妙妙体无殊也。</p><p>　　【一境妙】境即理境也谓十如是等境心佛众生三无差别不可思议经云唯佛与佛乃能究尽诸法实相所谓诸法如是相等是也(十如是者如是相如是性如是体如是力如是作如是因如是缘如是果如是报如是本未究竟等也)。</p><p>　　【二智妙】智即全境所发之智也以境妙故智亦随妙函盖相应不可思议经云我所得智慧微妙最第一是也(函盖相应者函喻境盖喻智应当也)。</p><p>　　【三行妙】行即所修之行也以智妙故智导于行行亦随妙不可思议经云行此诸道已道场得成果是也。</p><p>　　【四位妙】位即修行所历之位次也谓十住十行十<a href=\"/remen/huixiang.html\" class=\"keylink\" target=\"_blank\">回向</a>十地等诸位以行妙故所证之位亦妙不可思议经云乘是宝乘游于四方是也(十住者<a href=\"/remen/faxin.html\" class=\"keylink\" target=\"_blank\">发心</a>住治地住修行住生贵住方便具足住正心住不退住童真住法王子住灌顶住也十<a href=\"/remen/xingzhe.html\" class=\"keylink\" target=\"_blank\">行者</a>欢喜行饶益行无瞋恨行无尽行离痴乱<a href=\"/remen/xingshan.html\" class=\"keylink\" target=\"_blank\">行善</a>现行无着行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也四方即东西南北表前四十位也)。</p><p>　　【五三法妙】三法即真性观照资成之三法也真性是理观照是慧资成是定此之三法是佛所证不可思议经云佛自住大乘如其所得法定慧力庄严是也(资成者谓<a href=\"/remen/dingli.html\" class=\"keylink\" target=\"_blank\">定力</a>能资助成就智慧也)。</p><p>　　【六<a href=\"/remen/ganying.html\" class=\"keylink\" target=\"_blank\">感应</a>妙】感即众生应即佛也谓众生能以圆机感佛佛即以妙应应之如水不上升月不下降而一月普现众水不可思议经云一切众生皆是吾子是也。</p><p>　　【七神通妙】天心名神慧性名通天然慧性彻照无碍名为神通谓如来无谋之应善权方便称适机宜变现自在不可思议经云今佛<a href=\"/remen/shizun.html\" class=\"keylink\" target=\"_blank\">世尊</a>入于三昧是不可思议现希有事是也(梵语三昧华言正定)。</p><p>　　【八说法妙】谓说大小乘偏圆之法咸令众生悟入佛之知见一音宣演不可思议经云如来能种种分别巧说诸法言辞柔软悦可众心是也(偏圆者谓小乘之法所谈之理非中名偏大乘之法所谈之理具足圆满名圆也)。</p><p>　　【九眷属妙】谓佛出世十方诸大菩萨皆来赞辅或以神通而来生者或以宿愿而来生者或以应现而来生者皆名眷属俱不可思议经云但<a href=\"/remen/jiaohua.html\" class=\"keylink\" target=\"_blank\">教化</a>菩萨无声闻<a href=\"/remen/dizi.html\" class=\"keylink\" target=\"_blank\">弟子</a>是也。</p><p>　　【十利益妙】谓佛说法一切众生咸得开悟本性入佛知见犹如时雨普洽大地蒙益不可思议经云现在未来若闻一句一偈我皆与授阿耨多罗三藐三菩提记是也(梵语阿耨多罗三藐三菩提华言无上正等正觉)。</p><p>　　十不二门(出法华玄义释签)</p><p>　　十门何为而设也盖荆溪大师因释法华玄义其中广明十妙之旨法相该博学者难入故于迹本二门之间对前十妙立此十门复于门门之下结归一念为今修学之人于一念心开妙鲜立妙行故云不可不了十妙大纲故撮十妙为观法大体然此十门皆以不二命名者盖法华以前四时三教所谈色心等十一一隔异名之为二至于法华开显四时三教所谈偏权之法皆即圆实实理既彰色心等法圆融自在互摄无外咸名不二十门既对十妙而立妙即不二不二即妙故此十门不二为目门即能通之义盖欲以十门之易而通十妙之难也(四时者华严时鹿苑时方等时般若时也三教者藏教通教别教也偏权圆实者谓藏通别三教为偏为权圆教为圆为实也)。</p><p>　　【一色心不二门】有形质碍之法而无知觉之用既异于心故称为色虽有知觉之用而无质碍可见以能缘虑名之为心诸文有云名色者心不可见但有其名名即心也故智度论云一切诸法中但有名与色更无有一法出于名色者然以情见言之色心二法有异以理而论一切诸法唯心本具即是妙色妙心心即是色色即是心心外无色色外<a href=\"/remen/wuxin.html\" class=\"keylink\" target=\"_blank\">无心</a>互具互摄故名不二此之不二不出一念故心法妙所以为门也。</p><p>　　【二内外不二门】此就内外二境论内外二观也谓众生诸佛及以依报名为外境自己心法名为内境于此内外二境皆以<a href=\"/remen/sanguan.html\" class=\"keylink\" target=\"_blank\">三观</a>观之即名内外二观也然若论修观次第必先观内心若论机入不同故湏内外并列复为显其妙义必湏内外互融随观一境皆能遍摄故名不二此之不二不出一念故心法妙所以为门也(依报者即身所依之国土也三观者空观假观<a href=\"/remen/zhongguan.html\" class=\"keylink\" target=\"_blank\">中观</a>也离性离相谓之空无法不备谓之假非空非假谓之中也)。</p><p>　　【三修性不二门】修谓修治造作即<a href=\"/remen/suiyuan.html\" class=\"keylink\" target=\"_blank\">随缘</a>变造之事也性谓本有不改即真如不变之理也性德不出色心修德莫非三观今示全性起修则诸行无作全修在性则一念圆成是则修外无性性外无修互泯互融故称不二此之不二不出一念故心法妙所以为门也(泯绝也亡也论性则修全在于性性外无修修泯亡也论修则性全在于修修外无性性泯亡也融即圆融性不碍修修不碍性性即是修修即是性也)。</p><p>　　【四因果不二门】因即从迷而言果乃就悟而说始从人天终至等觉菩萨皆名为因唯妙觉佛独称为果良以九界众生无明惑覆实相之理未显名因唯妙觉佛无明净尽实相之理究竟显发随机应现设化无方乃名果也十界迷悟虽殊实相始终理一故名不二此之不二不出一念故心法妙所以为门也(等觉者去后妙觉佛犹有一等胜前诸位得称觉也妙觉者谓自觉觉他觉行圆满不可思议也九界者菩萨界缘觉界声闻界天界人界修罗界饿鬼界畜生界<a href=\"/remen/diyu.html\" class=\"keylink\" target=\"_blank\">地狱</a>界兼佛即名十界也)。</p><p>　　【五染净不二门】无明之用为染法性之用为净无明法性体本不二用乃有殊迷则全法性而为无明全起无明之用以在缠心变造诸法念念住着名之为染悟则全无明而为法性全起法性之用以离障心应赴众缘念念舍离名之为净然在缠染心本具妙理与净不殊故名不二此之不二不出一念故心法妙所以为门也(在缠心者缠即缠缚谓众生<a href=\"/remen/xinshi.html%09\" class=\"keylink\" target=\"_blank\">心识</a>为惑业之所缠缚也离障心者障即障碍谓佛心想惑业净尽离乎障碍也)。</p><p>　　【六依正不二门】依者依止之处即所依之土也正者正受其报即能依之身也如佛果后示现下三国土名为依报示现前三教主及九界身名为正报法华开显三土即是寂光九界无非圆佛寂光即所依之土圆佛乃能依之身以寂光圆佛理本无二故能依中现正正中现依果既依正不二因亦复然由理同故即知诸佛众生体用不二此之不二不出一念故心法妙所以为门也(下三国土者同居土方便土实报土以对常寂光土在土故名下也前三教主者即藏通别三教果佛也九界身者即菩萨等九界之身也寂光者即常寂光土也)。</p><p>　　【七自他不二门】自即自己他谓他机此就三法论也佛法众生法皆名为他唯己心法名之为自以由十界互具则心佛众生各有生佛若己生佛显则与他佛生佛同俱为能化唯他众生生佛而为所化故云他生他佛尚与心同况己心生佛宁乖一念既同一念自他岂殊故名不二此之不二不出一念故心法妙所以为门也。</p><p>　　【八三业不二门】三业者如来果后垂化清净身口意业也谓身轮现通口轮说法意轮鉴机当知身尚无身说亦非说身口平等等彼意轮心色一如故名不二此之不二不出一念故心法妙所以为门也(身口意轮者轮有摧碾之用喻佛鉴机现通说法皆能摧碾众生惑业故名轮也心色一如者心即意色即身口谓身口意三业皆同一性无有别也)。</p><p>　　【九权实不二门】权谓权谋即九界七方便之法也实谓真实即佛界圆乘之法也盖法华已前四时未会权实不融至法华开显九界七方便之权即是佛界圆乘之实实即是权权即是实实外无权权外无实皆称秘妙故云不二此之不二不出一念故心法妙所以为门也(七方便者方即方法便即便宜谓藏通两教二乘为四及藏通别三教菩萨共为七以其同修方便之道故也)。</p><p>　　【十受润不二门】受润者从喻而立名也受即领纳以三草二木喻七方便众生为能受也润即沾润谓如来说前四时三教之法如云注雨为能润也法华开前四时三教之法皆即圆法七方便众生咸蒙授记作佛譬如三草二木皆一地所生一雨所润无复差降故名不二此之不二不出一念故心法妙所以为门也(三草二木喻七方便者下草喻人天中草喻声闻缘觉上草喻藏教菩萨小树喻通教菩萨大树喻别教菩萨也此七方便因对下草故列人天而合藏通两教二乘但为二也上之七方便因对论权实之法故不及人天也)。</p><p>　　十乘(出摩诃<a href=\"/remen/zhiguan.html\" class=\"keylink\" target=\"_blank\">止观</a>)</p><p>　　十乘者十乘观法也此十通名乘者乘即运载之义如世车乘堪能运载也盖言修行之人依此十法修之则能运出生死之苦到于涅盘<a href=\"/remen/bian.html\" class=\"keylink\" target=\"_blank\">彼岸</a>也数至十者由修观之人上中下根不等上根者唯观初不思议境即得破惑显理其次者于初种观法修之不入湏用第二发心乃至第八对治助开方能破惑显理又其次者于前七种观之不入湏用第八知位次乃至第十离法爱方能破惑显理故止观大意云上根唯一法中根二或七下根方具十又为知妙境为九乘之本称本修九方堪入于初住是故备论此十乘也(梵语涅盘华言灭度初住者即十住中初发心住也)。</p><p>　　【一观不思议境】观即能观境即所观所观者何不出色心色从心造全体是心故经云三界无别法唯是一心作即众生日用现前以根对尘所起一念之妄心也此心既全真成妄今达妄即真即此妄心具足诸法无有缺减即心是一切法一切法是心非一非异不前不后玄妙寂绝非识所识非言所言故指此心为不思议境也于此一心念念以即空即假即中三观观之若观一法即一切法假观也观一切法即一法空观也非一非一切而一而一切中观也空观破见思惑证般若德假观破尘沙惑证解脱德中观破无明惑证法身德三观既即一而三三惑岂前后而破<a href=\"/remen/sande.html\" class=\"keylink\" target=\"_blank\">三德</a>非次第而证说之次第理非次第由证三德即入初住所谓上根之人唯用一法即指此初观也(三界者欲界色界<a href=\"/remen/wusejie.html\" class=\"keylink\" target=\"_blank\">无色界</a>也以根对尘者谓以眼耳鼻舌身意之六根对色声香味触法之六尘也不前不后者一心不在前诸法不在后也空假中者离性离相谓之空无法不备谓之假非空非假谓之中也非一非一切者中观双遮空假也而一而一切者中观双照空假也见思惑者谓意根对法尘而起分别曰见惑眼等五根对色等五尘起诸贪染曰思惑尘沙惑者谓众生之惑种类数多如尘若沙也无明惑者谓于中道之理无所明了也三德者法身德般若德解脱德也)。</p><p>　　【二发真正<a href=\"/remen/putixin.html\" class=\"keylink\" target=\"_blank\">菩提心</a>】梵语菩提华言道初起大志造趣所期名之为发不依偏权之教而依圆实中道妙境名曰真正菩提即所期之果妙境即所行之路心即能行能趣之心也盖由中根之人观上妙境不悟湏再加发心于静心中思惟彼我痛悯自他<a href=\"/remen/wuliangjie.html\" class=\"keylink\" target=\"_blank\">无量劫</a>来沉沦生死纵发小志迷菩提心我今虽知行犹未备故依前妙境发四弘誓谓众生无边誓愿度<a href=\"/remen/fannao.html\" class=\"keylink\" target=\"_blank\">烦恼</a>无数誓愿断此二誓下化众生也法门无尽誓愿知佛道无上誓愿成此二誓上求佛道也发此誓愿如理思惟豁然悟理入凡圣位是为发真正菩提心也(偏权圆实者谓藏通别三教为偏为权圆教为圆为实也弘誓者弘广也誓制也谓发愿广制其心也凡圣位者凡即五品十信之位圣即十住等位也)。</p><p>　　【三善巧安心】善巧安心者善以法性自安其心也以法性为所安以寂照为能安寂即是止照即是观若信此心但是法性则起是法性起灭是法性灭了其实不起灭妄谓起灭如是体达功成法界俱寂是名为止若观察此心体是无明无明痴惑即是法性无明法性本来皆空空亦不可得法界洞朗名之为观若离法性无安心处若离止观无安心法由上发心不悟故用此方便善巧令心得安也。</p><p>　　【四破法遍】破法遍者谓以三观能破之法遍破诸惑也藏通二教但用空观破见思惑不得言遍别教先以空观破见思惑次以假观破尘沙惑后以中观破无明惑无明未尽亦不得言遍今圆顿教三观秪在一心心空故一空一切空即诸法皆空空则三惑俱破也心假故一假一切假即诸法皆假假则三谛皆立也心中故一中一切中即诸法皆中中则无惑不破无理不显故名遍也若上善巧安心惑破理显不俟更破由未安故故湏此破法遍也(三谛皆立者谓<a href=\"/remen/zhendi.html\" class=\"keylink\" target=\"_blank\">真谛</a>俗谛中谛之法皆建立也)。</p><p>　　【五识通塞】通即通达谓菩提涅盘<a href=\"/remen/liudu.html\" class=\"keylink\" target=\"_blank\">六度</a>等法其性虚通而能显发实相之理皆名为通塞即蔽塞谓生死烦恼六蔽等法其性昏暗以能蔽塞实相之理不能显发皆名为塞若一概言之如前破法遍中所破诸惑为塞能破之法为通若别途言之于能破观法复起爱着亦名为塞所谓于通起塞此塞湏破于塞得通此通湏护但破塞存通如除膜养珠破贼护将由上破法遍中修之未悟复恐于通起塞于塞无通所以立此通塞一门捡彼破法遍令于塞得通于通无塞故名识通塞也(六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四<a href=\"/remen/jingjin.html\" class=\"keylink\" target=\"_blank\">精进</a>五<a href=\"/remen/chanding.html\" class=\"keylink\" target=\"_blank\">禅定</a>六智慧也烦恼者谓昏烦之法恼乱心神也六蔽者一悭贪二<a href=\"/remen/pojie.html\" class=\"keylink\" target=\"_blank\">破戒</a>三嗔恚四<a href=\"/remen/xiedai.html\" class=\"keylink\" target=\"_blank\">懈怠</a>五散乱六愚痴也除膜养珠者膜谓眼中所翳之膜珠即眼中之睛也)。</p><p>　　【<a href=\"/remen/liudao.html\" class=\"keylink\" target=\"_blank\">六道</a>品调适】道即能通之义品类不同故名道品谓三十七道品而能通至涅盘也调适者调谓调停亦调试也适当也宜也从别言之故有三十七品若从总而言此三十七品不出<a href=\"/remen/jiedinghui.html\" class=\"keylink\" target=\"_blank\">戒定慧</a>即是以戒定慧而调适也若修<a href=\"/remen/sinianchu.html\" class=\"keylink\" target=\"_blank\">四念处</a>能生正勤正勤发如意足如意足生五根五根生五力五力生七觉七觉入八正道是为调停适当也若随人根性于诸道品何者相应可以入理是为调试适宜也当知道品即<a href=\"/remen/sidi.html\" class=\"keylink\" target=\"_blank\">四谛</a>之道谛也今依圆教无作四谛三十七品成于一心三观也于上破法遍及识通塞若不以道品调适何能疾与真法相应故大论云三十七品是行道法修道之人若欲破惑入理必湏此道品调适也(三十七道品者观身不净观受是苦观心<a href=\"/remen/wuchang.html\" class=\"keylink\" target=\"_blank\">无常</a>观法<a href=\"/remen/wuwo.html\" class=\"keylink\" target=\"_blank\">无我</a>是四念处已生恶令永断未生恶令不生已生善令增长未生善令得生是四正勤欲如意足念如意足精进如意足思惟如意足是四如意足信根精进根念根定根慧根是为五根信力精进力念力定力慧力是为五力念觉分择觉分精进觉分喜觉分除觉分定觉分舍觉分是七觉分<a href=\"/remen/zhengjian.html\" class=\"keylink\" target=\"_blank\">正见</a>正思惟正语正业正命正精进<a href=\"/remen/zhengnian.html\" class=\"keylink\" target=\"_blank\">正念</a>正定是八正道以上诸法总为三十七品也)。</p><p>　　【七对治助开】对即对待治即攻治谓行人正修观时忽或邪倒心起障于正行不能前进随所着心湏以相应之法而对破之着心既息则正行可进实理可显如世医治病之术药必对病而用其患冷病者必以热药治之患热病者必以冷药治之患不冷不热者必以温和之药治之药力若效其病即愈病既愈已身即安康今论对治之法亦犹是也而言助开者盖由邪倒之心障蔽正行而使解脱之门不开今修此对治助道之法助于正观之行开彼解脱之门故名对治助开试就六蔽六度言之若人修上道品调适解脱不开而悭贪忽起激动观心于身命财守护保着当用舍施之法而对治之若破戒心起乖违净禁当确持<a href=\"/remen/jielv.html\" class=\"keylink\" target=\"_blank\">戒律</a>而对治之若瞋恚暴怒常生忿恨当用忍辱而对治之若放逸懈怠恣纵闲荡当用精进而对治之若浮掉驰骋散乱不定当用禅定而对治之若沉昏暗塞愚痴迷惑当用智慧而对治之前之六种观法皆名正行六度等法名为助道涅盘经云众生烦恼非一种佛说无量对治门是也。</p><p>　　【八知位次】位即行行所历之地位次即次第谓所历之位高下浅深不相混杂也若修行者不知位次下根障重非惟正助不明却生上慢谓己均佛未得谓得未证谓证故小乘经中四禅比丘谓得四果大乘经中魔为菩萨授记若知位次则无如是之失故湏知位次也(正助者正即所修止观之行助即六度等道之行以助助于正也四禅者即色界第四禅也梵语比丘华言乞士四果者即声闻所证湏陀洹果斯陁含果阿那含果阿罗汉果也授记者圣言说与曰授果与心期曰记也)。</p><p>　　【九安忍】安即不动忍即忍耐谓修观之人初观不思议境至第八知位次或入五品障转慧开神智爽利本不听学能解经论欲释一义辩不可尽或说一两句法或说一两则禅初对一人传诵渐广则外招名利内动宿障宿障纵少名利弥至为众围绕废损自行非惟正行不进障道还兴惟当自勉于名利心安然不动复须忍耐内外荣辱?励其心故名安忍(五品者<a href=\"/remen/suixi.html\" class=\"keylink\" target=\"_blank\">随喜</a>读诵说法兼行六度正行六度也障转者谓惑业之障转成解脱也慧开者谓观理之智开明也一两则犹一两假也宿障者谓宿世过去之业也内外荣辱者谓内心外身之荣辱也)。</p><p>　　【十离法爱】离法爱者谓于中道之法远离爱着之心也盖言修行之人修前九种观法已过内外<a href=\"/remen/erzhang.html\" class=\"keylink\" target=\"_blank\">二障</a>应入初住而不入者由住六根清净之位爱着中道相似之法所以不能进入也此相似位无内外障唯有法爱法爱若断即得发真中道入于初住故名离法爱也第八第九第十三种皆为下根之人修前七种观法不能入理故湏明之所谓下根方具十也(内外障者内即惑业外即名利等皆能障蔽正行故也六根清净者谓眼耳鼻舌身意已离惑业染污之法而获清净功德也相似法者谓于中道之理未能真证而发相似之解也)。</p><p>　　十境(出摩诃止观)</p><p>　　十境一一皆前十乘观法所观之境若论十境生起由观阴入发下九境能所相扶次第出生故成于十若论下之九境互发不定则无复次第当知阴境常自现前若发不发恒得为观下之九境发则皆用十乘观法观之不发不观也(阴入者谓<a href=\"/remen/wuyin.html\" class=\"keylink\" target=\"_blank\">五阴</a>十二入也能所相扶者如初阴境能生烦恼阴为能生烦恼为所生余境展转相生亦然互发者更互发起也如正观病境或发烦恼或发余境余境互发亦然)。</p><p>　　【一阴境】阴覆盖之义即色受想行识五阴也亦名五蕴蕴即积聚之义若言覆盖一切善法此就因得名若言积聚无量生死此就果得名十境以阴居初者有二义一现前二依经现前者谓人受一期果报之身即是五阴五阴重檐常自现前是故初观依经者大品般若云声闻依四念处行道五阴即四念处所观之境又经中凡列法门无不以五阴为首是故初观此且就五阴通总而言若专论所观之境必须于五阴中除却前四的取第五识阴为所观之境也(一期者谓人从生至死也重檐者生死重沓名重人所荷负名檐四念处者观身不净观受是苦观心无常观法无我故云五阴即四念处所观之境除却前四者谓除色受想行也)。</p><p>　　【二烦恼境】昏烦之法恼乱心神又贪瞋等法与心作烦令心得恼故云烦恼谓无始以来积集重惑今因用观观察阴境烦恼即发譬如流水寻常不觉其急若概之以木流即奔迸莫能止遏是时应舍阴境而观烦恼境也。</p><p>　　【三病患境】病起之因虽多不出四大增损致有患生又由观阴惑激动四大致有患生身若染病废修圣道若能观察弥益用心复湏识其病之原由宜以何法治之或<a href=\"/remen/neiguan.html\" class=\"keylink\" target=\"_blank\">内观</a>力或术或医其病若愈圣道可修为是湏观病患境也(四大者地大水大火大风大也谓人揽外四大而成内身四大皮肉筋骨等属地涕唾涎沫等属水暖气属火转动及出入息属风言增损者水增则火损火增则水损风增则地损地增则风损四大不调病即生也阴惑者阴即阴境惑即烦恼境也)。</p><p>　　【四业相境】业即身口所作之业谓修行之人无量劫来所作<a href=\"/remen/shane.html\" class=\"keylink\" target=\"_blank\">善恶</a>诸业或已受报不复更发或未受报于静心中忽然俱发盖善业将受报故发恶业来责报故发于此善恶业相现时勿喜勿怖弥湏用观令业谢行成一心取道为是湏观业相境也(劫梵语具云劫波华言分别时节)。</p><p>　　【五魔事境】魔梵语具云魔罗华言杀者谓能夺人智慧之命故也言魔事者大论云魔以破人善法为事又天魔正以顺生死贪五欲退菩提为事故名魔事此由观前诸境惑虽未破天魔犹恐出其境界而复化度于他失我民属空我宫殿又虑夫得大神通得大智慧必当调伏控制于我我今应预破之坏彼善根故有魔事发也治魔之法有三初观察诃弃如守门人遮恶不进二当从头至足一一谛观身心了不可得魔从何来欲恼何等如恶人入舍处处照捡不令得住三观之不去即当强心抵扞以死为期一心用观合道行成就为是湏观魔事境也(天魔者即欲界第六他化自在天也五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也梵语菩提华言道)。</p><p>　　【六禅定境】禅梵语具云禅那华言静虑谓魔事已过而且真明未显以修观故发过去习诸禅纷现当置魔事用观观之良以禅乐美妙喜生耽味虽免魔害更为定缚如避火堕水无益正行为是湏观禅定境也(过去习即宿习也诸禅者即色界中初禅二禅三禅四禅等禅也)。</p><p>　　【七诸见境】非一曰诸邪解曰见谓推理不当而偏见分明作决定解名为见也此之诸见或因禅发或因闻发因禅发者谓初因心静后观转明见解通彻有如妙悟因闻发者谓听本不多广能晓悟见解分明问答聦辩虽因禅因闻而发既推理不当皆属邪见实非辩悟此等见发即湏用观视之令达正道不为所障为是湏用观诸见境也。</p><p>　　【八慢境】自恃轻他之心名慢谓既伏诸见妄执之心则息无智者谓为涅盘滥叨高位起大轻慢慢心既发废于正行为是湏观慢境也(梵语涅盘华言灭度)。</p><p>　　【九二乘境】谓声闻缘觉以四谛之法而修则能运出生死之苦名之为乘谓见慢之心既因修观而息则先世所习小志因静而生盖小志溺于空寂不能至于大乘究竟之地所谓宁起疥癞野干心勿学声闻缘觉行故二乘境界若发亦湏用观观察毋令生着为是湏观二乘境也(四谛者苦谛集谛灭谛道谛也野干似狐而小形色青黄如狗群行夜鸣如狼)。</p><p>　　【十菩萨境】菩萨梵语具云菩提萨埵华言觉有情天台大师解云用诸佛道成就众生谓由上见慢之心既息或发先世所习若忆本愿则不堕二乘之境而发三教菩萨境界之心今修观者既依大乘圆顿妙教开解立行故藏等三教菩萨境界若发亦湏观察毋令生着为是湏观菩萨境也(三教者藏教通教别教也)。</p><p>　　十如是(出<a href=\"/fojing/miaofalianhuajing/\" class=\"keylink\" target=\"_blank\">法华经</a>玄义)</p><p>　　不异名如无非曰是谓十法界始自地狱终至佛界各具十如是因果之法天台大师依义读文凡有三转一云是相如是性如乃至是报如如名不异即空之义也二云如是相如是性乃至如是报名字施设各各不同即假之义也三云相如是性如是乃至报如是如于中道实相之是即中之义也(十法界者地狱界畜生界饿鬼界修罗界人界天界声闻界缘觉界菩萨界佛界也空假中者离性离相谓之空无法不具谓假非空非假谓之中也)。</p><p>　　【一如是相】相即相貌相以据外览而可别谓始自地狱终至佛界各各相貌不同是名如是相(相据外者谓相在外而可依据也)。</p><p>　　【二如是性】性即性分性以据内自分不改谓始自地狱终至佛界其性各各不同是名如是性。</p><p>　　【三如是体】体即体质谓始自地狱终至佛界俱以色身而为体质是名如是体。</p><p>　　【四如是力】力即力用谓始自地狱终至佛界皆有力用功能是名如是力。</p><p>　　【五如是作】作即造作谓始自地狱终至佛界皆能运为造作是名如是作。</p><p>　　【六如是因】因即习因谓始自地狱终至佛界善恶业因皆由自种而生习续不断是名如是因。</p><p>　　【七如是缘】缘即缘助谓始自地狱终至佛界各有缘起之法助成习因是名如是缘。</p><p>　　【八如是果】果即习果谓始自地狱终至佛界皆由习因习续于前习果克获于后是名如是果。</p><p>　　【九如是报】报即报果谓始自地狱终至佛界皆由习因习果而感其报是名如是报。</p><p>　　【十如是本末究竟等】谓初相为本后报为末此之本末皆同实相一理平等无二是名如是本末究竟等。</p></div>"
},{
    "title": "大明三藏法数卷第二十九",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第二十九　　　　石一</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　十普门(出观音玄义)</p><p>　　普遍也门即能通之义谓菩萨以<a href=\"/remen/yuanrong.html\" class=\"keylink\" target=\"_blank\">圆融</a>中道妙观通入<a href=\"/remen/changzhu.html\" class=\"keylink\" target=\"_blank\">常住</a>实际理地故立此十门也。</p><p>　　【一慈悲普】慈能与乐悲能?苦盖菩萨即于一念之中遍观十界<a href=\"/remen/shane.html\" class=\"keylink\" target=\"_blank\">善恶</a>苦乐而起慈悲与?之想普令<a href=\"/remen/zhongsheng.html\" class=\"keylink\" target=\"_blank\">众生</a>离一切苦得一切乐故名慈悲普(十界者佛界菩萨界缘觉界声闻界天界人界修罗界饿鬼界畜生界<a href=\"/remen/diyu.html\" class=\"keylink\" target=\"_blank\">地狱</a>界也)。</p><p>　　【二弘誓普】弘者广也誓者制也广求胜法制御其心也谓菩萨依<a href=\"/remen/sidi.html\" class=\"keylink\" target=\"_blank\">四谛</a>境发弘誓愿若见苦谛逼迫楚毒之相缘此起誓故言未度者令度若见集谛迷惑系缚甚可哀伤约此起誓故言未解者令解若见清净之道能出<a href=\"/remen/shengsi.html\" class=\"keylink\" target=\"_blank\">生死</a>至安乐地欲示众生行此道故乃言未安者令安若见灭<a href=\"/remen/fannao.html\" class=\"keylink\" target=\"_blank\">烦恼</a>处名为<a href=\"/remen/niepan.html\" class=\"keylink\" target=\"_blank\">涅盘</a>约此起誓故言未得涅盘者令得涅盘故名弘誓普(梵语涅盘华言灭度)。</p><p>　　【三明<a href=\"/remen/xiuxing.html\" class=\"keylink\" target=\"_blank\">修行</a>普】行有五种不同一者圣行谓<a href=\"/remen/jiedinghui.html\" class=\"keylink\" target=\"_blank\">戒定慧</a>二者梵行谓慈悲喜舍三者天行谓证第一义天由理成行故四者婴儿行谓示同三乘七方便人所修之行五者病行谓示为<a href=\"/remen/liudao.html\" class=\"keylink\" target=\"_blank\">六道</a>之身现有三障之相此之次第五行虽菩萨所修而未名为普如涅盘经云复有一行名如来行所谓大乘大般涅盘大乘是圆因涅盘是圆果菩萨能修此之一行故名修行普(慈悲喜舍即四无量心也第一义天者天即天然自然之义谓中道之理无二无别自然而然非造作也一乘者声闻乘缘觉乘菩萨乘也七方便者五停心别相念处揔相念处此三位名外凡暖位顶位忍位世第一位此四位名内凡是七方便位也六道者天道人道修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a>地狱道也三障者<a href=\"/remen/yezhang.html\" class=\"keylink\" target=\"_blank\">业障</a>报障烦恼障也)。</p><p>　　【四断惑普】谓圆教菩萨即观中道正破无明无明既破一切见思尘沙之惑自然先断故名断惑普(见思惑者谓意根对法尘而起分别曰见眼等五根对色等五尘而起贪爱曰思尘沙惑者谓众生见思之惑种类众多如尘若沙也)。</p><p>　　【五入法门普】谓二乘之人若入一法门则不能入二此即历别之行证有阶差今菩萨圆修三谛则无量法门悉入其中故名入法门普(二乘者声闻乘缘觉乘也三谛者<a href=\"/remen/zhendi.html\" class=\"keylink\" target=\"_blank\">真谛</a>俗谛中谛也)。</p><p>　　【六<a href=\"/remen/shentong.html\" class=\"keylink\" target=\"_blank\">神通</a>普】神名天心通名慧性天然之性彻照无碍名为神通谓罗汉天眼见<a href=\"/remen/daqianshijie.html\" class=\"keylink\" target=\"_blank\">大千世界</a>辟支佛见百佛国土小教菩萨见河沙佛土皆是限量之神通圆教菩萨遍见法界而无限极所发六通<a href=\"/remen/zizai.html\" class=\"keylink\" target=\"_blank\">自在</a>变现无有限量故名神通普(罗汉梵语具云阿罗汉华言无学又云无生辟支梵语具云辟支迦罗华言缘觉小教菩萨者即藏通二教菩萨也六通者天眼通天耳通他心通<a href=\"/remen/suming.html\" class=\"keylink\" target=\"_blank\">宿命</a>通身如意通漏尽通也)。</p><p>　　【七方便普】方即方法便即便宜修方便道普化众生也谓二乘及小教菩萨方便化他则止齐其所得未名为普圆教菩萨以真俗二谛为方便照真则以真身益物照俗则以应身赴机资发中道利十界机故名方便普。</p><p>　　【八<a href=\"/remen/shuofa.html\" class=\"keylink\" target=\"_blank\">说法</a>普】谓二乘及小教菩萨不能一时遍答众问未得名普今圆教菩萨一音演法殊方异类皆悉得解故名说法普。</p><p>　　【九<a href=\"/remen/gongyang.html\" class=\"keylink\" target=\"_blank\">供养</a>诸佛普】谓菩萨之所供养非止一佛一国土微尘诸佛能以身命财及一切供具周至十方供养诸佛乃至不可说不可说佛无不供养故名供养诸佛普。</p><p>　　【十成就众生普】谓圆教菩萨饶润成熟一切众生而无限量譬如大雨四方俱下一切卉木<a href=\"/remen/conglin.html\" class=\"keylink\" target=\"_blank\">丛林</a>遍令生长华果悉皆成就故名成就众生普。</p><p>　　双贴释观音普门(出观音玄义)</p><p>　　天台智者大师通释<a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a>一部之外复以<a href=\"/fojing/pumenpin/yuanwen.html\" class=\"keylink\" target=\"_blank\">观世音菩萨普门品</a>世多持诵故别立玄?详释此品品题之中乃约人法等十双一一贴释以观音普门具有此十双之义该括自行化他始因终果之法故历陈之助显其义可谓无余蕴矣(玄即玄义通释品题玄谓幽微难见义则别有所以也?即义?别解品内之文?通也决也谓令经文所诠义理通决而无壅碍也)。</p><p>　　【一人法】人即观世音法即普门观世音者谓此菩萨以中道妙智观于<a href=\"/remen/shijian.html\" class=\"keylink\" target=\"_blank\">世间</a>众生受苦求救之声一时皆令<a href=\"/remen/jietuo.html\" class=\"keylink\" target=\"_blank\">解脱</a>也普门者普遍也门即能通之义谓实相妙理互通遍摄无所障碍也此品具两问答依前问答论观世音人故经云以是<a href=\"/remen/yinyuan1.html\" class=\"keylink\" target=\"_blank\">因缘</a>名观世音依后问答论普门示现种种说法故经云方便之力其事云何以人能秉法故言人法也(前后问答者无尽意初问以何因缘名观世音佛答云若有无量百千万亿众等是也次问云何游此<a href=\"/remen/suoposhijie.html\" class=\"keylink\" target=\"_blank\">娑婆世界</a>等答云若有国皆众生应以<a href=\"/remen/foshen.html\" class=\"keylink\" target=\"_blank\">佛身</a>等是也)。</p><p>　　【二慈悲】慈即爱念谓以爱乐<a href=\"/remen/huanxi.html\" class=\"keylink\" target=\"_blank\">欢喜</a>起大慈心能与他乐也悲即愍伤谓以恻怆怜愍起大悲心能?他苦也今依前问答论观世音大悲?苦百千苦恼皆得解脱也依后问答论普门示现大慈与乐即应以得度而为说法也良由观音之人观于普门之法达于实相之理愍诸众生理具情迷枉受众苦失于本性之乐是以即起慈悲誓?其苦而与其乐故以慈悲次人法而明之也。</p><p>　　【三<a href=\"/remen/fuhui.html\" class=\"keylink\" target=\"_blank\">福慧</a>】福即福德谓<a href=\"/remen/bushi.html\" class=\"keylink\" target=\"_blank\">布施</a>持戒<a href=\"/remen/jingjin.html\" class=\"keylink\" target=\"_blank\">精进</a>忍辱<a href=\"/remen/chanding.html\" class=\"keylink\" target=\"_blank\">禅定</a>五度也慧即<a href=\"/remen/zhihui.html\" class=\"keylink\" target=\"_blank\">智慧</a>谓<a href=\"/remen/banruo.html\" class=\"keylink\" target=\"_blank\">般若</a>一度也五资于慧慧导于五犹目与足不可互阙今观世音智慧<a href=\"/remen/zhuangyan.html\" class=\"keylink\" target=\"_blank\">庄严</a>也普门福德庄严也以智慧庄严则大悲誓满?苦义成以福德庄严则大慈誓满与乐义成故以福慧次慈悲而明之也。</p><p>　　【四真应】真即真实谓真身也应即应现谓应身也真身是体应身是用今观世音中道妙智契于实相之境即是真身普门说法随所应现即是应身若福资于慧显出真身慧导于福显出应用故真应次福慧而明之也。</p><p>　　【五药珠】药即药树珠即如意珠药能愈病喻观世音真身益物以真身冥理理显则三惑皆消珠能雨宝喻普门应身益物以应身对机机感则众善普会故药珠次真应而明之也(如意珠者天上胜宝状如芥粟能出众宝随心降雨也冥理者契合于理也三惑者见思惑尘沙惑无明惑也)。</p><p>　　【六??显】冥即[宴-女+六]密显即显现谓观世音真身被物冥作利益以众生不见不知称之为冥普门应身对机说法显作利益以众生有见有知称之为显故以冥显次药珠而明之也。</p><p>　　【七权实】权即权巧权智也实即真实实智也今观世音随自意以实智照之众生即得冥益普门随他意以权智照之众生即得显益如是冥显获益不同者盖由二智之力权巧无方赴机允当不失其宜故以权实次冥显而明之也(权实二智者权即一切智道种智实即一切种智也)。</p><p>　　【八本迹】本犹根本迹犹足迹譬人所居之处则有行往之迹今观世音不动本际而能实智益物普门曲垂迹化而能权智益物观音既是过去<a href=\"/remen/zhengfa.html\" class=\"keylink\" target=\"_blank\">正法</a>明佛其本已高所作权实之迹则妙故以本迹次权实而明之也。</p><p>　　【九缘了】缘谓缘助了谓晓了即性德本具缘了二因也前之八双从人法至真应是自行次第药珠至本迹是化他次第此乃顺论生起也今挹流寻源逆而推之则真身智慧悲誓及观音之人皆是性德了因种子而显发也应身福德慈誓及普门之法皆是性德缘因种子而显发也自行次第既尔化他次第亦然谓本证实智冥益药树属乎了种迹化权智显益珠王功归缘种故缘了次八双之后而明之也(缘助者以缘资了也本具缘了二因者谓缘了二因一切众生本性元具也若顺性而修了因显至果则成智德缘因显至果则成断德缘了二因皆名种子者种有发生之义谓果上智断二德之显皆从因中缘了二因而发生也)。</p><p>　　【十智断】智能照理断能断惑即果上所显智断二德也智德即般若断德即解脱亦涅盘也前明缘了是却讨因源此明智断是顺论究竟所谓始则起自了因终至<a href=\"/remen/puti.html\" class=\"keylink\" target=\"_blank\">菩提</a>大智始则起自缘因终至涅盘断德若入涅盘众行梵息故居第十也(梵语涅盘华言灭度却讨者却退也谓从果德之中却退推讨因德之源也梵语菩提华言道)。</p><p>　　顺流十心(出摩诃<a href=\"/remen/zhiguan.html\" class=\"keylink\" target=\"_blank\">止观</a>)</p><p>　　顺即随顺流即<a href=\"/remen/liuzhuan.html\" class=\"keylink\" target=\"_blank\">流转</a>谓诸众生因此十心则随顺烦恼流<a href=\"/remen/zhuansheng.html\" class=\"keylink\" target=\"_blank\">转生</a>死故也。</p><p>　　【一无明昏闇】谓诸众生从无始来闇识昏迷无所明了烦恼所醉于一切法妄计人我起诸爱见想计颠倒起贪瞋痴广造诸业是以流转生死也。</p><p>　　【二外加恶友】谓诸众生内具烦恼外值恶友扇动邪法劝惑于我倍加隆盛无由开悟进修善业是以流转生死也。</p><p>　　【三善不<a href=\"/remen/suixi.html\" class=\"keylink\" target=\"_blank\">随喜</a>】谓诸众生内外恶缘既具即内灭<a href=\"/remen/shanxin.html\" class=\"keylink\" target=\"_blank\">善心</a>外灭善事又于他人所作善事不生随喜之心是以流转生死也。</p><p>　　【四三业造罪】谓诸众生恣纵身口意三业起杀盗淫妄贪瞋等过无恶不为是以流转生死也。</p><p>　　【五恶心遍布】谓诸众生虽所造恶事不广而为恶之心遍布一切处所欲以恼害于人是以流转生死也。</p><p>　　【六恶心相续】谓诸众生唯起恶心增长恶事昼夜相续无有间断是以流转生死也。</p><p>　　【七覆讳过失】谓诸众生所作恶行讳忌人知不自发露无悔改心是以流转生死也。</p><p>　　【八不畏恶道】谓诸众生心性险狠不知<a href=\"/remen/jielv.html\" class=\"keylink\" target=\"_blank\">戒律</a>于杀盗淫妄种种恶事无不为之而于恶道恬然不畏是以流转生死也。</p><p>　　【九无惭无愧】谓诸众生愚痴所蔽造诸恶业上不惭天下不愧人虽自隐覆是以流转生死也。</p><p>　　【十拨无<a href=\"/remen/yinguo.html\" class=\"keylink\" target=\"_blank\">因果</a>】谓诸众生不具正信之心但生邪恶之见而于一切善恶因缘<a href=\"/remen/guobao.html\" class=\"keylink\" target=\"_blank\">果报</a>悉皆拨以为无是以流转生死也。</p><p>　　逆流十心(出摩诃止观)</p><p>　　谓修行之人由前顺流十心昏倒造恶积集重累生死浩然而无际畔今欲<a href=\"/remen/chanhui.html\" class=\"keylink\" target=\"_blank\">忏悔</a>应当逆此罪流用十种心翻除恶法也。</p><p>　　【一深信因果】谓修行之人先须正信因果业种虽久终不败亡岂有自作他人受果是以深信善恶果报不生疑惑以此翻破拨无因果之心也。</p><p>　　【二生重惭愧】谓修行之人克责往昔无羞无耻弃舍净业习诸恶行天见我之隐罪是故惭<a href=\"/remen/tianren.html\" class=\"keylink\" target=\"_blank\">天人</a>知我之显过是故愧人以此翻破无惭无愧之心也。</p><p>　　【三生大怖畏】谓修行之人自念人命<a href=\"/remen/wuchang.html\" class=\"keylink\" target=\"_blank\">无常</a>一息不存千载长往幽途绵邈无有资粮<a href=\"/remen/kuhai.html\" class=\"keylink\" target=\"_blank\">苦海</a>悠深那得不怖因是苦切忏悔不惜身命以此翻破不畏恶道之心也。</p><p>　　【四发露忏悔】谓修行之人所有过失不可隐覆即当发露忏悔以此翻破覆讳过失之心也。</p><p>　　【五断相续心】谓修行之人所作恶行既忏悔已即须决断不可更作以此翻破恶念相续之心也。</p><p>　　【六发<a href=\"/remen/putixin.html\" class=\"keylink\" target=\"_blank\">菩提心</a>】梵语菩提华言道谓修行之人往昔专起恶念遍恼一切今则广发兼济之心遍<a href=\"/remen/xukong.html\" class=\"keylink\" target=\"_blank\">虚空</a>界利益于他以此翻破遍布之恶心也。</p><p>　　【七断恶修善】谓修行之人昔因恣纵身口意业造作诸恶不计昼夜今则?励不休断诸恶行修功补过无善不为以此翻破三业造罪之心也。</p><p>　　【八守护正法】谓修行之人昔自灭善见他<a href=\"/remen/xingshan.html\" class=\"keylink\" target=\"_blank\">行善</a>而生嫉妒无随喜心今则守护正法方便增广以此翻破善不随喜之心也。</p><p>　　【九念十方佛】谓修行之人昔亲狎恶友信受其言起诸邪见今则念十方佛有大福慧能救?我以此翻破随顺恶友之心也。</p><p>　　【十观罪性空】谓修行之人从无始来不知诸法本性空寂广造诸恶今则了知贪瞋痴等一切恶行起于<a href=\"/remen/wangnian.html\" class=\"keylink\" target=\"_blank\">妄念</a>妄念起于颠倒颠倒起于人我之见今既了达我心本空罪性无依以此翻破无明昏闇之心也。</p><p>　　理事无碍十门(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　理者一真法界之性也事者一切世间之相也盖真如不守<a href=\"/remen/zixing.html\" class=\"keylink\" target=\"_blank\">自性</a><a href=\"/remen/suiyuan.html\" class=\"keylink\" target=\"_blank\">随缘</a>成一切法故一切法全理而不碍众相之发挥真理全事而不碍一性之明现十<a href=\"/remen/huixiang.html\" class=\"keylink\" target=\"_blank\">回向</a>品云于有为界示<a href=\"/remen/wuweifa.html\" class=\"keylink\" target=\"_blank\">无为法</a>而不灭坏有为之相于无为界示有为法而不分别无为之性理事相望融通无碍互有不同开为十门也。</p><p>　　【一理遍于事门】理遍于事门者谓一真法界之理遍在一切事法也然理无分限事有分限事既即理亦无分限故一一微尘具足真理经云法性遍在一切处一切众生及国土三世悉在无有余亦无形相而可得是也(三世者过去现在未来也)。</p><p>　　【二事遍于理门】事遍于理门者谓理既遍于事而事亦遍于理以有分限之事而具无分限之理故一微尘即遍法界也。</p><p>　　【三依理成事门】依理成事门者谓依于真如之理而成世间之事事无别体全揽理成如波依水全水成波也(水喻理也波喻事也)。</p><p>　　【四事能显理门】事能显理门者谓理无形相即事而明事既依理而成理乃藉事而显如波相尽水体全现也。</p><p>　　【五以理夺事门】以理夺事门者谓事相既虚全体是理故一切事法了不可得般若<a href=\"/fojing/xinjing/yuanwen.html\" class=\"keylink\" target=\"_blank\">心经</a>云是故空中无色无受想行识是也(色受想行识即<a href=\"/remen/wuyin.html\" class=\"keylink\" target=\"_blank\">五阴</a>也)。</p><p>　　【六事能隐理门】事能隐理门者谓真理既随缘而成事相遂令事显而理不现如水成波动显静隐经云法身流转五道名曰众生是也(五道者天道人道饿鬼道畜生道地狱道也)。</p><p>　　【七真理即事门】真理即事门者谓真如理性即是事法非理之外而别有事如水即是波非波之外而别有水般若心经云空即是色是也。</p><p>　　【八事法即理门】事法即理门者谓世间一切事法本无自性皆由因缘会集而有举体即是真性而不出乎事法之外般若心经云色即是空是也。</p><p>　　【九真理非事门】真理非事门者谓事即真理而非是事盖理绝诸相真妄有异即妄之真异于妄故如水湿性则非波之动相也(即妄之真犹云即事之理异于妄故者谓理异于事也)。</p><p>　　【十事法非理门】事法非理门者谓全理之事而非是理盖以事有差别性相异故是以举体全理而事相宛然如波之动相非是水之湿性也。</p><p>　　十门释经(出华严经?)</p><p>　　唐清凉国师将欲解释华严大经故先揔启十种义门列于经前悬谈一经大意使知教法兴起有所自来然<a href=\"/remen/shengren.html\" class=\"keylink\" target=\"_blank\">圣人</a>言不虚发说必有由非大因缘莫宣斯典故第一论教起因缘因缘既兴有所起教不出三藏十二分教故第二论藏教所摄然藏教皆通权实今拣权取实唯圆教[(冰-水+〡)*ㄆ]故第三论义理分齐既知圆义包含广博未审被何<a href=\"/remen/genqi.html\" class=\"keylink\" target=\"_blank\">根器</a>故第四论教所被机虽知正被圆机未知能诠何为教体故第五论教体浅深已知教体该罗未知所宗尊崇何义故第六论宗趣通局既知旨趣冲深未委能诠文言广狭故第七论部类品会既知部类广则无尽略乃百千而亦未知何年传译有何<a href=\"/remen/ganying.html\" class=\"keylink\" target=\"_blank\">感应</a>使宗承有绪故第八论传译感通大旨既陈随文解释先明总目故第九论总释经题总意虽知在文难晓故第十论别解文义故云十门释经也(三藏者<a href=\"/remen/jingzang.html\" class=\"keylink\" target=\"_blank\">经藏</a><a href=\"/remen/lvzang.html\" class=\"keylink\" target=\"_blank\">律藏</a>论藏也百千者十万也此经有十万偈故摄论谓此经名百千经也)。</p><p>　　【一教起因缘】教起因缘者明此经教法兴起之因缘也谓如来出现最初欲说甚深大法即从眉间白毫相中放大光明以清净智眼普观法界一切众生具有如来智慧德相但以<a href=\"/remen/wangxiang.html\" class=\"keylink\" target=\"_blank\">妄想</a>执着不知不见于是称法界性而说此经令诸众生修习圣道永离妄想执着自于身中得见如来广大智慧与佛无异此则开示众生等有佛智因缘而令斯教兴也。</p><p>　　【二藏教所摄】藏即含藏之义谓经律论之三藏各能包含无量义理也教即契经重颂授记讽颂自说因缘譬喻本事本生方广希有论议十二分教也所摄者谓此经与彼三藏十二分教互相摄也若彼摄此于三藏中属经藏摄十二分中属契经方广二分所摄若此摄彼则三藏十二分教皆属此经摄也盖此经一法能含无??法门而况法法圆融重重无尽经云一切法门无尽海同会一法道场中是也(契经者谓长行散说之文也重颂者谓再颂长行之文也授记者谓佛授菩萨作佛之记也讽颂者谓不颂长行而直说偈也自说者谓佛不待他问而自说也因缘者谓有人问故为说是事也譬喻者谓假譬而说也本事者谓说<a href=\"/remen/dizi.html\" class=\"keylink\" target=\"_blank\">弟子</a>前世之事也本生者谓说菩萨所修行之事也方广者谓说正理之广大也希有者谓佛现神力种种等事也论议者谓决择辩论一切法义也)。</p><p>　　【三义理分齐】义即圆教所诠玄妙之义理即法界所显圆融之理谓此经所诠义理正属圆教说一法则诸法皆摄谈一位则诸位咸[(冰-水+〡)*ㄆ]是故尘含法界念摄僧只一切法门同归华严性海也分齐者以圆教所明事事无碍法界及一切尘毛称性圆融所显之理正是此经分齐也(僧只梵语具云阿僧只华言无数)。</p><p>　　【四教所被机】教所被机者谓此圆融具德之教正被一乘圆顿之机诸大菩萨及无信等从??[(冰-水+〡)*ㄆ]摄略有十机令其信解悟入同游华严性海经云我等诸佛护持此法令未来一切菩萨未曾闻者皆悉得闻乃至深入如来境界是也(十机者无信机违真机大实机狭劣机守权机正为机兼为机引为机权为机远为机也)。</p><p>　　【五教体浅深】教体浅深者谓如来说教必有其体若演华严之教则以海印<a href=\"/remen/sanmei.html\" class=\"keylink\" target=\"_blank\">三昧</a>及事事无碍为体今通论一大藏教从浅至深略而明之有十体也(梵语三昧华言正定海印三昧者谓大海澄渟万像皆现如印印物如来智海清净湛然一切众生心念根欲在如来三昧智中犹海现像也十体者音声语言体名句文身体通取四法体通摄所诠体诸法显义体摄境<a href=\"/remen/weixin.html\" class=\"keylink\" target=\"_blank\">唯心</a>体会缘入实体理事无碍体事事无碍体海印炳现体也)。</p><p>　　【六宗趣通局】语之所尚曰宗宗之所归曰趣通者总论一代时教从狭至宽以为十宗局者别局一经也此经揔以因果缘起理实法界不思议为宗故所谈所尚之语不出乎此盖令人寻宗归趣称性起<a href=\"/remen/xiuzheng.html\" class=\"keylink\" target=\"_blank\">修证</a>入法界成<a href=\"/remen/foguo.html\" class=\"keylink\" target=\"_blank\">佛果</a>德若余诸经则说法各异归趣不同也(十宗者我法俱有宗法有我无宗法无去来宗现通假实宗俗妄真实宗诸法但名宗三性空有宗真空绝相宗空有无碍宗圆融具德宗也)。</p><p>　　【七部类品会】部即诸部类即流类谓从此经部内流出别行之经也盖此经教海难思无穷无尽从狭至广略显十类一略本经即今所传之经一部三十九品八十卷文九会所谈四万五千偈其余九类部品会数广略各不同也(十类经者略本经下本经中本经上本经普眼经同说经异说经主伴经眷属经<a href=\"/remen/yuanman.html\" class=\"keylink\" target=\"_blank\">圆满</a>经也九会者一会菩提场二会普光明殿三会忉利天宫四会夜摩天宫五会兜率天宫六会他化天宫七会八会皆在普光明殿九会逝多林也)。</p><p>　　【八传译感通】传译者谓西天传至东土译彼梵语成此华言也盖此经前后凡二译一晋义熙十四年北天竺僧佛度?陀罗于扬州谢司空寺译梵本为三万六千偈成六十卷一唐证圣元年于阗国僧实义难陀于东都佛授记寺再译蒦文兼补诸阙增益九千偈共前四万五千偈成八十卷即今流传者是也感通者佛度?陀罗译经之时感龙王遣一青衣童子每日从池而出以给瓶砚之水实义难陀译经之时感天降<a href=\"/remen/ganlu.html\" class=\"keylink\" target=\"_blank\">甘露</a>徴应良多备载传记也(梵语佛度?陀罗华言觉贤梵语实义难陀华言喜学也)。</p><p>　　【九总释经题】揔释经题者谓揔以妙义解释<a href=\"/fojing/huayanjing/\" class=\"keylink\" target=\"_blank\">大方广佛华严经</a>之题目也盖大方广者所证法也佛华严者能证人也又云大以体性包含方广乃业用周遍佛谓果圆觉满华喻万行披敷严乃饰法成人经谓贯穿常法故一经体用??大方广五周因果皆佛华严斯乃人法双标法喻齐举具体具用有果有因理尽义圆统摄无外为一部之宏纲也(业用者谓佛不思议<a href=\"/remen/gongde.html\" class=\"keylink\" target=\"_blank\">功德</a>之业称体之力用也五周因果者所信因果差别因果平等因果成行因果证入因果也)。</p><p>　　【十别解文义】别解文义者谓既总释经题则当别解经文使妙义之不壅也此经文富义博一文一句包含法界科释难尽略而言之大科三分盖圣人设教必有其渐将说微言先显因由故此经从世主妙严品为序分因缘既彰当机受法故此经从如来现相品至入法界品为正宗分正宗既陈务于<a href=\"/remen/liutong.html\" class=\"keylink\" target=\"_blank\">流通</a>复令末叶传芳法灯永耀故此经从入法界品内尔时文殊师利从善住楼阁出已下为流通分故祖师作?述钞尝释其义焉(梵语文殊师利华言妙德)。</p><p>　　十波罗蜜(出华严经)</p><p>　　梵语波罗蜜华言到<a href=\"/remen/bian.html\" class=\"keylink\" target=\"_blank\">彼岸</a>谓菩萨修此十法化度众生超生死海到涅盘岸也(菩萨梵语具云菩提萨埵华言觉有情梵语涅盘华言灭度)。</p><p>　　【一檀那波罗蜜】梵语檀那华言布施运心普周曰布辍己惠人名施经云菩萨为令众生心满足故内外悉舍而无所着是名檀那波罗蜜(内即内身谓头目身命等外即外财谓金银财物等也)。</p><p>　　【二尸罗波罗蜜】梵语尸罗华言清凉谓离热恼得清凉故亦云防止谓调练三业止过防非好行善道不自放逸也又戒经云菩萨具持众戒而无所着是名尸罗波罗蜜(三业者身业口业意业也)。</p><p>　　【三羼提波罗蜜】梵语羼提华言忍辱他人加恼为辱于辱安受曰忍谓内心能安忍外所辱也经云菩萨悉能忍受一切诸恶于诸众生其心平等无有摇动是名羼提波罗蜜。</p><p>　　【四毗梨耶波罗蜜】梵语毗梨耶华言精进练心于法曰精精心务达名进谓勤修善法心无<a href=\"/remen/xiedai.html\" class=\"keylink\" target=\"_blank\">懈怠</a>也经云菩萨普发众业常修靡懈诸有所作恒不退转是名毗梨耶波罗蜜。</p><p>　　【五禅那波罗蜜】梵语禅那华言静虑谓念虑皆忘安心理境又名智生谓依定生智也经云菩萨于五欲境无所贪着诸次第定悉能成就是名禅那波罗蜜(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也诸次第定者谓于初禅定二禅定三禅定四禅定等次第而入也)。</p><p>　　【六般若波罗蜜】梵语般若华言智慧决定审理名智造心分别名慧谓照了一切诸法皆不可得故能通达无碍也经云菩萨于诸佛所善观诸法得实相印普入一切智门是名般若波罗蜜(实相即一实相也<a href=\"/remen/wuxiang.html\" class=\"keylink\" target=\"_blank\">无相</a>之相名为实相印即印定一切法皆无相故)。</p><p>　　【七方便波罗蜜】方即方法便即便宜谓善巧方便随机利物称适缘宜也经云菩萨<a href=\"/remen/jiaohua.html\" class=\"keylink\" target=\"_blank\">教化</a>众生而不厌倦随其心乐而为现身说法是名方便波罗蜜。</p><p>　　【八愿波罗蜜】愿即誓愿志求满足也谓上求佛道下化众生尽未来际成就<a href=\"/remen/xingyuan.html\" class=\"keylink\" target=\"_blank\">行愿</a>也经云菩萨成就一切众生供养一切诸佛尽未来劫<a href=\"/remen/zhengde.html\" class=\"keylink\" target=\"_blank\">证得</a>如来智慧是名愿波罗蜜(劫梵语具云劫波华言分别时节)。</p><p>　　【九力波罗蜜】力即力用谓行满功成万境无动能善办众事也经云菩萨具深心力无有杂染乃至具加持力令信解领受是名力波罗蜜。</p><p>　　【十智波罗蜜】智即智慧谓决断无惑证法怡神善入佛慧明了无碍也经云菩萨知一切法真实知一切如来力普<a href=\"/remen/juewu.html\" class=\"keylink\" target=\"_blank\">觉悟</a>法界门是名智波罗蜜。</p><p>　　十种智(出华严经)</p><p>　　十种智者即三世诸佛一切种智也如来为令一切菩萨应当修学而自得开解也(菩萨梵语具云菩提萨埵华言觉有情)。</p><p>　　【一三世智】谓于过去现在未来三世之法皆悉通达圆明显了是名三世智。</p><p>　　【二<a href=\"/remen/fofa.html\" class=\"keylink\" target=\"_blank\">佛法</a>智】佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉谓觉法自性善出世间现诸威仪说法度生是名佛法智。</p><p>　　【三法界无碍智】谓知一切众生本具法界之体事理融通性分交彻互不相碍是名法界无碍智(性即理也分谓分限即事也)。</p><p>　　【四法界无边智】谓知众生色心诸法即是法界充遍一切世间无有边际是名法界无边智。</p><p>　　【五充满一切世界智】谓如来从定而起广大妙用遍满世间无不照了是名充满一切世间智。</p><p>　　【六普照一切世间智】谓如来有大智慧光明普能照了无量世界是名普照一切世间智。</p><p>　　【七住持一切世界智】谓如来有大神力住持世界知诸众生机器大小而摄化之是名住持一切世界智。</p><p>　　【八知一切众生智】谓如来知所化一切众生善恶因缘皆悉明了是名知一切众生智。</p><p>　　【九知一切法智】谓如来既知所化众生亦复了知能化者法是名知一切法智。</p><p>　　【十知无边诸佛智】谓如来知无边诸佛出现世间说法教化一切众生之事悉能明了是名知无边诸佛智。</p><p>　　十种智明(出华严经)</p><p>　　智明者智慧明了也谓以十种善巧之智明了通达一切众生境界教化调伏令出生死苦海而成正觉也。</p><p>　　【一知众生业报智明】谓菩萨以善巧智明了达一切众生造诸恶业而受苦报是名知众生业报智明(菩萨梵语具云菩提萨埵华言觉有情)。</p><p>　　【二知一切境界寂灭智明】谓菩萨以善巧智明了达世间一切境界清净寂灭无诸杂染是名知一切境界寂灭智明。</p><p>　　【三知一切所缘唯是一相智明】谓菩萨以善巧智明了知一切众生所缘诸法唯是一实相理皆如金刚不可破坏是名知一切所缘唯是一相智明。</p><p>　　【四能以妙音普闻十方智明】谓菩萨以善巧智明了知众生虽空而能以无量妙音演一切法遍十方界无不闻知是名能以妙音普闻十方智明。</p><p>　　【五普坏染着心智明】谓菩萨以善巧智明普能灭坏一切众生爱欲染着之心是名普坏染着心智明。</p><p>　　【六能以方便受生智明】谓菩萨以善巧智明能于十方世界种种方便示现受生化导有情是名能以方便受生智明。</p><p>　　【七舍离想受境界智明】谓菩萨以善巧智明于一切想念受用境界悉能舍离是名舍离想受境界智明。</p><p>　　【八知一切法无相无性智明】谓菩萨以善巧智明了知世间一切诸法皆悉非相非无相一性无性离诸分别是名知一切法无相无性智明(非相者谓一切法本空也非无相者谓一切法即有也一性无性者谓理不决定虽云一性而无定一之性也)。</p><p>　　【九知众生缘起本无有生智明】谓菩萨以善巧智明了达一切众生受生因缘所起之法悉皆空寂本来无生是名知众生缘起本无有生智明。</p><p>　　【十以无着心济度众生智明】谓菩萨以善巧智明了知一切众生虽皆空寂而恒起无着之心说法教化令其度生死苦海成无上正觉是名以无着心济度众生智明。</p><p>　　十种通(出华严经?)</p><p>　　通即神通也妙用难测曰神自在无壅曰通。</p><p>　　【一他心通】谓世出世间所有诸法若种若类与夫他人所起心念皆悉能知是名他心通。</p><p>　　【二天眼自在清净通】谓天眼离诸垢障清净无碍于所见境而得自在无边世界差别之相若净若染一一种类悉能明见是名天眼自在清净通。</p><p>　　【三宿住智通】宿即过去住即现在谓过去已往之事明了记忆皆随念知如见现在等无有异是名宿住智通。</p><p>　　【四知劫通】劫梵语具云劫波华言分别时节谓无量世界无央数劫非有际限若现在因缘若当来果报称实皆知是名知劫通(央者尽也)。</p><p>　　【五天耳智通】谓十方三世语言音声一时领览悉彻其源明了知闻皆无障碍是名天耳智通。</p><p>　　【六无体性智通】谓以无体性无作功用同理平等悉能普遍故随念即形现有作用不动本处而随所诣广利群生是名无体性智通。</p><p>　　【七善分别言音通】谓一切言辞若美不美若近若远悉能明了是名善分别言音通。</p><p>　　【八色身智通】谓知色即空故能现众色空即色故无色现色了无留碍是名色身智通。</p><p>　　【九一切法智通】法即理事等法谓即事常理故无得物之功即理常事故<a href=\"/remen/wuyuan.html\" class=\"keylink\" target=\"_blank\">无缘</a>起之性寂用无碍体绝去来无法不知是名一切法智通。</p><p>　　【十灭定智通】灭即寂灭也谓若事灭不能即定起用今证理灭故得定散无碍由即事而理故不碍灭即理而事故不碍用起念入念悉无障碍不起寂定现诸威仪是名灭定智通。</p><p>　　十遍处定(出法界次第)</p><p>　　智度论云八背舍为初门八胜处为中行遍一切处为成就谓三种观具足禅体始得成就此定谓之遍一切处者从所观境遍满得名也(八背舍者一内有色相外观色二内无色相外观色三净背舍身作证四虚空处背舍五识处背舍六无所有处背舍七非有想非无想处背舍八灭受想背舍也八胜处者一内有色中<a href=\"/remen/neiguan.html\" class=\"keylink\" target=\"_blank\">内观</a>色少二内有色相外观色多三内无色相外观色少四内无色相外观色多五青胜处六黄胜处七赤胜处八白胜处也)。</p><p>　　【一青遍一切处定】谓于定中还取八背舍八胜处中所见青色使遍一切处皆青故名青遍一切处定。</p><p>　　【二黄遍一切处定】谓于定中还取八背舍八胜处中所见黄色使遍一切处皆黄故名黄遍一切处定。</p><p>　　【三赤遍一切处定】谓于定中还取八背舍八胜处中所见赤色使遍一切处皆赤故名赤遍一切处定。</p><p>　　【四白遍一切处定】谓于定中还取八背舍八胜处中所见白色使遍一切处皆白故名白遍一切处定。</p><p>　　【五地遍一切处定】谓于定中还取八背舍八胜处中所<a href=\"/remen/jiandi.html\" class=\"keylink\" target=\"_blank\">见地</a>色使一切处无不周遍故名地遍一切处定。</p><p>　　【六水遍一切处定】谓于定中还取八背舍八胜处中所见水色使一切处无不周遍故名水遍一切处定。</p><p>　　【七火遍一切处定】谓于定中还取八背舍八胜处中所见欠色使一切处无不周遍故名火遍一切处定。</p><p>　　【八风遍一切处定】谓于定中还取八背舍八胜处中所见风色使一切处无不周遍故名风遍一切处定。</p><p>　　【九空遍一切处定】谓于定中还取八背舍八胜处中所见空色使一切处无不周遍故名空遍一切处定。</p><p>　　【十识遍一切处定】谓于定中还取八背舍八胜处中所见识色使一切处无不周遍故名识遍一切处定。</p><p>　　十种修三昧法(出大集贤护经)</p><p>　　【一摧折我慢】我即我见慢即憍慢谓修行之人当先摧灭我慢之心而于佛法僧<a href=\"/remen/sanbao.html\" class=\"keylink\" target=\"_blank\">三宝</a>及一切众生之前皆起恭敬也。</p><p>　　【二知恩念报】谓修行之人当知天地盖载国王水土父母养育师长训诲皆有恩德于一切时念念不忘以报其恩也。</p><p>　　【三心无嫉妒】谓修行之人摄化有情心无偏倚于他所有名誉财宝如同己有不生嫉恶妒忌之心也。</p><p>　　【四断除疑惑】谓修行之人当以诸佛正知<a href=\"/remen/zhengjian.html\" class=\"keylink\" target=\"_blank\">正见</a>断除疑惑而于善恶诸境皆无障碍也。</p><p>　　【五深信不坏】谓修行之人须发深信之心于佛正法系念思惟坚固持守如金刚不坏也。</p><p>　　【六精勤无倦】谓修行之人当精进勤敏无有倦怠使得成就<a href=\"/remen/daoguo.html\" class=\"keylink\" target=\"_blank\">道果</a>也。</p><p>　　【七常行乞食】谓修行之人当行乞食折我慢心益彼福德设有请者则依时赴之不可更赴别请也。</p><p>　　【八少欲知足】谓修行之人当离尘寡欲不可多求财利而起贪染常自知足调伏诸根以增长善法也。</p><p>　　【九乐无生法忍】无生法即不生不灭之理忍即安忍修行之人于不生灭之法起希乐心安忍不退以期必证乎此也。</p><p>　　【十常念三昧】谓修行之人应当事彼能证三昧法者即作佛想念念于此三昧精勤修习无有退失也。</p><p>　　十种行观一切法(出华严经)</p><p>　　谓华严经十住品内第三修行住中令此位菩萨以十种行观一切法也(十住者<a href=\"/remen/faxin.html\" class=\"keylink\" target=\"_blank\">发心</a>住治地住修行住生贵住方便具足住正心住不退住童真住法王子住灌顶住也菩萨梵语具云菩提萨埵华言觉有情)。</p><p>　　【一观一切法无常】谓此菩萨但观一切诸法念念不停<a href=\"/remen/shana.html\" class=\"keylink\" target=\"_blank\">刹那</a>生灭而未会得法身真常之理是名观一切法无常(梵语刹那华言一念)。</p><p>　　【二观一切法苦】谓此菩萨观<a href=\"/remen/wuyun.html\" class=\"keylink\" target=\"_blank\">五蕴</a>诸法有生有灭皆能逼迫于人而未证得涅盘之乐是名观一切法苦(五蕴者色蕴受蕴想蕴行蕴识蕴也梵语涅盘华言灭度)。</p><p>　　【<a href=\"/remen/sanguan.html\" class=\"keylink\" target=\"_blank\">三观</a>一切法空】谓此菩萨观一切诸法皆悉空寂而未能得真善之法是名观一切法空(真善法者即出世之善法而非世间人天之善也)。</p><p>　　【四观一切法<a href=\"/remen/wuwo.html\" class=\"keylink\" target=\"_blank\">无我</a>】谓此菩萨观一切诸法皆空即能趣入无我之境而未证得八自在之真我是名观一切法无我(八自在者一示一身以为多身二示一尘身满大千界三大身轻举远到四现无量类常居一土五诸根互用六得一切法如无法想七说一偈义经<a href=\"/remen/wuliangjie.html\" class=\"keylink\" target=\"_blank\">无量劫</a>八身遍诸处犹如虚空也)。</p><p>　　【五观一切法无作】谓此菩萨观一切诸法既念念无常于是了知诸法无有造作之相是名观一切法无作。</p><p>　　【六观一切法无味】谓此菩萨观一切诸法既皆是苦即无快乐之味息诸贪爱之念是名观一切法无味。</p><p>　　【七观一切法不如名】谓此菩萨观一切诸法无有实体但有假名是名观一切法不如名。</p><p>　　【八观一切法无处所】谓此菩萨观五蕴法中一一推求我相了不可得故彼五蕴之法亦无处所是名观一切法无处所。</p><p>　　【九观一切法离分别】谓此菩萨观一切诸法了知即空离诸虚妄分别取着之相是名观一切法离分别。</p><p>　　【十观一切法无坚实】谓此菩萨观一切诸法既离分别则知此之诸法悉皆虚妄而不坚实是名观一切法无坚实。</p><p>　　十种忍(出华严指掌)</p><p>　　忍即安忍亦忍可也谓菩萨既断无明之惑证无生理了达诸法本来寂灭是故见色闻声如幻如化不起妄念而分别也然此忍体虽一而随事立名则有十种也。</p><p>　　【一音声忍】音声忍者谓闻佛深教即能晓了忍可而不惊怖也。</p><p>　　【二顺忍】顺忍者谓于理于事悉能随顺谛审忍可而无违逆也。</p><p>　　【三无生忍】无生忍者谓了达诸法本来无生亦无有灭谛审忍可而妄念不起也。</p><p>　　【四如幻忍】如幻忍者谓了达诸法皆从因缘和合而生犹如幻化性本空寂谛审忍可而无执着也。</p><p>　　【五如焰忍】如焰忍者谓了知一切境界悉如阳??无有真实谛审忍可而不执着也。</p><p>　　【六如梦忍】如梦忍者谓了诸妄心皆如梦境无有真实谛审忍可而不执着也。</p><p>　　【七如响忍】如响忍者谓世间一切语言音声皆由因缘和合而成犹如谷响无有真实谛审忍可而不执着也。</p><p>　　【八如影忍】如影忍者谓了达色身由五蕴积聚而成本无实体谛审忍可而不执着也(五蕴者色蕴受蕴想蕴行蕴识蕴也)。</p><p>　　【九如化忍】如化忍者谓世间诸法无而忽有有即还无体非真实谛审忍可而不执着也。</p><p>　　【十如空忍】如空忍者谓了达世间出世间种种诸法悉如虚空无有色相谛审忍可而不执着也。</p><p>　　十种不思议法(出菩萨藏正法经)</p><p>　　思即心思议即口议谓十种法皆不可心思口议也。</p><p>　　【一最胜身相不思议】谓如来身相最胜清净积集无量福智严具一切胜妙功德如大圆镜现众色像如虚空界普摄一切令诸众生超越分别离诸疑悔信解清净发希有想故名最胜身相不思议。</p><p>　　【二妙好音声不思议】谓如来于众会之中所出音声随宜说法皆为调伏一切众生作诸善利令其各得解了咸生爱乐心意适悦如狮子吼具足最胜故名妙好音声不思议。</p><p>　　【三最上大智不思议】谓如来以最上大智无碍知见说一切法令彼众生信解清净发希有想故名最上大智不思议。</p><p>　　【四微妙光明不思议】谓如来所有光明广大微妙遍照十方世界超出诸天光曜令一切世界众生见光明者信解清净超越分别离诸疑悔身心喜悦发希有想故名微妙光明不思议(十方者四方四维上下也)。</p><p>　　【五圆满戒定不思议】谓如来身口意业悉皆清净大寂灭定常自安住圆成满足令诸众生发希有想亦能清净三业修诸禅定即得最上波罗蜜多故名圆满戒定不思议(三业即身业口业意业也梵语波罗蜜多华言到彼岸)。</p><p>　　【六广大神足不思议】谓如来神通具足于诸众中最为第一若目连若声闻若菩萨所有神力皆无与如来等者故名广大神足不思议(目连梵语具云目犍连华言采菽氏<a href=\"/remen/fodizi.html\" class=\"keylink\" target=\"_blank\">佛弟子</a>中之最神通者也)。</p><p>　　【七如来智力不思议】谓如来具足最胜智慧之力于天人世间作狮子吼转妙法轮所有一切天人魔梵悉不能与如来等者令一切众生如实了知超越分别离诸疑惑故名如来智力不思议(魔梵者魔即魔王梵即梵天也)。</p><p>　　【八无所畏不思议】谓如来成无上正觉具无上胜智于诸众中作狮子吼转妙法轮得大自在故名<a href=\"/remen/wuwei.html\" class=\"keylink\" target=\"_blank\">无畏</a>不思议。</p><p>　　【九大悲心不思议】谓如来不舍一切众生心常悲愍无有限量而诸众生于无住法中不能了知如来即运大悲之心令其悉得觉了信解清净生希有想故名大悲心不思议。</p><p>　　【十不共法不思议】谓如来具足一切功德智慧于大众中作狮子吼转妙法轮诸沙门<a href=\"/remen/poluomen.html\" class=\"keylink\" target=\"_blank\">婆罗门</a>天人魔梵悉不能转令诸众生超越分别离诸疑惑信解清净发希有想故名不共法不思议(梵语沙门华言勤息梵语婆罗门华言净行)。</p><p>　　十无尽句(出华严经?)</p><p>　　华严经十地品中说初欢喜地菩萨发广大<a href=\"/remen/rufa.html\" class=\"keylink\" target=\"_blank\">如法</a>界之愿以十无尽而得成就若此十句乃有尽者我愿有尽以此十句而无尽故我之大愿亦无有尽是名十无尽句也。</p><p>　　【一众生界无尽】谓诸众生皆依世界而住其中众生无有尽故是名众生界无尽。</p><p>　　【二世界无尽】谓一切世界皆依虚空而住其中世界无有尽故是名世界无尽。</p><p>　　【三虚空界无尽】谓十方一切虚空遍至一切色非色处皆有是空无有穷尽是名虚空界无尽。</p><p>　　【四法界无尽】谓一真法界体性无尽称此体故说无量法化诸有情安置涅盘亦无有尽是名法界无尽(一真法界即一真实之理也)。</p><p>　　【五涅盘界无尽】梵语涅盘华言灭度谓如来度生既毕入涅盘界入而复出出而复入无穷无尽是名涅盘界无尽。</p><p>　　【六佛出现界无尽】谓如来出现度生说法巧妙方便神通智慧无有尽故是名佛出现界无尽。</p><p>　　【七如来智界无尽】谓如来智慧能知自心所缘法界无有尽故是名如来智界无尽。</p><p>　　【八心所缘无尽】谓如来心之所缘即是智慧所照之境无有尽故是名心所缘无尽。</p><p>　　【九佛智所入境界无尽】谓佛之智即是真性了了常知能入无尽境界是名佛智所入境界无尽。</p><p>　　【十世间转法转智转无尽】世间转者谓展转摄前众生界世界虚空界也法转者谓展转摄前法界涅盘界佛出现界也智转者谓展转摄前如来智界心所缘佛智所入境界也盖此三转皆言无尽者以世法智之三种展转含摄无有穷尽是名世间转法转智转无尽。</p><p>　　十种因(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一随说因】谓于欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>一切惑业系缚之法及不系缚之法随所见闻觉知起诸言说是名随说因(不系缚法者即出世之道法也)。</p><p>　　【二观待因】待即对待之义谓诸有情欲求<a href=\"/remen/sanjie.html\" class=\"keylink\" target=\"_blank\">三界</a>有系缚之乐及出世间不系缚之乐于彼诸缘或为求得或为受用观彼对此是名观待因。</p><p>　　【三牵引因】谓由净不净业熏习三界善恶诸行于可爱不可爱趣中牵引可爱不可爱之自体是名牵引因(趣即六趣言可爱不可爱者谓于六趣之中天人二趣可爱修罗饿鬼畜生地狱四趣不可爱也自体即行业之自体也)。</p><p>　　【四生起因】谓三界可爱不可爱一切惑业系缚之法各从自种而生爱即能润种即所润由此所润先所牵引可爱不可爱之自体遂得生起是名生起因。</p><p>　　【五摄受因】谓三界惑业系缚之法及不系缚之法悉依真实之见之所摄受是名摄受因。</p><p>　　【六引发因】谓欲界系缚善法能引欲界系缚诸胜善法也又能引色界无色界系缚及不系缚善法乃至无色界系缚善法能引无色界诸胜善法及不系缚善法等是名引发因。</p><p>　　【七定异因】谓三界系缚诸法及不系缚法自性功能有差别故是名定异因。</p><p>　　【八同事因】谓由自性功能和合而生三界系缚之法及不系缚法亦得成办和合是名同事因。</p><p>　　【九相违因】谓三界系缚之法及不系缚法将得生时若障碍现前便不得生是名相违因。</p><p>　　【十不相违因】谓三界系缚之法及不系缚法将得生时若无障碍现前即便得生是名不相违因。</p><p>　　十想(出大智度论)</p><p>　　【一无常想】想即观想谓观诸众生及诸世界一切有为之法迁流代谢皆悉无常作是想者智慧相应得断生灭是名无常想。</p><p>　　【二苦想】谓观五阴之身一切有为之法常为诸苦之所逼迫作是想者智慧相应得灭众苦是名苦想(五阴者色阴受阴想阴行阴识阴也)。</p><p>　　【三无我想】谓观一切诸法毕竟空寂皆无有我作是想者智慧相应得灭我想是名无我想。</p><p>　　【四食不净想】谓观诸饮食皆从不净因缘而生如肉从精血水道所生实为脓虫住处又如酥乳及酪血所变成与烂脓无异厨人汗垢种种不洁作是想者智慧相应断不净食是名食不净想。</p><p>　　【五世间不可乐想】谓观世间一切色欲滋味车乘服饰宫室园苑皆是恶事心生厌离不可乐着作是想者智慧相应得断贪乐是名世间不可乐想。</p><p>　　【六死想】谓观此身念念无常刹那生灭迁谢不停作是想者智慧相应得灭死相是名死想(梵语刹那华言一念)。</p><p>　　【七不净想】谓观此身从烦恼业种为因父母不净为缘和合成就内有三十六物外则九窍常流皆悉不净作是想者智慧相应远尘离垢是名不净想(三十六物者谓发毛??齿眵泪涎唾屎尿垢汗皮肤血肉筋脉骨髓肪膏脑膜肝胆肠胃脾肾心肺生藏熟藏赤痰白痰也九窍者两眼两耳鼻口大便小便也)。</p><p>　　【八断想】谓观有余涅盘之相断诸结使得无漏道作是想者智慧相应得断三毒是名断想(梵语涅盘华言灭度有余涅盘者谓二乘之人虽断见思之惑尚余色身未灭也结即结缚使即驱使谓烦恼之缚驱使众生入生死海也无漏者谓不漏落生死也三毒者贪毒瞋毒痴毒也)。</p><p>　　【九离想】谓观涅盘之相远离烦恼离结使缚作是想者智慧相应得离爱欲是名离想。</p><p>　　【十尽想】谓观无余涅盘之相灭一切苦尽诸结使一切烦恼不复更生作是想者智慧相应得尽诸漏是名尽想(无余涅盘者谓二乘人烦恼断尽色身亦灭而无余也)。</p></div>"
},{
    "title": "大明三藏法数卷第三十",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第三十　　　　　石二</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　十门叙密咒<a href=\"/remen/gongde.html\" class=\"keylink\" target=\"_blank\">功德</a>深广(出显密圆通<a href=\"/remen/chengfo.html\" class=\"keylink\" target=\"_blank\">成佛</a>心要集)</p><p>　　【一护持国王安乐人民门】宝星陀罗尼经云一切国土中所有陀罗尼流行之地令其人王常得拥护势力<a href=\"/remen/zizai.html\" class=\"keylink\" target=\"_blank\">自在</a>亦能拥护王之政教一切不祥之事皆悉断灭复令财谷丰饶人民安乐也(梵语陀罗尼华言咒咒即愿也亦云总特即<a href=\"/remen/zhenyan.html\" class=\"keylink\" target=\"_blank\">真言</a>也)。</p><p>　　【二能灭罪障远离鬼神门】<a href=\"/remen/puti.html\" class=\"keylink\" target=\"_blank\">菩提</a>场<a href=\"/remen/zhuangyan.html\" class=\"keylink\" target=\"_blank\">庄严</a>陀罗尼等经云若书写陀罗尼置佛像中塔中杵中或书在幢上??素竹帛等上有<a href=\"/remen/zhongsheng.html\" class=\"keylink\" target=\"_blank\">众生</a>得睹视者或身手触者或顶戴之者乃至书于钟鼓铃铎之上有闻声者纵有五无间罪悉皆灭??鬼神天魔悉皆驰散无能侵害也(五无间者一趣果无间二受苦无间三时无间四命无间五形无间也)。</p><p>　　【三除身心病增长<a href=\"/remen/fuhui.html\" class=\"keylink\" target=\"_blank\">福慧</a>门】圣六字陀罗尼等经云行人持诵陀罗尼能除种种身心病苦及一切贪嗔痴心自然消灭凡所出言人皆信受一切经论并<a href=\"/remen/shijian.html\" class=\"keylink\" target=\"_blank\">世间</a>典籍自然通晓纵其自身不作福业十方如来所有功德悉与此人增长一切福慧也。</p><p>　　【四凡所求事皆不思议门】观自在<a href=\"/remen/yigui.html\" class=\"keylink\" target=\"_blank\">仪轨</a>等经皆说行人欲求所愿成就时用四种物一者弓箭及数珠<a href=\"/remen/jiasha.html\" class=\"keylink\" target=\"_blank\">袈裟</a>等二者雌黄等种种药物三者河岸上土作狮子孔雀等禽兽之形四者或塑画雕刻佛菩萨明王等像置千坛中<a href=\"/remen/rufa.html\" class=\"keylink\" target=\"_blank\">如法</a>诵咒若得火焰出时或手执或涂身等即得飞腾<a href=\"/remen/xukong.html\" class=\"keylink\" target=\"_blank\">虚空</a>游诸世界<a href=\"/remen/gongyang.html\" class=\"keylink\" target=\"_blank\">供养</a>诸佛随心所乐悉皆成就不可思议也。</p><p>　　【五利乐有情救脱幽灵门】大宝楼阁等经皆说若有众生得见持咒人身者或闻语音者或影中过者??灭十恶五逆之罪来世生诸佛国又无垢净光等经皆说若人广造恶业死堕三涂得持咒人称亡人名字专心诵尊胜随求等咒亡者即离恶趣生于天上也(十恶者一<a href=\"/remen/shasheng.html\" class=\"keylink\" target=\"_blank\">杀生</a>二偷盗三邪[淫-壬+(工/山)]四<a href=\"/remen/wangyu.html\" class=\"keylink\" target=\"_blank\">妄语</a>五两舌六恶口七绮语八贪欲九嗔恚十邪见也五逆者弑父弑母弑阿罗汉破和合僧出<a href=\"/remen/foshen.html\" class=\"keylink\" target=\"_blank\">佛身</a>血也三涂者刀涂血涂火涂也)。</p><p>　　【六是诸佛母教行本源门】楼阁经云真言是诸佛之母成佛种子若无真言终不能成无上正觉又三藏教??从陀罗尼所出又仪轨经云唵字即是<a href=\"/remen/wuxiang.html\" class=\"keylink\" target=\"_blank\">无相</a>法界无相法界全是真言是知真言总含万行即三藏之本源也(三藏教者即<a href=\"/remen/jingzang.html\" class=\"keylink\" target=\"_blank\">经藏</a><a href=\"/remen/lvzang.html\" class=\"keylink\" target=\"_blank\">律藏</a>论藏也)。</p><p>　　【七<a href=\"/remen/sizhong.html\" class=\"keylink\" target=\"_blank\">四众</a>易修金刚守护门】谓一切四众行住坐卧四威仪中易于诵习不假备通教典所以曼茶罗?云念如来之神咒心心暗契如来心讽菩萨之密言愿愿冥符菩萨愿何<a href=\"/remen/shengsi.html\" class=\"keylink\" target=\"_blank\">生死</a>之不逃何<a href=\"/remen/niepan.html\" class=\"keylink\" target=\"_blank\">涅盘</a>而不得又大悲心陀罗尼经云诵持陀罗尼者是<a href=\"/remen/wuwei.html\" class=\"keylink\" target=\"_blank\">无畏</a>藏善神龙王金刚密迹常随卫护不离其侧也(四众者<a href=\"/remen/biqiu.html\" class=\"keylink\" target=\"_blank\">比丘</a><a href=\"/remen/biqiuni.html\" class=\"keylink\" target=\"_blank\">比丘尼</a>优婆塞优婆夷也)。</p><p>　　【八令凡同佛如来归命门】大悲心陀罗尼经云诵持陀罗尼者口中所出言音若善若恶一切天龙闻者皆是清净法音又偈云譬如灵[舟-(白-日)]药点铁成金宝诵持陀罗尼变凡作贤圣又佛顶偈云十方世界诸如来护念归念<a href=\"/remen/shouchi.html\" class=\"keylink\" target=\"_blank\">受持</a>者是也。</p><p>　　【九具自他力现成菩提门】十住论云一自力门谓修<a href=\"/remen/liudu.html\" class=\"keylink\" target=\"_blank\">六度</a>万行等如人陆地步行千里其到则迟二他力门谓<a href=\"/remen/nianfo.html\" class=\"keylink\" target=\"_blank\">念佛</a>等如人水路舡行千里其到则疾今真言中密具自他二力又诸经中说真言<a href=\"/remen/xingzhe.html\" class=\"keylink\" target=\"_blank\">行者</a>现世能成无上菩提故楼阁经云我于无量百千劫虽行苦行犹不得菩提由才闻陀罗尼故加行相应便成正觉是也(六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四<a href=\"/remen/jingjin.html\" class=\"keylink\" target=\"_blank\">精进</a>五<a href=\"/remen/chanding.html\" class=\"keylink\" target=\"_blank\">禅定</a>六<a href=\"/remen/zhihui.html\" class=\"keylink\" target=\"_blank\">智慧</a>也)。</p><p>　　【十诸佛如来尚乃求学门】大乘庄严宝王经云诸佛亦求神咒何况凡夫而不持诵耶。</p><p>　　十无尽藏(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>)</p><p>　　藏者含摄也此之十藏乃功德林菩萨于华严会上为诸菩萨演说欲令其普入一切<a href=\"/remen/fofa.html\" class=\"keylink\" target=\"_blank\">佛法</a>之门成就无上菩提<a href=\"/remen/154932.html\" class=\"keylink\" target=\"_blank\">饶益</a>一切众生以其各能含摄无尽法海故皆名为无尽藏也(菩萨梵语具云菩提萨埵华言觉有情梵语菩提华言道)。</p><p>　　【一信藏】谓菩萨净信坚固解诸法空心不退<a href=\"/remen/zhuansheng.html\" class=\"keylink\" target=\"_blank\">转生</a>如来家增长信解闻持一切佛法为众生说皆令信解是名信藏。</p><p>　　【二戒藏】谓菩萨奉持三世诸佛无尽净戒具足<a href=\"/remen/yuanman.html\" class=\"keylink\" target=\"_blank\">圆满</a>无所毁犯念诸众生颠倒<a href=\"/remen/pojie.html\" class=\"keylink\" target=\"_blank\">破戒</a>我成菩提说真实法令离颠倒同得此戒是名戒藏(三世者过去现在未来也)。</p><p>　　【三惭藏】谓菩萨忆念过去不知惭天于诸眷属备造众恶令为诸佛所知而生于惭是故发露<a href=\"/remen/chanhui.html\" class=\"keylink\" target=\"_blank\">忏悔</a><a href=\"/remen/xiuxing.html\" class=\"keylink\" target=\"_blank\">修行</a>梵行<a href=\"/remen/zhengde.html\" class=\"keylink\" target=\"_blank\">证得</a>菩提为诸众生说真实法令修于惭是名惭藏。</p><p>　　【四愧藏】谓菩萨自愧往昔及诸众生于五欲境具行恶法感垢秽身今为诸佛所知而生于愧是故发露忏悔修行梵行速成菩提为诸众生说真实法令修于愧是名愧藏(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【五闻藏】谓菩萨闻世间出世间一切诸法故于诸佛菩萨缘觉声闻出现入灭皆悉能知念诸众生无有多闻不能了知此一切法我当持多闻藏证得菩提为众生说是名闻藏(世间法即<a href=\"/remen/sanjie.html\" class=\"keylink\" target=\"_blank\">三界</a>中之法出世间法即诸佛圣贤之法也)。</p><p>　　【六施藏】谓菩萨禀性仁慈常行十施无有一念悔恨之心亦不求于<a href=\"/remen/guobao.html\" class=\"keylink\" target=\"_blank\">果报</a>但为利益法界众生是名施藏(十施者分减施竭尽施内施外施内外施一切施过去施未来施现在施究竟施也)。</p><p>　　【七慧藏】谓菩萨智慧具足了知世间出世间一切诸法皆从业报诸行<a href=\"/remen/yinyuan1.html\" class=\"keylink\" target=\"_blank\">因缘</a>所造悉是虚假无有坚固欲令众生知其实性广为宣说是名慧藏。</p><p>　　【八念藏】谓菩萨舍离痴惑得具足念能忆知一生乃至无量百千生成住坏空一劫乃至无数劫一切诸佛出世各说诸佛名号授记修多罗等十二分经及众会根性等??能记忆是名念藏(成住坏空者即四中劫之名合此四中劫为一大劫劫梵语具云劫波华言分别时节梵语愿多罗华言契经十二分经者一契经二重颂三讽颂四因缘五本事六本生七希有八譬喻九论议十自说十一方广十二授记也)。</p><p>　　【九持藏】谓菩萨具大威力于诸佛所说修多罗法文句义理一生受持乃至无数生受持及诸佛名号劫数授记修多罗等无量无??皆能受持无有忘失是名持藏。</p><p>　　【十辩藏】谓菩萨具大辩才广为众生演说诸法或说一品法乃至无数品法或一日说乃至无数劫说劫数可??一文一句义理难??随众生根皆令满足是名辩藏。</p><p>　　大乘十喻(出法界次第)</p><p>　　【一如幻喻】谓如幻师幻作种种诸物及男女等相体虽无实然有幻色可见一切诸法亦复如是无明幻作迷心不了妄执为实修空观者于诸幻法心无所着皆悉空寂故说如幻(空观者谓观一切法皆空也)。</p><p>　　【二如焰喻】谓无智之人初见阳焰妄以为水诸<a href=\"/remen/fannao.html\" class=\"keylink\" target=\"_blank\">烦恼</a>法亦复如是无智不了于结使中妄计我相智者了知虚诳不实皆是<a href=\"/remen/wangxiang.html\" class=\"keylink\" target=\"_blank\">妄想</a>故说如焰(结使者即烦恼也谓因烦恼缠缚驱使众生入于生死也)。</p><p>　　【三如水中月喻】谓月在虚空影现于水诸愚小儿见水中月<a href=\"/remen/huanxi.html\" class=\"keylink\" target=\"_blank\">欢喜</a>欲取智人见之则笑以喻无智之人于<a href=\"/remen/wuyin.html\" class=\"keylink\" target=\"_blank\">五阴</a>中妄起我我所见执为实有于苦法中而生欢喜然得道智人愍之而笑故说如水中月(五阴者色阴受阴想阴行阴识阴也我者谓于五阴中强立主宰妄执为我也我所者即五阴之身等也)。</p><p>　　【四如虚空喻】谓虚空但有其名而无实体愚人不了执之为实一切诸法亦复如是空无所有若无智之人于虚妄中计为实有起彼<a href=\"/remen/wozhi.html\" class=\"keylink\" target=\"_blank\">我执</a>修空观者了一切法皆无所有故说如虚空。</p><p>　　【五如响喻】谓深山幽谷及空舍中若语声若击物声随声相应而有响生愚人不了以为实有一切音声语言亦复如是若有智之人了知语音无实心不生着故说如响。</p><p>　　【六如干城喻】干城即乾闼婆城梵语乾闼婆华言香阴谓日初出时见城门楼橹宫殿行人出入日高渐灭但可眼见而无实有一切诸法亦复如是若智者则能了知诸法悉皆虚假不生执着故说如干城。</p><p>　　【七如梦喻】谓人梦中本无实事妄执为实觉还自笑一切诸法亦复如是一切结使烦恼皆是虚妄而人不了执之为实若得道<a href=\"/remen/juewu.html\" class=\"keylink\" target=\"_blank\">觉悟</a>乃知虚妄亦复自笑故说如梦。</p><p>　　【八如影喻】谓影但可见而不可捉一切诸法亦复如是如眼耳等诸根虽有见闻觉知求其实体即不可得故说如影。</p><p>　　【九如镜中像喻】谓镜中之像非镜作非面作非镜面和合而作亦非无因缘作虽非实有然亦可见故无智不了执之为实而生分别一切诸法亦复如是从因缘生无有实体但有名字而起分别诳惑凡夫生诸烦恼若有智之人虽复见闻了知无实而不执着故说如镜中像。</p><p>　　【十如化喻】谓若诸天仙得<a href=\"/remen/shentong.html\" class=\"keylink\" target=\"_blank\">神通</a>者变化诸物虽有男女等相而无生老病死苦乐之实一切诸法亦复如是无有生灭如化而成亦无有实如人之生但从先世之因而有今世之身悉皆虚假何实之有故说如化。</p><p>　　性虚空十义(出宗镜录)</p><p>　　谓真如性体广博无量犹若虚空有斯十义也。</p><p>　　【一无障碍义】无障碍者谓真如性体于一切诸法<a href=\"/remen/yuanrong.html\" class=\"keylink\" target=\"_blank\">圆融</a>通达悉无障碍也。</p><p>　　【二周遍义】周遍者谓真如性体于一切处无不周遍也。</p><p>　　【三平等义】平等者谓真如性体于一切法等无有异也。</p><p>　　【四广大义】广大者谓真如性体广而无边大而无外也。</p><p>　　【五无相义】无相者谓真如性体圆明寂绝离诸色相也。</p><p>　　【六清净义】清净者谓真如性体湛然莹彻无所染污也。</p><p>　　【七不动义】不动者谓真如性体圆常凝静不迁不变也。</p><p>　　【八有空义】有空者谓真如性体本来空寂能灭一切有为之法也。</p><p>　　【九空空义】空空者谓真如性体本来空寂于诸空相亦不可得也。</p><p>　　【十无得义】无得者谓真如性体诸佛众生本来具足虽有能证之智而所证之理体元寂绝亦不可得也。</p><p>　　水喻真心有十义(出宗镜录)</p><p>　　【一水体澄清】谓众生真如之心<a href=\"/remen/zixing.html\" class=\"keylink\" target=\"_blank\">自性</a>清净圆湛明彻本来无染犹水之澄清也。</p><p>　　【二得泥成浊】谓众生真如之心性虽清净而为无明之所染污觉成不觉犹水本清净得泥成浊也(无明者无所明了也)。</p><p>　　【三虽浊不失净性】谓众生真如之心虽为无明所染而清净本然之性初不变异犹水虽浊而其净性则不失也。</p><p>　　【四泥澄净现】谓众生真如之心为无明所覆其体昏昧若能除去无明之惑则本然清净之性自然澄现犹水之浊澄去其泥则净体现矣。</p><p>　　【五遇冷成冰而有硬用】谓众生真如之心与无明合则能随诸染缘变造九界之法而成本识之用犹水之遇冷成冰而有坚硬用也(九界者菩萨界缘觉界声闻界天界人界修罗界饿鬼界畜生界<a href=\"/remen/diyu.html\" class=\"keylink\" target=\"_blank\">地狱</a>界也本识即第<a href=\"/remen/bashi.html\" class=\"keylink\" target=\"_blank\">八识</a>也)。</p><p>　　【六虽成硬用不失濡性】谓众生真如之心虽随无明之缘起诸染用然即事恒真其不变之性未始不存犹水虽成坚硬之用而其濡性未尝有失也。</p><p>　　【七暖融成濡】谓众生真如之心虽随无明之缘而起染用然无明若??则本识还净犹水之成冰遇暖而融濡性自成也。</p><p>　　【八随风波动不改静性】谓众生真如之心随无明风而波浪起灭然其不生不灭之性则自然不变犹水之随风波动而静性不改也。</p><p>　　【九高下流注不动自性】谓众生真如之心<a href=\"/remen/suiyuan.html\" class=\"keylink\" target=\"_blank\">随缘</a>流注而性常湛然不动犹水随地高下排引流注而不动自性也。</p><p>　　【十随器方圆不失自性】谓众生真如之心普遍诸有为法而自性不失犹水之随器方圆而不失自性也。</p><p>　　海印<a href=\"/remen/sanmei.html\" class=\"keylink\" target=\"_blank\">三昧</a>有十义(出宗镜录)</p><p>　　海印是喻梵语三昧华言正定从喻立称故名海印三昧谓大海澄渟湛然不动万象皆现如印印物如来智海清净湛然一切众生心念根欲悉在如来三昧智中犹海现像也。</p><p>　　【一<a href=\"/remen/wuxin.html\" class=\"keylink\" target=\"_blank\">无心</a>能现】谓如来三昧法性平等离诸名相不加功用而能显现一切诸相是名无心能现。</p><p>　　【二现无所现】谓如来三昧随众生心现种种相如光如影了不可得是名现无所现。</p><p>　　【三能现所现非一】谓如来三昧能现之智与所现之境一念圆融十方普应是名能现所现非一。</p><p>　　【四能现所现非异】谓如来三昧能现之智所现之境虽十方普应不同莫不本乎一念是名能现所现非异。</p><p>　　【五无去来】谓如来三昧万法现于自心彼亦不来身相遍于法界我亦不去是名无去来。</p><p>　　【六广大】谓如来三昧普遍包容无法不备众生世界不离一心是名广大。</p><p>　　【七普现】谓如来三昧一切世界于一心中不简巨细皆悉能现是名普现。</p><p>　　【八顿现】谓如来三昧一切世界当念即现无前无后色相宛然是名顿现。</p><p>　　【九常现】谓如来三昧于诸<a href=\"/remen/faxiang.html\" class=\"keylink\" target=\"_blank\">法相</a>无有不现之时非如明镜像对则现不对则不能现是名常现。</p><p>　　【十非现现】谓如来三昧寂然不动为众生故于非应中随感而应犹如明镜无心现物而像对即现是名非现现。</p><p>　　十法界(出<a href=\"/remen/fozu.html\" class=\"keylink\" target=\"_blank\">佛祖</a>统纪)</p><p>　　法界者诸佛众生之本体也然四圣六凡感报界分不同故有十法界焉(四圣者佛菩萨缘觉声闻也六凡者<a href=\"/remen/tianren.html\" class=\"keylink\" target=\"_blank\">天人</a>阿修罗饿鬼畜生地狱也)。</p><p>　　【一佛法界】佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉觉具三义一者<a href=\"/remen/zijue.html\" class=\"keylink\" target=\"_blank\">自觉</a>谓悟性真常了惑虚妄二者觉他谓运<a href=\"/remen/wuyuan.html\" class=\"keylink\" target=\"_blank\">无缘</a>慈度有情众三者觉行圆满谓万行具足为三界师是名佛法界(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【二菩萨法界】菩萨梵语具云菩提萨埵华言觉有情谓自行成就而能觉悟一切众生是名菩萨法界。</p><p>　　【三缘觉法界】缘觉者谓禀<a href=\"/\" class=\"keylink\" target=\"_blank\">佛教</a>法观<a href=\"/remen/shieryinyuan.html\" class=\"keylink\" target=\"_blank\">十二因缘</a>觉悟真空之理是名缘觉法界(十二因缘者一无明二行三识四名色五六入六触七受八爱九取十有十一生十二老死也)。</p><p>　　【四声闻法界】声闻者谓闻佛声教依<a href=\"/remen/sidi.html\" class=\"keylink\" target=\"_blank\">四谛</a>法而<a href=\"/remen/xiuzheng.html\" class=\"keylink\" target=\"_blank\">修证</a>真空是名声闻法界(四谛者苦谛集谛灭谛道谛也)。</p><p>　　【五天法界】天者天然自然乐胜身胜清净光明世间无比三界共有二十八天因修上品十善兼修禅定感报而生是名天法界(二十八天者欲界有六天四天王天忉利天夜摩天兜率天化乐天他化自在天也色界有十八天初禅有三天梵众天梵辅天大梵天二禅有三天少光天无量光天光音天三禅有三天少净天无量净天遍净天四禅有九天无云天福生天广果天无想天无烦天无热天善见天善现天色究竟天也无色界有四天空处天识处天无所有处天非非想处天也十善者不杀不盗不邪淫不妄语不两舌不恶口不绮语不贪不瞋不邪见也谓之上品者以作善时于欲作正作作已三时之中心俱不悔也)。</p><p>　　【六人法界】人者忍也于世违顺之境皆能安忍也谓<a href=\"/remen/rensheng.html\" class=\"keylink\" target=\"_blank\">人生</a>于四洲之中能行仁义礼智信之五常能持不杀不盗不邪淫不妄语不饮酒之<a href=\"/remen/wujie.html\" class=\"keylink\" target=\"_blank\">五戒</a>具修中品十善感报而生是名人法界(四洲者东弗于逮南阎浮提西瞿耶尼北郁单越也中品者谓于作善已后起少悔之心也)。</p><p>　　【七阿修罗法界】梵语阿修罗华言非天净名?云此神果报最胜邻次诸天而非天也在因之时怀猜忌心虽行五常欲胜他故作下品十善感报而生是名阿修罗法界(下品者谓于作善之时即生悔心也)。</p><p>　　【八鬼法界】谓此鬼类遍于诸趣有福德者作山林冢庙神无福德者居不净处不得饮食受苦无量在因之时謟诳心意作下品五逆十恶感报而生是名鬼法界(下品者谓作恶之时即能悔也五逆者弑父弑母弑阿罗汉破和合僧出佛身血也十恶者一杀生二偷盗三邪淫四妄语五两舌六恶口七绮语八贪九瞋十邪见也)。</p><p>　　【九畜生法界】畜生者亦云旁生此类遍在诸处披毛戴角鳞甲羽毛四足多足有足无足水陆空行互相吞啖受苦无穷宿由愚痴贪欲作中品五逆十恶感报而生是名畜生法界(旁生者谓其身形横生也中品者谓作恶已后起少悔心也)。</p><p>　　【十地狱法界】地狱者在地之下也谓八寒八热等狱其中众生受苦无穷经劫无量因作上品五逆十恶重罪感报而生是名地狱法界(八寒者頞浮陀狱泥赖浮陀狱阿吒吒狱阿波波狱呕喉狱郁波罗狱波头摩狱芬陀利狱也八热者想狱黑绳狱堆压狱叫唤狱大叫唤狱烧炙狱大烧炙狱无间狱也劫梵语具云劫波华言分别时节上品者谓人作恶于欲作正作作已三时之中俱不能悔也)。</p><p>　　菩萨修十法见涅盘(出涅盘经)</p><p>　　梵语涅盘华言灭度经云师子吼间佛言菩萨成就几法能见如是无相涅盘至无所有佛言成就十法则明见涅盘无相至无所有处(灭度者谓大患永灭<a href=\"/remen/chaodu.html\" class=\"keylink\" target=\"_blank\">超度</a>三界也无相涅盘者谓涅盘之法离一切色相也)。</p><p>　　【一<a href=\"/remen/xinxing1.html\" class=\"keylink\" target=\"_blank\">信心</a>具足】谓修菩萨行须发起圆常正信之心信一切法皆是佛法一切众生皆有<a href=\"/remen/foxing.html\" class=\"keylink\" target=\"_blank\">佛性</a>如经所云深信十方诸佛方便示现一切众生及一阐提悉有佛性亦信如来永无生老病死乃至信于如来毕竟不入涅盘之类是名信心具足(阐提梵语具云一阐提华言信不具)。</p><p>　　【二净戒具足】谓修菩萨行当须身心清净受持禁戒专为成就<a href=\"/remen/foguo.html\" class=\"keylink\" target=\"_blank\">佛果</a>菩提如经所说清净持戒而不为戒不为利养乃至不为声闻辟支佛唯为最上第一义故护持禁戒是名净戒具足(梵语菩提华言道辟支梵语具云辟支迦罗华言缘觉)。</p><p>　　【三亲近善知识】谓修菩萨行当远离诸恶邪见亲近善友知识如经所云若有能说信戒多闻布施智慧令人受行即须亲近恭敬供养是名亲近善知识。</p><p>　　【四乐于寂静】谓修菩萨行即当离诸喧闹澄神息虑以求佛道如经所说身心寂静观察诸法甚深境界是名乐于寂静。</p><p>　　【五精进】谓修菩萨行即当一心勇猛安住<a href=\"/remen/zhiguan.html\" class=\"keylink\" target=\"_blank\">止观</a>毋令退失如经所说系心观于<a href=\"/remen/zhendi.html\" class=\"keylink\" target=\"_blank\">真谛</a>设使头上火然终不放舍是名精进(止观者谓止息散乱观照昏沉也真谛者谓谛审诸法皆即真空也)。</p><p>　　【六念具足】谓修菩萨行即当存心<a href=\"/remen/sanbao.html\" class=\"keylink\" target=\"_blank\">三宝</a>思惟实理不忘戒施如经所说念佛念法念僧念戒念天念舍是名念具足。</p><p>　　【七软语】谓修菩萨行当清净口业发言诚谛调柔和美离诸謟诳如经所说实语妙语先意问讯时语真语等是名软语。</p><p>　　【八<a href=\"/remen/hufa.html\" class=\"keylink\" target=\"_blank\">护法</a>】谓修菩萨行即当弘持<a href=\"/remen/zhengfa.html\" class=\"keylink\" target=\"_blank\">正法</a>宣说妙义展转流布不断佛种如经所说爱乐正法常乐演说读诵书写思惟其义广宣敷扬令其流布之类是名护法。</p><p>　　【九供给同行】谓修菩萨行凡同事者有所不足即当推己之有以济其无使得安心成办道业而无驰求之患如经所说若见同学同戒有所乏少转从他乞所谓薰钵染衣瞻病所须衣服饮食卧具房舍而供给之是名供给同行。</p><p>　　【十具足智慧】谓修菩萨行常以妙观之智观察一切诸法悉皆明了通达无碍如经所说观于如来常乐我净一切众生悉有佛性乃至观法二相所谓空不空常<a href=\"/remen/wuchang.html\" class=\"keylink\" target=\"_blank\">无常</a>乐无乐我<a href=\"/remen/wuwo.html\" class=\"keylink\" target=\"_blank\">无我</a>净不净之类是名具足智慧(常乐我净者谓不迁不变名常离生死苦名乐八大自在名我离诸惑染名净即佛之<a href=\"/remen/side.html%09\" class=\"keylink\" target=\"_blank\">四德</a>也)。</p><p>　　修十种善法如师子王(出宝雨经)</p><p>　　菩萨因修善法得无上正真之道为天人师令一切邪魔外道见者无不调伏如师子王有大威力而能慑伏诸兽所向无不自在故以为喻也。</p><p>　　【一得不惊怖】谓菩萨以勇猛精进得最上乘于诸法中无与等者故能游戏生死不惊不怖得大自在如师子王于百兽中莫能与等游行之处无所惊怖也。</p><p>　　【二得无怯惧】谓菩萨具大智辩才于一切诤论之时无少怯惧亦不矜胜如师子王闻彼野干诸恶兽声终无怯惧也(野干似狐而小形色青黄胖行夜鸣如狼声)。</p><p>　　【三心无退屈】谓菩萨具大智辩才勇猛精进之心如金刚山不可迁动设于众中有所诤论其心勇猛终无退屈如师子王虽令近人终无退避也。</p><p>　　【四如师子吼】谓菩萨为诸有情说大乘法能令一切外道天魔惊怖解散如师子王哮吼之时能令恶兽野干之属悉皆惊骇驰走而去也。</p><p>　　【五得无所畏】谓菩萨具平等智得大自在于诸有情界中威仪寂静得无所畏如师子王游行诸处独行绝侣心无所畏也。</p><p>　　【六游行园林】谓菩萨自性寂静智慧融通常能游戏无碍善法之林如师子王自性无畏能现威势游诸园林也。</p><p>　　【七依止岩窟】谓菩萨以禅定智慧而为岩窟行住坐卧依止其中如师子王常于高岩邃窟之中而为依止也。</p><p>　　【八得无所取】谓菩萨以勇猛精进之心舍弃一切烦恼永无所取如师子王弃舍所有藏积悉无所取也。</p><p>　　【九能破诸魔】谓菩萨成等正觉坐于菩提道场独一无二而能摧破诸魔军众如师子王勇猛势力而能慑伏诸恶兽也。</p><p>　　【十守护法苗】谓菩萨于诸示现之处一切有情所种善法之苗悉为守护不令邪魔外道之所损坏如师子王所游行处一切恶兽无能亲近于彼而坏人之禾苗也。</p><p>　　菩萨修十种得地三昧(出宝雨经)</p><p>　　梵语三昧华言正定盖地之为德博厚平静物无不载生育滋长不自为功包含摄受周遍无量于净于秽了无憎爱菩萨修行得其三昧有似于地故名得地三昧。</p><p>　　【一广大无边】谓菩萨功德智慧不可思议庄严愿行无量无边譬如大地周遍十方无有界限也。</p><p>　　【二存济众生】谓菩萨以广大慈悲之心遍行六度于法界一切有情悉能存济得所依止凡有所需若法若财悉如其意随时随处无有限碍如地广大了无边际一切众生皆能容受随其种性各得依止而能生长也(六度者一布施二持戒三忍辱四精进五禅定六智慧也)。</p><p>　　【三恩不望报】谓菩萨以慈悲愍爱之心利益一切有情未了悟者令得了悟未<a href=\"/remen/jietuo.html\" class=\"keylink\" target=\"_blank\">解脱</a>者令得解脱恩德普被而心不希报譬如大地生育万物而亦无所望报也。</p><p>　　【四普能容受】谓菩萨于诸佛所说之法虽无量无边不可思议悉能一心受持无有遗失譬如大地天降洪雨无量无边悉能容受也。</p><p>　　【五众生依止】谓菩萨能为一切有情作归依处凡所修习一切善法乃至得入涅盘皆以菩萨为之依止譬如大地能为一切万物之所依止也(梵语涅盘华言灭度)。</p><p>　　【六能生善种】谓菩萨以方便力能令一切有情所有善根种子皆因法雨而生譬如大地世间所有一切种子皆依于地而得生也。</p><p>　　【七如大宝器】谓菩萨以方便力能令一切有情修习一切功德善法之宝随其<a href=\"/remen/genqi.html\" class=\"keylink\" target=\"_blank\">根器</a>皆因菩萨而得成就譬如大地能为众宝之器也。</p><p>　　【八能出众药】谓菩萨善巧<a href=\"/remen/shuofa.html\" class=\"keylink\" target=\"_blank\">说法</a>能除一切有情烦恼等病譬如大地出生一切众妙之药可以疗治一切病也。</p><p>　　【九不可倾动】谓菩萨以禅定之力安忍逆顺二境不生瞋爱而于一切内外诸缘莫能扰动譬如大地万古宁静不因他缘倾覆摇动也。</p><p>　　【十不惊不畏】谓菩萨以定慧之力心恒寂静安住正理或遇邪魔外道用彼种种妖邪之术故相侵挠乃至欲行伤害菩萨晏然无少惊畏譬如大地虽遇烈风雷电崖倾海沸而地自若也。</p><p>　　菩萨修十种念处(出除盖障菩萨所门经)</p><p>　　念即能念之智身即所念之处智即能观之观处即所观之境菩萨于十种法常自观察是为十种念处也。</p><p>　　【一身念处】身以积聚为义谓积聚诸根而成身也菩萨观察所有身中从我所起诸不善法皆悉远离又当从顶至踵遍观其身而悉无我是身不净臭秽可恶作是观时身中所起贪爱诸欲及计我想等执悉不可得则能成就一切善法远离一切恶法也。</p><p>　　【二受念处】受以领纳为义谓六根受六尘也菩萨思惟所有诸受皆悉是苦愚人颠倒计以为乐贪爱染着不肯暂舍菩萨自既勤行断苦受已复教他人亦如是观知受是苦不生贪染也(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【三心念处】心亦以积聚为义又虑知也谓能积聚一切<a href=\"/remen/shane.html\" class=\"keylink\" target=\"_blank\">善恶</a>之法于一切法复能思虑而觉知也菩萨思惟心实无常计执为常无我谓我不净谓净是心动摇如风如火不得暂停一切法中心为先导心若调伏即一切法悉得调伏也。</p><p>　　【四法念处】法即意根所起之法菩萨于贪瞋痴等诸不善法如实了知过患勤断除已即能于诸善法心生爱乐住<a href=\"/remen/zhengnian.html\" class=\"keylink\" target=\"_blank\">正念</a>处而于彼法求所成办自能行已复教他人亦如是而修也。</p><p>　　【五境界念处】谓菩萨于诸可意及不可意色声香味触诸境界<a href=\"/remen/zhongguan.html\" class=\"keylink\" target=\"_blank\">中观</a>察思惟皆是虚假不生贪恚又作是念我今不应于此空法之中而起贪恚作是观时不为境坏不着所得自能行已复教他人亦如是而修也。</p><p>　　【六阿兰若念处】梵语阿兰若或云阿练若华言闲静处谓不作众事名闲无愦闹处名静或翻无诤谓不与世诤也菩萨修无诤行及寂静行即名为阿兰若处应当远离不如理作意于如理法中心生爱乐增广修习自能行已复教他人亦如是而修也。</p><p>　　【七都邑聚落念处】谓菩萨若入都邑聚落常加精专行菩萨行于诸博奕酒肆欢宴歌舞及余一切非应行处即当远离是故菩萨不为声色所惑尘劳所染也。</p><p>　　【八名闻利养念处】谓<a href=\"/remen/pusadao.html\" class=\"keylink\" target=\"_blank\">菩萨道</a>德既隆名闻流布故人多归向当念所受利养等事但为施主作<a href=\"/remen/futian.html\" class=\"keylink\" target=\"_blank\">福田</a>故而乃受之不可贪着执为己有随其所得即与众共不使有一毫矜吝之心也。</p><p>　　【九如来学门念处】谓菩萨思惟过去现在未来三世诸佛皆如是学得成正觉转大法轮入般涅盘我当起净信心尊敬勤修亦复成就与佛无异(梵语般涅盘华言灭度)。</p><p>　　【十断诸烦恼念处】谓菩萨以正念故而能了知一切烦恼杂染等法皆由六根为因六尘为缘之所生起以了知故而悉远离故得六根清净而无所染着也。</p><p>　　十受生藏(出华严经)</p><p>　　受生即生如来家也藏即含藏之义含藏所修所证之理也谓善财童子于华严会上第三十九参妙德夜神问言云何修菩萨行生如来家答言善男子菩萨有十种受生藏若能修习圆满即入毗卢遮那如来无量受生藏海愿一切菩萨示现受生我皆亲近是名受生藏也(菩萨梵语具云菩提萨埵华严觉有情梵语毗卢遮那华言遍一切处藏海者谓其含藏之广也)。</p><p>　　【一供养诸佛受生藏】谓菩萨愿常恭敬供养一切诸佛深信爱乐修诸功德无有厌足即得生如来家是名供养诸佛受生藏。</p><p>　　【二发<a href=\"/remen/putixin.html\" class=\"keylink\" target=\"_blank\">菩提心</a>受生藏】梵语菩提华言道谓菩萨发无量菩提心恒起大悲救护众生摄化成就即得生如来家是名发菩提心受生藏。</p><p>　　【<a href=\"/remen/sanguan.html\" class=\"keylink\" target=\"_blank\">三观</a>诸法门修行受生藏】谓菩萨观察一切法门修学普贤诸<a href=\"/remen/xingyuan.html\" class=\"keylink\" target=\"_blank\">行愿</a>海<a href=\"/remen/jiaohua.html\" class=\"keylink\" target=\"_blank\">教化</a>调伏一切众生即得生如来家是名观诸法门修行受生藏(普贤菩萨名也)。</p><p>　　【四深心普照三界受生藏】谓菩萨具清净增上深心得如来菩提光明普能照耀过现未来三世诸障碍山即得生如来家是名深心普照三界受生藏(障碍山者以喻众生惑业高厚如山不易动?也)。</p><p>　　【五平等光明受生藏】谓菩萨成就诸佛法忍光明平等照耀一切世间见者欢喜咸蒙利益即得生如来家是名平等光明受生藏(诸佛法忍者谓于诸佛之法忍可而印证也)。</p><p>　　【六生如来家受生藏】谓菩萨生如来家随诸佛住得甚深法门具广大行愿同佛善根共一体性是名生如来家受生藏。</p><p>　　【七<a href=\"/remen/foli.html\" class=\"keylink\" target=\"_blank\">佛力</a>光明受生藏】谓菩萨生如来家入佛智力得大光明游诸刹海供养承事一切诸佛是名佛力光明受生藏(刹梵语具云刹摩华言土田)。</p><p>　　【八观普智门受生藏】谓菩萨生如来家住童真位普能观察一一智慧法门尽<a href=\"/remen/wuliangjie.html\" class=\"keylink\" target=\"_blank\">无量劫</a>演菩萨行是名观普智门受生藏(童真位者即十位中之第八位也劫梵语具云劫波华言分别时节)。</p><p>　　【九普现庄严受生藏】谓菩萨生如来家能以种种庄严无量佛刹化一切身周流法界成熟众生是名普现庄严受生藏。</p><p>　　【十入如来地受生藏】谓菩萨生如来家入如来所受灌顶法预在佛数能知一切行及知一切众生随顺调伏是名入如来地受生藏(灌顶法者即十住中第十位菩萨之法也)。</p><p>　　十金刚心(出华严经)</p><p>　　金刚是喻金刚心者谓菩萨之心坚固不动犹如金刚也(菩萨梵语具云菩提萨埵华言觉有情)。</p><p>　　【一觉了诸法】谓菩萨发大愿心誓欲了知无量无边不可穷尽一切微妙法门无有遗余故云觉了诸法。</p><p>　　【二化度众生】谓菩萨以无上涅盘之道度脱十方无量无边一切众生悉得出离诸趣故云化度众生(梵语涅盘华言灭度)。</p><p>　　【三庄严世界】菩萨谓十方世界无量无边不可穷尽我当以诸佛国土最上庄严之具而庄严之故云庄严世界。</p><p>　　【四善根<a href=\"/remen/huixiang.html\" class=\"keylink\" target=\"_blank\">回向</a>】谓菩萨以种种修<a href=\"/remen/xingshan.html\" class=\"keylink\" target=\"_blank\">行善</a>根皆悉回向无上佛果菩提普及法界众生故云善根回向(梵语菩提华言道)。</p><p>　　【五奉事大师】大师即佛也谓菩萨以所修善根功德承事供养无量无边一切诸佛悉令周遍无所??少故云奉事大师。</p><p>　　【六实证诸法】谓菩萨于诸法实相之理非实非虚非有非无悉皆真实证知故云实证诸法。</p><p>　　【七广行忍辱】谓菩萨或被众生诃骂或被楚挞或截手足或割耳鼻或挑其目或级其头如是一切皆能忍受无有瞋恨故云广行忍辱。</p><p>　　【八长时修行】菩萨谓未来世劫无量无边不可穷尽我当尽彼之劫行菩萨道教化众生永无疲倦故云长时修行(劫梵语具云劫波华言分别时节)。</p><p>　　【九自行满足】谓菩萨建立妙行以心为本心体清净则能圆满一切功德善根具足无上大菩提道故云自行满足。</p><p>　　【十令他愿满】谓菩萨自行既满慈悲之心转更增上故为求解脱者说于涅盘之道为求佛法者说于大乘之法悉皆令其愿心满足故云令他愿满。</p><p>　　十种自在(出华严经)</p><p>　　自在者神通无碍也谓菩萨修行得此十种法故于诸世间教化调伏一切众生圆满诸佛广大菩提示现神通自在也(菩萨梵语具云菩提萨埵华言觉有情梵语菩提华言道)。</p><p>　　【一命自在】谓菩萨得长寿慧命经无量阿僧只劫住持世间无有障碍是名命自在(梵语阿僧只劫华言无数时)。</p><p>　　【二心自在】谓菩萨智慧方便调伏自心能入无量诸大三昧游戏神通无有障碍是名心自在(梵语三昧华言正定)。</p><p>　　【三资具自在】资具即资生之具谓菩萨能以无量珍宝种种资具严饰一切世界清净无碍是名资具自在。</p><p>　　【四业自在】谓菩萨能随诸业应时示现受诸果报无障无碍是名业自在。</p><p>　　【五受生自在】谓菩萨随其心念能于诸世界中示现受生无障无碍是名受生自在。</p><p>　　【六解自在】谓菩萨胜解成就能现种种色身演说妙法无障无碍是名解自在。</p><p>　　【七愿自在】谓菩萨随所愿欲于诸利中应时出现成等正觉无障无碍是名愿自在(刹梵语具云刹摩华言土田)。</p><p>　　【八神力自在】谓菩萨神通广大威力难量于世界中示现变化无障无碍是名神力自在。</p><p>　　【九法自在】谓菩萨得大辩才于诸法中广能演说无边法门无障无碍是名法自在。</p><p>　　【十智自在】谓菩萨具足智慧于一念中能现如来十力无畏成等正觉无障无碍是名智自在(十力者知是处非处智力知过现未来业报智力知诸禅解脱三昧智力知诸根胜劣智力知种种解智力知种种界智力知一切至处道智力知天眼无碍智力知<a href=\"/remen/suming.html\" class=\"keylink\" target=\"_blank\">宿命</a>无漏智力知永断习气智力也)。</p><p>　　日喻菩萨十种善法(出宝雨经)</p><p>　　菩萨出世能以智慧方便令诸有情改恶迁善舍迷就悟如日出现世间照临万物一切幽暗之处悉皆明朗故取为喻(菩萨梵语具云菩提萨埵华言觉有情)。</p><p>　　【一破无明暗】菩萨出现于世以智慧之光破除一切有情无明黑暗如日行空威光燀(昌善切)赫能令世间一切幽暗之处悉得明朗也。</p><p>　　【二能觉悟有情】菩萨出现于世以智慧方便开导有情咸使觉悟如日行空融和明丽能令一切池沼莲华悉得开敷也。</p><p>　　【三光耀十方】菩萨出现于世以智慧光明普照十方世界一切有情咸获利益如日行空光耀十方一切万物无不蒙照也。</p><p>　　【四出现善法】菩萨出现于世以智慧力开示善法化导有情咸登正觉如日行空以大光明普照一切飞潜蠢动咸遂其生也。</p><p>　　【五诸漏灭尽】漏即漏落谓漏落生死也菩萨以智慧力所有一切烦恼悉皆灭尽则能永断生死诸漏如日没时光明隐灭则群动皆息也。</p><p>　　【六能作光明】菩萨出现于世放智慧光明说种种法破除一切有情愚痴暗障如日行空放大光明破除幽暗照临万象也。</p><p>　　【七映蔽外道】映明相照也蔽障也盖也菩萨出现于世凡所说法莫不为令有情舍邪归正则能映蔽外道诸邪异论如日行空赫然照临萤爝之光自然不现也。</p><p>　　【八能示高下】菩萨出现于世于诸有情若善若恶无不摄受令其瞻觐示以正法如日行空照临万物若高若下悉能显示也。</p><p>　　【九发起善业】菩萨出现于世方便开示能令一切有情发起<a href=\"/remen/shanxin.html\" class=\"keylink\" target=\"_blank\">善心</a>修行善业如日出时能令世人各营生业也。</p><p>　　【十善人爱乐】菩萨出现于世一切聦慧之人知有利益心生爱乐念念<a href=\"/remen/guiyi.html\" class=\"keylink\" target=\"_blank\">皈依</a>其无智愚人及诸邪魔外道未免憎嫉如日行空内外明朗凡诸善人无不忻爱至若盗贼等辈为恶之人未免憎嫉也。</p><p>　　月喻菩萨十种善法(出除盖障菩萨所问经)</p><p>　　菩萨尘缘净尽体性圆明慧光普照有情归仰咸令发菩提心成就种智如月天子离诸翳染圆明朗彻光照一切功德无边故取以为喻焉(菩萨梵语具云菩提萨埵华言觉有情梵语菩提华言道)。</p><p>　　【一皆生欢喜】菩萨初出世时令诸有情悉得远离烦恼而生喜乐如月初出见者皆得清凉心生悦乐也。</p><p>　　【二众所乐见】菩萨初出世时诸根清净种子洁白于诸威仪无不具足令诸有情目睹心乐如月初出皎洁圆明见者无不爱乐也。</p><p>　　【三善法增长】菩萨从初<a href=\"/remen/faxin.html\" class=\"keylink\" target=\"_blank\">发心</a>于一切善法精进勤修渐渐增长乃至坐于道场一切胜相皆悉圆满即智德成就也如白分月其光明增至十五日盛满圆具矣(从初一日至十五日名白分月)。</p><p>　　【四恶法损减】菩萨具出世智时一切恶法日减日损乃至坐于道场净尽一切无复遗余即断德成就也如黑分月其光明日减日损至于晦日一切不现也(从十六日至三十日名黑分月)。</p><p>　　【五咸皆称赞】菩萨初出世时一切天人阿修罗等咸悉称赞如月初出时世间一切大小人民咸悉瞻仰无不赞美也(梵语阿修罗华言无端正又云非天)。</p><p>　　【六体相清净】菩萨修远离行体相无染清净化生非假父母遗体不净所生如月天子胜业感果体相清净洁白无染也。</p><p>　　【七乘最上乘】最上即无上乘犹车乘有运载之义是大乘菩萨所乘名最上也菩萨得最上乘广为一切有情转大法轮使其开悟超出三界如月天子乘清净轮照四天下令诸见者离暗得明也(三界者欲界色界无色界也四天下即四洲东弗于逮南阎浮提西瞿耶尼北郁单越也)。</p><p>　　【八常自庄严】菩萨所修胜妙功德常自庄严不假外饰如月天子本相清净常自庄严不待澡沐而光洁也。</p><p>　　【九游戏法乐】法乐者以法而自喜乐也菩萨常所游戏胜妙法乐不染世间诸欲境界如月天子常受天乐而离夫翳染也。</p><p>　　【十具大神通】菩萨神通自在威德无量普令有情离诸垢暗如月天子清净圆明具大神通有大威德遍四天下物无不照也。</p><p>　　海导师喻菩萨十种善法(出除盖障菩萨所问经)</p><p>　　大海浩瀚无边须凭人导引乃能顺济然诸商众自非一心敬信其言随所指示则何以获安隐而致利益?菩萨于生死大海作大导师令诸有情皆得远离险难恶趣证入真空涅盘故以海导师为喻(梵语涅盘华言灭度)。</p><p>　　【一得他信许】菩萨于一切善法悉能了悟精进勤修为诸佛缘觉声闻及诸<a href=\"/remen/dizi.html\" class=\"keylink\" target=\"_blank\">弟子</a>信顺许可如海导师乃得国王宰辅及一切人民悉皆信许。</p><p>　　【二为他所敬】菩萨以道行具足乃得一切声闻缘觉及诸天人龙鬼夜义乾闼婆等恭敬供养如海导师得国王宰辅一切人民恭敬供养(梵语夜义华言勇健梵语乾闼婆华言香阴)。</p><p>　　【三善作指引】菩萨能于生死险难之中为诸有情方便指示引导令出一切烦恼恶道悉获安隐如海导师能于险难之中为作指引令其安隐。</p><p>　　【四为他依止】菩萨善巧方便能为天人及诸外道而作依止令其得出生死大海险难恶道如海导师为诸商众孤露困苦之人而作依止令于险难之中有所恃赖也。</p><p>　　【五能为济命】菩萨能为耽着生死诸有情类设以方便令其发起菩提之心续延智慧之命如海导师能为世间人众凡有所须皆悉供给以济其命也(梵语菩提华言道)。</p><p>　　【六善备资粮】菩萨善备福智诸行资粮欲摄受广多有情发菩提心积集善行出离生死恶道悉到一切智城如海导师善备资粮令诸商众出离险恶道路到彼城邑得安隐也。</p><p>　　【七富有财宝】菩萨欲止一切智城故广集诸佛无上最胜法宝之行令诸有情随愿咸获得大饶富如海导师随所止处富有财宝资生缘具等物凡所匮乏悉能周赡也。</p><p>　　【八希取无足】菩萨于圣法财广能积集希求进取心不自足如海导师于一切财宝常生希取之心而未尝自满足也。</p><p>　　【九为作先导】菩萨于一切功德之法善自增益而能以诚实语导引一切有情出离生死<a href=\"/remen/kuhai.html\" class=\"keylink\" target=\"_blank\">苦海</a>而登涅盘<a href=\"/remen/bian.html\" class=\"keylink\" target=\"_blank\">彼岸</a>如海导师谙通水陆之路能以软爱之语摄受诸商人众复能为之先导凡所指示之处无不获其利也。</p><p>　　【十善到一切智城】菩萨于一切法无所不知名到一切智城智能破惑显理城能防恶御敌故菩萨积集无量功德具足殊胜力能故得到一切智城如海导师具足力能故得到彼城邑也。</p><p>　　水喻菩萨十种善法(出除盖障菩萨所问经)</p><p>　　夫水之为德本体清净澄湛凝寂尤能滋长万物涤除众垢炎热遇之而清凉枯渴饮之而沃润今取以为喻者菩萨业惑清净身心寂静能以法水普济群生令其善芽增长罪垢荡除离生死之热恼息贪爱之枯渴成就菩提超登觉岸也。</p><p>　　【一流润赴下】菩萨常行平等之慈柔和善顺能以清净法水调熟众生溥得沾溉令其一切善根悉皆增长譬如大水遍行地中流润于下一切萌蘖无不滋长也。</p><p>　　【二植善法种】植种也菩萨广植一切菩提种子常以定水灌溉令得增长而成妙果譬如大地种植一切药树谷果由水滋溉增长然后繁茂而结实也。</p><p>　　【三信乐欢喜】菩萨自性信顺三宝乐求出世间法心清净故即生欢喜复能令他一切有情亦皆信乐而生欢喜譬如大水自性流润复能润物也(三宝者佛宝法宝僧宝也)。</p><p>　　【四坏烦恼根】菩萨以禅定之水浸渍一切有情烦恼根种悉令败坏无复续生譬如大水浸渍大地而草木诸根悉皆坏烂也。</p><p>　　【五自体无杂清净】菩萨为离贪瞋痴等杂染之法守护诸根悉令清净譬如大水其源不杂而本清净也。</p><p>　　【六息烦恼热】菩萨以清凉法水悉除一切有情烦恼炎热逼迫之苦譬如夏月地极炎蒸人亦烦热得水除解悉皆清凉也。</p><p>　　【七止欲渴爱】欲即五欲渴爱者于诸尘境而生爱着如渴而思饮浆水也菩萨因一切有情渴爱所逼即为开示令于欲尘之境不生爱着譬犹清凉之水能除一切焦渴之苦也(五欲者色欲声欲香欲味欲触欲也)。</p><p>　　【八深广无涯】菩萨由修一切善法胜智积集深广无涯诸魔外道不能测其边际譬如大水众流合会既深且广孰能知其涯涘?。</p><p>　　【九高下充满】菩萨以大悲心于一切有情随其根器高下方便开示悉使获益充益满足而无损恼譬如大水流注一切地方随其高下悉能充足而无所损害也。</p><p>　　【十息诸尘坌】(房吻切又步寸切)坌尘塕也(塕鸟孔切尘起貌)菩萨以定慧之水普润一切有情令其去粗恶之习而发柔软之心永息烦恼之尘同入清净之境譬如大水流润一切尘坌粗恶地方悉使润泽而复清净也。</p></div>"
},{
    "title": "大明三藏法数卷第三十一",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第三十一　　　　石三</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　莲华喻菩萨十种善法(出除盖障菩萨所问经)</p><p>　　【一离诸染污】菩萨<a href=\"/remen/xiuxing.html\" class=\"keylink\" target=\"_blank\">修行</a>能以<a href=\"/remen/zhihui.html\" class=\"keylink\" target=\"_blank\">智慧</a>观察诸境于一切法不生贪爱虽处五浊<a href=\"/remen/shengsi.html\" class=\"keylink\" target=\"_blank\">生死</a>流中而不为生死过失所染譬如莲华出于水中而不为淤泥所染也(五浊者劫浊<a href=\"/remen/zhongsheng.html\" class=\"keylink\" target=\"_blank\">众生</a>浊<a href=\"/remen/fannao.html\" class=\"keylink\" target=\"_blank\">烦恼</a>浊见浊命浊也)。</p><p>　　【二不与恶俱】菩萨修行唯欲灭一切恶生一切善于身口意守护清净不与纤毫之恶共俱譬如莲华虽微滴之水而不停留也。</p><p>　　【三戒香充满】菩萨修行于诸<a href=\"/remen/jielv.html\" class=\"keylink\" target=\"_blank\">戒律</a>坚持无犯以戒能灭身口之恶犹香能除粪秽之气故经云戒香芬馥广布充满譬如莲华开敷妙香广布遐迩皆闻也。</p><p>　　【四本体清净】菩萨因持戒故身心清净虽处五浊之中而能无染无着譬如莲华生时虽处淤泥浊水之中自然洁净而无所染也。</p><p>　　【五面相熙怡】熙和乐貌怡喜悦也菩萨心常禅悦则面无颦蹙诸相<a href=\"/remen/yuanman.html\" class=\"keylink\" target=\"_blank\">圆满</a>见者悉皆<a href=\"/remen/huanxi.html\" class=\"keylink\" target=\"_blank\">欢喜</a>譬如莲华开时令诸见者心意快然而生喜悦也。</p><p>　　【六柔软不涩】柔软则随顺不涩则无滞谓菩萨修慈善之行复于诸法无所滞碍充于内则形于外故体常清净柔软细妙而不粗涩譬如莲华体性柔软而复润泽也。</p><p>　　【七见者皆吉】菩萨善行成就形相美妙凡所见者咸获吉祥譬如莲华芬馥美妙人或眼见及梦见者皆吉祥也。</p><p>　　【八开敷具足】菩萨修行功成智慧福德<a href=\"/remen/zhuangyan.html\" class=\"keylink\" target=\"_blank\">庄严</a>具足譬如莲华开敷而其华果具足也。</p><p>　　【九成熟清净】菩萨修因既圆妙果成熟而慧光发现能使一切有情见闻之者咸得六根清净譬如莲华成熟若眼睹其色鼻闻其香则诸根亦得清净也(六根者眼根耳根鼻根舌根身根意根也)。</p><p>　　【十生已有想】菩萨初生之时诸<a href=\"/remen/tianren.html\" class=\"keylink\" target=\"_blank\">天人</a>等咸乐护持以其必能修习善行证<a href=\"/remen/puti.html\" class=\"keylink\" target=\"_blank\">菩提</a>果譬如莲华初生之时虽未见花凡诸人众咸生已有莲华之想也(梵语菩提华言道)。</p><p>　　火喻菩萨十种善法(出除盖障菩萨所问经)</p><p>　　煅炼陶镕必假其力起灭变化莫测其由至若尽群有而归一空破诸暗而昭万象是皆火之德也菩萨修行以智慧火了妄即真煅凡成圣破有着而归空照昏迷而为朗故以火喻焉。</p><p>　　【一烧烦恼薪】智慧如火烦恼如薪菩萨以智慧观察灭除贪瞋痴等烦恼净尽无余譬如大火能烧大地草木诸类净尽无余也。</p><p>　　【二成熟<a href=\"/remen/fofa.html\" class=\"keylink\" target=\"_blank\">佛法</a>】菩萨修行以智慧观察成熟一切佛法既已成熟历劫不坏譬如火性之热能使依地所生一切种子及诸药等悉能成熟也(劫梵语具云劫波华言分别时节)。</p><p>　　【三干烦恼淤泥】若心着烦恼性则昏昧而不明犹身染淤泥体则污秽而不洁故名烦恼淤泥菩萨修行能以智慧观察断除烦恼之垢复本明净之性譬如大火能干一切湿物及淤泥也。</p><p>　　【四如大火聚】谓诸有情为烦恼所苦有若寒病所逼菩萨以智慧力种种开示令其离苦得乐如大火聚人若向之即得脱于寒逼之苦而获温暖之乐也。</p><p>　　【五作光明照】菩萨修行以智慧光明普照令一切有情于其昏暗未<a href=\"/remen/juewu.html\" class=\"keylink\" target=\"_blank\">觉悟</a>者咸使觉悟譬如有人于雪山顶然大火聚光明遍照则无幽而不烛也。</p><p>　　【六能使惊怖】菩萨有大智威德光明烜赫能令天魔外道悉生惊怖离彼地方退伏远去譬如大火所有一切恶兽皆生惊怖离己窟冗四散驰去也。</p><p>　　【七能作安慰】谓诸有情昏迷不觉沉沦诸趣受苦无穷菩萨乃能<a href=\"/remen/shuofa.html\" class=\"keylink\" target=\"_blank\">说法</a>种种安慰令离烦恼之稠林趣菩提之正路譬犹远道之人夜行旷野迷失方所心生恐怖若见火聚即诣其所心得安慰也(梵语菩提华言道)。</p><p>　　【八利与众共】菩萨随得利养受用资具悉能与众共之若贵若贱等无有异譬如大火光明普照一切无分彼此也。</p><p>　　【九人所<a href=\"/remen/gongyang.html\" class=\"keylink\" target=\"_blank\">供养</a>】菩萨慈悲无量化导亦广一切世门天人阿修罗等皆悉奉事供养如诸佛想譬如<a href=\"/remen/shijian.html\" class=\"keylink\" target=\"_blank\">世间</a>之火诸<a href=\"/remen/poluomen.html\" class=\"keylink\" target=\"_blank\">婆罗门</a>刹帝利民庶等皆悉奉事也(梵语婆罗门华言净行梵语刹帝利华言田主)。</p><p>　　【十人不轻??】谓菩萨于大乘中虽初<a href=\"/remen/faxin.html\" class=\"keylink\" target=\"_blank\">发心</a>能令世间天人阿修罗等不敢轻??盖天人等知彼菩萨不久当得无上<a href=\"/remen/foguo.html\" class=\"keylink\" target=\"_blank\">佛果</a>譬如小火人不敢轻所谓星火虽微亦能燎原其可忽?。</p><p>　　十信(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　十信者乃三贤之首万行之先也然欲从凡入圣必以信为先导始自<a href=\"/remen/xinxing1.html\" class=\"keylink\" target=\"_blank\">信心</a>终至愿心总为十信以作菩萨真修之方便也(三贤即十住十行十<a href=\"/remen/huixiang.html\" class=\"keylink\" target=\"_blank\">回向</a>诸位菩萨也)。</p><p>　　【一信心】谓心与理冥决了无疑妙信纯真恒住中道经云妙信<a href=\"/remen/changzhu.html\" class=\"keylink\" target=\"_blank\">常住</a>一切<a href=\"/remen/wangxiang.html\" class=\"keylink\" target=\"_blank\">妄想</a>灭尽无余中道纯真名曰信心。</p><p>　　【二念心】谓真信明了过去未来劫中出生入死忆念无忘经云无数劫中舍身受身皆能忆念得无遗忘名曰念心(劫梵语具云劫波华言分别时节)。</p><p>　　【三<a href=\"/remen/jingjin.html\" class=\"keylink\" target=\"_blank\">精进</a>心】不杂曰精无间名进谓唯以念心精明进趣真净之地经云唯以精明进趣真净名精进心。</p><p>　　【四慧心】善入佛法造心分别为慧谓精进之心既已现前则纯真之慧自然发显经云心精现前纯以智慧名曰慧心。</p><p>　　【五定心】谓念虑皆忘寂用<a href=\"/remen/wuxin.html\" class=\"keylink\" target=\"_blank\">无心</a>则慧性明彻湛然不动经云周遍寂湛寂妙常凝名曰定心。</p><p>　　【六不退心】谓定光显发慧心明彻知道不远进修无懈经云定光发明明性深入唯进无退名不退心。</p><p>　　【七<a href=\"/remen/hufa.html\" class=\"keylink\" target=\"_blank\">护法</a>心】谓心进无退则能保护任持一切佛法而佛之气分与己相接经云心进安然保持不失十方如来气分交接名护法心。</p><p>　　【八回向心】回即回转向即趣向谓以护法心微妙之力感佛之光来照又复回光以向于佛犹如双镜交照光辉互现也经云觉明保持能以妙力回佛慈光向佛安住名回向心。</p><p>　　【九戒心】谓心回向佛则于净戒安住不失经云心光密回获佛常凝无上妙净安住无为得无遗失名曰戒心。</p><p>　　【十愿心】谓由心住净戒而得<a href=\"/remen/zizai.html\" class=\"keylink\" target=\"_blank\">自在</a>故能遍游十方世界化导众生随其所愿悉皆满足经云住戒自在能游十方所去随愿名曰愿心。</p><p>　　十住(出楞严经)</p><p>　　谓菩萨约位进修以妙觉为本此觉由信而入入则能住故自发心住至灌顶住通为十种也。</p><p>　　【一发心住】谓由前十信相蹑进修作真方便显发十住之心此心真精发本明耀令彼十信之用于明耀中遍互涉入圆成一心之德经云以真方便发此十心心精发辉十用涉入圆成一心名发心住(十用即十信之用也)。</p><p>　　【二治地住】谓由前所发之心净如琉璃所证之理显若精金因此妙心契于理地经云心中发明如净琉璃内现精金以前妙心履以成地名治地住(梵语琉璃华言青色宝履即治也亦造入之义)。</p><p>　　【三修行住】修<a href=\"/remen/xingzhe.html\" class=\"keylink\" target=\"_blank\">行者</a>起行造心也谓前发心治地二住之智俱已明了由明了故遍修诸行皆无留碍经云心地涉知俱得明了游履十方得无留碍名修行住(十方者四方四维上下也)。</p><p>　　【四生贵住】谓由前妙行冥契妙理将生佛家为法王子故曰生贵经云行与佛同受佛气分如中阴身自求父母阴信冥通入如来种名生贵住(中阴者谓现身已谢后身未生于此之中识未托胎之时也)。</p><p>　　【五方便具足住】谓由前妙行既与佛同则自行利他善巧方便具足不缺经云既游道胎亲奉觉胤如胎已成人相不缺名方便具足住(道胎者谓<a href=\"/remen/daoguo.html\" class=\"keylink\" target=\"_blank\">道果</a>之胎以喻菩萨之入圣道也觉胤者觉即是佛谓佛之胤嗣也)。</p><p>　　【六正心住】谓前行相虽与佛同心相有异未名正心至此则心相不异方名为正经云容貌如<a href=\"/remen/foxin.html\" class=\"keylink\" target=\"_blank\">佛心</a>相亦同名正心住。</p><p>　　【七不退住】谓前心行二相既与佛同则<a href=\"/remen/foshen.html\" class=\"keylink\" target=\"_blank\">佛身</a>佛心二种合成日以滋益渐渐增长唯进无退经云身心合成日益增长名不退住。</p><p>　　【八童真住】体微曰童谓其体虽微已具佛十身灵妙之真相矣经云十身灵相一时具足名童真住(十身者菩提身愿身<a href=\"/remen/huashen.html\" class=\"keylink\" target=\"_blank\">化身</a>力持身相好庄严身威势身意生身福德身法身智身也)。</p><p>　　【九法王子住】谓自发心至生贵名入圣胎自方便具足至童真名长养圣胎至此长养功成名出圣胎既出胎已则为佛之真子而继绍佛种也经云形成出胎亲为<a href=\"/remen/fozi.html\" class=\"keylink\" target=\"_blank\">佛子</a>名法王子住。</p><p>　　【十灌顶住】谓表菩萨既<a href=\"/remen/chengfo.html\" class=\"keylink\" target=\"_blank\">成佛</a>子堪行佛事佛以智水而灌其顶犹如刹利转轮王之子受职而父王以大海水灌其顶也经云表以成人如国大王以诸国事分委太子彼刹利王世子长成陈列灌顶名灌顶住(刹利梵语具云刹帝利华言田主)。</p><p>　　妙高十义喻十住菩萨行(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>?)</p><p>　　妙高即须弥山也以其四宝所成出七金山之上故名妙高如来说华严经时以自在神力升此山顶加被法慧菩萨说十住菩萨之法行有此十喻焉(梵语须弥华言妙高四宝者金银琉璃水精也七金山者一双持二持轴三檐木四善见五马耳六障碍七持地皆言金者有金色光明故也)。</p><p>　　【一体妙】谓此山以四宝所成其体胜妙以喻菩萨由<a href=\"/remen/wensixiu.html\" class=\"keylink\" target=\"_blank\">闻思修</a>解四法而为妙体也(闻谓闻受佛法思谓思惟佛法修谓修习佛法解谓解了佛法)。</p><p>　　【二相妙】谓此山有八方四级其相胜妙以喻菩萨具足<a href=\"/remen/side.html%09\" class=\"keylink\" target=\"_blank\">四德</a>八圣之妙相也(八方者即东西南北四维也四级犹四层也四德即常乐我净也八圣即八正道谓<a href=\"/remen/zhengjian.html\" class=\"keylink\" target=\"_blank\">正见</a>正思惟正语正业正命正精进<a href=\"/remen/zhengnian.html\" class=\"keylink\" target=\"_blank\">正念</a>正定也)。</p><p>　　【三色妙】谓山之北金色东银色南琉璃色西水精色一切草木鸟兽等物随所至处则同其色自常不变以喻菩萨四辩为色令物所解皆同而自智不变也(四辩者义辩法辩辞辩说辩也)。</p><p>　　【四德妙】谓此山八方猛风所吹不能令动以喻菩萨八法不能动也(八法者一利二衰三毁四誉五称六讥七苦八乐也)。</p><p>　　【五眷属妙】谓七金山七重围绕及七香水海海印旋流犹如眷属以喻菩萨七支奉戒如金山围绕七识<a href=\"/remen/liuzhuan.html\" class=\"keylink\" target=\"_blank\">流转</a>如海印旋流也(海印者大集经云阎浮提一切众生身及与外色大海中皆有印像故名海印七支戒者不<a href=\"/remen/shasheng.html\" class=\"keylink\" target=\"_blank\">杀生</a>不偷盗不邪[淫-壬+(工/山)]不<a href=\"/remen/wangyu.html\" class=\"keylink\" target=\"_blank\">妄语</a>不绮语不恶口不两舌七识即<a href=\"/remen/yishi.html\" class=\"keylink\" target=\"_blank\">意识</a>谓意识流动不息也)。</p><p>　　【六依持妙】谓此山唯诸天及得<a href=\"/remen/shentong.html\" class=\"keylink\" target=\"_blank\">神通</a>者之所依止居住以喻菩萨第一义天依持而住可以神会非有情能升也(第一义天即第一义谛之理也)。</p><p>　　【七作业妙】谓此山不离本处而镇四洲映蔽日月而成昼夜以喻菩萨不离本处遍应十方映蔽佛日及菩萨月而成<a href=\"/remen/niepan.html\" class=\"keylink\" target=\"_blank\">涅盘</a>生死昼夜也(四洲东弗于逮南阎浮提西瞿耶尼北郁单越也日月于山腰旋转而成昼夜故云映蔽日月也梵语涅盘华严灭度昼夜者涅盘为昼生死为夜也)。</p><p>　　【八生果妙】谓此山有波利质多罗树能利益天众而生妙果以喻菩萨生教行果而犹妙树也(波利质多罗华言圆生谓枝叶四布香气周遍五十由旬在山顶三十三天善法堂之东北诸天于树下游乐故云利益天众)。</p><p>　　【九为首妙】谓此山于世界成时四洲之中最为先成是名为首妙以喻菩萨世界初成之时先出于世为诸众生现种种资具也。</p><p>　　【十坚固妙】谓此山于世界坏时铁围等山悉皆灭坏而此山坏最在后名为坚固以喻菩萨若世界将坏最后灭度为诸众生而说上定令免三灾也(上定<a href=\"/remen/wusejie.html\" class=\"keylink\" target=\"_blank\">无色界</a>定也三灾风灾水灾火灾也)。</p><p>　　十行(出楞严经)</p><p>　　十行者谓由前十住进修功满已成佛子自得己利而利他之行未成是故广行<a href=\"/remen/154932.html\" class=\"keylink\" target=\"_blank\">饶益</a>随顺众生令其欢喜然行有浅深故始自欢喜终至真实而成十种也。</p><p>　　【一欢喜行】谓由前十住进修功满已成佛子具佛妙德能于十方刹土随顺饶益众生自他俱喜经云成佛子已具足无量如来妙德十方随顺名欢喜行(刹梵语具云刹摩华言土田)。</p><p>　　【二饶益行】谓善推妙德饶益众生使得法利不生厌想经云善能利益一切众生名饶益行。</p><p>　　【三无瞋恨行】谓瞋恨生于违拒既能<a href=\"/remen/zijue.html\" class=\"keylink\" target=\"_blank\">自觉</a>又能觉他自他之利兼成则瞋恨自无也经云自觉觉他得无违拒名无瞋恨行。</p><p>　　【四无尽行】谓随众生之??化现其身转化无穷而益物无尽竖遍三际横周十方通达无碍经云种??出生穷未来际三世平等十方通达名无尽行(三际者即过去现在未来三世也)。</p><p>　　【五离痴乱行】谓妙智了达一切法门虽各不同悉皆归于一理而无差误经云一切合同种种法门得无差误名离痴乱行。</p><p>　　【六善现行】谓由无痴乱行故能于同??中显现异相于异相中不见有异同异<a href=\"/remen/yuanrong.html\" class=\"keylink\" target=\"_blank\">圆融</a>互现自在经云则于同中显现群异一一异相各各见同名善现行。</p><p>　　【七无着行】无着即无碍之义也谓由善现之行充扩圆融以满空微尘一一尘中现十方界而尘相不坏尘界交现小大无碍经云现尘现界不相留碍名无着行。</p><p>　　【八尊重行】谓前无着行中现尘现界皆是<a href=\"/remen/banruo.html\" class=\"keylink\" target=\"_blank\">般若</a>观照之力然般若于<a href=\"/remen/liudu.html\" class=\"keylink\" target=\"_blank\">六度</a>中称为第一可谓至尊至重矣经云种种现前咸是第一波罗蜜多名尊重行(梵语般若华言智慧六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四精进五<a href=\"/remen/chanding.html\" class=\"keylink\" target=\"_blank\">禅定</a>六智慧也梵语波罗蜜多华言到<a href=\"/remen/bian.html\" class=\"keylink\" target=\"_blank\">彼岸</a>)。</p><p>　　【九善法行】谓于妙观慧中种种明现以显圆融之德十方诸佛莫不依此圆融而为法则经云如是圆融能成十方诸佛轨则名善法行。</p><p>　　【十真实行】谓前圆融德相一一皆是无为真实之性然依性起修则所修之行无非真实矣经云一一皆是清净无漏一真无为性本然故名真实行。</p><p>　　十回向(出楞严经)</p><p>　　回即回转向即趣向谓起大悲之心救度众生回转十行之善向于三处一真如实际是所证二无上菩提是所求三一切众生是所度以能回之心及所回善行向彼万??圆满梵行等入法界也(梵语菩提华言道)。</p><p>　　【一救一切众生离众生相回向】谓由前修十行神通满足成就诸佛所行事已又当修此回向之行然回向之行以悲愿之心为最化度众生而无能度之相回此无为之心趣向寂灭之地经云当度众生灭除度相回无为心向涅盘路名救一切众生离众生相回向(梵语涅盘华言灭度)。</p><p>　　【二不坏回向】谓前离众生相则是可坏今复坏前可坏离于能离则是不坏坏即空不坏即假空假不二正显中道而归趣于本觉矣经云坏其可坏远离诸离名不坏回向(一念<a href=\"/remen/wuxiang.html\" class=\"keylink\" target=\"_blank\">无相</a>谓之空无法不具谓之假不一不异谓之中本觉者谓一切众生所具真如之性本来是觉也)。</p><p>　　【三等一切佛回向】谓所向本觉之性湛然常住而能觉之智齐于佛觉经云本觉湛然觉齐佛觉名等一切佛回向。</p><p>　　【四至一切处回向】谓前能觉之智无处不遍既齐佛觉则所证真如之理地如佛不异经云精真发明地如佛地名至一切处回向。</p><p>　　【五无尽<a href=\"/remen/gongde.html\" class=\"keylink\" target=\"_blank\">功德</a>藏回向】谓前至一切处是世界等一切佛是如来然如来则一切世界之如来世界即一切如来之世界世界如来涉入无碍功德无尽经云世界如来互相涉入得无挂碍名无尽功德藏回向。</p><p>　　【六随顺平等善根回向】谓于诸佛理地起万行真因显证一乘寂灭之道行从理起故曰随顺平等能生道果故曰善根经云于同佛地地中各各生清净因依因发辉取涅盘道名随顺平等善根回向。</p><p>　　【七随顺等观一切众生回向】谓既修真因善根成就则知十方众生皆我本性性既平等故能成就一切众生善根无有遗失亦无高下经云真根既成十方众生皆我本性性圆成就不失众生名随顺等观一切众生回向。</p><p>　　【八真如相回向】离妄曰真不异曰如谓一切法性本真如不即不离二俱无着则真如相现经云即一切法离一切相惟即与离二无所着名真如相回向。</p><p>　　【九无缚<a href=\"/remen/jietuo.html\" class=\"keylink\" target=\"_blank\">解脱</a>回向】谓真如之相现前则智慧明了十界依正等法互摄圆融自在无碍经云真得所如十方无碍名无缚解脱回向(十界者佛界菩萨界缘觉界声闻界天界人界修罗界饿鬼界畜生界<a href=\"/remen/diyu.html\" class=\"keylink\" target=\"_blank\">地狱</a>界也依正者依即所依之国土正即十界能依之色身也)。</p><p>　　【十法界无量回向】谓所证性德真如之理圆满成就含摄遍周其量无外十界差别之相了不可得经云性德圆成法界量灭名法界无量回向。</p><p>　　十地(出楞严经)</p><p>　　十地者谓菩萨所证之地位一切佛法依此发生也然地位有浅深故始自欢喜终于法云分为十也。</p><p>　　【一欢喜地】谓菩萨智同佛智理齐佛理彻见大道尽佛境界而得法喜登于初地经云于大菩提善得通达觉通如来尽佛境界名欢喜地(得法喜者谓于<a href=\"/remen/zhengde.html\" class=\"keylink\" target=\"_blank\">证得</a>之法而生喜乐也梵语菩提华言道)。</p><p>　　【二离垢地】谓由尽佛境界明了诸法异性而入于同若见有同即非离垢同性亦灭斯为离垢经云异性入同同性亦灭名离垢地。</p><p>　　【三发光地】谓同异情见之垢既净则本觉之慧光明开发经云净极明生名发光地(情见者谓依情分别之见也)。</p><p>　　【四焰慧地】谓慧明既极则佛觉圆满觉满则慧光发焰如大火聚烁破一切情见经云明极觉满名焰慧地。</p><p>　　【五难胜地】谓由前焰慧烁破一切情见其同异之相皆不可得即是诸佛境界无有能胜经云一切同异所不能至名难胜地。</p><p>　　【六现前地】谓由前同异之相既不可得则真如净性明显现前经云无为真如性净明露名现前地。</p><p>　　【七远行地】谓真如之境广无边际虽真如现前分证则局若尽其际方为极到经云尽真如际名远行地(分证者谓菩萨于真如之理分分次第而证也)。</p><p>　　【八不动地】谓真如之理既尽其际全得其体则真常凝静无能动摇经云一真如心名不动地。</p><p>　　【九善慧地】谓既得真如之体即发妙用凡所照了悉是真如经云发真如用名善慧地。</p><p>　　【十法云地】谓菩萨至此第十地修行功满唯务化利众生大慈如云普能阴覆虽施作利润而本寂不动经云慈阴妙云覆涅盘海名法云地(梵语涅盘华言灭度谓之海者以其深广无法而不容也)。</p><p>　　十地断障证真(出华严吞海集并华严经?)</p><p>　　【一欢喜地断障证真】谓菩萨见诸众生心堕邪见皆成障碍故发起大愿慈心而修舍行于内身外财无所吝惜由因感果而登初地心生欢喜即断异生性障而证遍行真如是名欢喜地断障证真(异生性障者性即凡夫之性障即执着我法障于初地功德也遍行真如者谓此真如由人法二空所显无有一法而不在也)。</p><p>　　【二离垢地断障证真】谓菩萨见诸众生造十恶业心堕邪行故发慈心修十善业远离欲垢舍念清净即断邪行之障证最胜真如是名离垢地断障证真(十恶者一杀生二偷盗三邪淫四妄言五绮语六恶口七两舌八贪九瞋十邪见也十善者不杀不盗不邪淫不妄言不绮语不恶口不两舌不贪不瞋不邪见也邪行障者谓身口意误犯禁戒也最胜真如者谓此真如具无边德于一切法最为胜也)。</p><p>　　【三发光地断障证真】谓菩萨见诸众生迷惑昏暗障诸善法皆无明了故加功用行发起深广之心<a href=\"/remen/rufa.html\" class=\"keylink\" target=\"_blank\">如法</a>修行智慧光发即断暗钝之障证胜流真如是名发光地断障证真(暗钝障者谓忘失闻思修三慧照法不能显现也胜流真如者谓此真如流出教法于余教法极为胜也)。</p><p>　　【四焰慧地断障证真】谓菩萨见诸众生堕于烦恼故发大慈具修三十七品道法发起慧焰即断微细烦恼现行障证无摄受真如是名焰慧地断障证真(三十七品道法者观身不净观受是苦观心<a href=\"/remen/wuchang.html\" class=\"keylink\" target=\"_blank\">无常</a>观法<a href=\"/remen/wuwo.html\" class=\"keylink\" target=\"_blank\">无我</a>是<a href=\"/remen/sinianchu.html\" class=\"keylink\" target=\"_blank\">四念处</a>已生恶令永断未生恶令不生已生善令增长未生善令得生是四正勤欲如意足念如意足精进如意足思惟如意足是四如意足信根精进根念根定根慧根是为五根信力精进力念力<a href=\"/remen/dingli.html\" class=\"keylink\" target=\"_blank\">定力</a>慧力是为五力念觉分择法觉分精进觉分喜觉分除觉分定觉分舍觉分是七觉分正见正思惟正语正业正命正精进正念正定是八正道以上诸法总为三十七品也微细烦恼现行者谓无明微细之惑现起也无摄受真如者谓证此真如无所系属也)。</p><p>　　【五难胜地断障证真】谓菩萨见下乘人滞有余涅盘乐独善寂故发慈心修习平等加行悟真俗二谛无差别智无有能胜即断下乘涅盘障证??无别真如是名难胜地断障证真(下乘者即声闻乘缘觉乘也梵语涅盘华言灭度言有余涅盘者谓见思二惑断尽尚余色身未灭也<a href=\"/remen/zhendi.html\" class=\"keylink\" target=\"_blank\">真谛</a>者谓于一切法谛审真空无法可得也俗谛者谓于一切法谛审法法宛然也无差别智即平等之智也??无差别真如者谓生死涅盘其类平等无有差别也)。</p><p>　　【六现前地断障证真】谓菩萨见诸众生堕于生死发大悲心加修平等利生之行智慧现前即断粗相现行障证无染净真如是名现前地断障证真(粗相者谓于<a href=\"/remen/sidi.html\" class=\"keylink\" target=\"_blank\">四谛</a>中执苦集为染执道灭为净也无染净真如者谓此真如本性无染亦不可言后方净也)。</p><p>　　【七远行地断障证真】谓菩萨誓愿度生发慈悲心加修一切菩提分法悟空无相无愿<a href=\"/remen/sanmei.html\" class=\"keylink\" target=\"_blank\">三昧</a>即断细相现行障证法无别真如是名远行地断障证真(梵语菩提华言道言菩提分法者即三十七品之分也空者谓一切法皆空也无相者谓不见世间男女一异等相也无愿者谓于<a href=\"/remen/sanjie.html\" class=\"keylink\" target=\"_blank\">三界</a>无所愿求也梵语三昧华言正定细相现行者谓于一切法执有缘生及执无相也法无别真如者谓了种种教法同一真如无别相也)。</p><p>　　【八不动地断障证真】谓菩萨不舍度生加修清净道行离心意识得无生法忍一切烦恼所不能动即断无相中作加行障证不增减真如是名不动地断障证真(心意识者入<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>云心能积聚业意能广积集了别故名识秪是一心有三差别无生法忍者谓一切诸法性本不生而于此法忍可印证也无相中作加行者无相即指上第七地谓于无相中加功用行也不增减真如者谓此真如不随净染有增减也)。</p><p>　　【九善慧地断障证真】谓菩萨以无量智观察众生境界皆如实知得无碍智慧遍说诸法普令获益即断利他门中不欲行障证智自在真如是名善慧地断障证真(不欲行者谓第九地于无相中舍离功用也智自在真如者谓得此真如已于四无碍智得自在也)。</p><p>　　【十法云地断障证真】谓菩萨以无量智慧观察觉了三昧现前得大法故以法身为云普周一切众生具足自在即断诸法中不得自在障证业自在真如是名法云地断障证真(业自在真如者谓一切业或悉得解脱而与真如之理相应也)。</p><p>　　十地寄乘(出华严经?)</p><p>　　十地寄乘者谓十地菩萨寄于人天等诸乘进修而为因行以显真实智证之果分也所以欢喜离垢发光三地寄于世间人天乘焰慧难胜现前远行四地寄于出世间三乘惟不动善慧法云三地超于世间出世间即是寄显一乘法也(人天乘者人乘天乘也三乘者声闻乘缘觉乘菩萨乘也)。</p><p>　　【一欢喜地寄人乘】谓初地菩萨明修布施之行而复示现生于世间以作人王故云欢喜地寄人乘。</p><p>　　【二离垢地寄欲界天乘】谓二地菩萨明修十善之行而复示现生于欲界天上以作天王故云离垢地寄欲界天乘(十善者不杀不盗不邪[淫-壬+(工/山)]不妄言不绮语不恶口不两舌不贪不瞋不邪见也)。</p><p>　　【三发光地寄<a href=\"/remen/sejie.html\" class=\"keylink\" target=\"_blank\">色界</a>无色界天乘】谓三地菩萨明修八禅定行同于色界四禅无色界四空处故云发光地寄色无色界天乘(八禅定者色界无色界各四禅定也四禅者初禅二禅三禅四禅也四空者即空处识处无所有处非非想处也)。</p><p>　　【四焰慧地寄须陀洹乘】梵语须陀洹华言预流谓四地菩萨初断俱生身见观于道品同于初果须陀洹故云焰慧地寄须陀洹乘(俱生身见者谓见惑与形俱生即初托胎之时也道品即三十七道品也)。</p><p>　　【五难胜地寄阿罗汉乘】梵语阿罗汉华言无学亦云无生谓五地菩萨观于四谛之行既终同于四果阿罗汉故云难胜地寄阿罗汉乘(四谛者苦谛集谛灭谛道谛也)。</p><p>　　【六现前地寄缘觉乘】缘觉者由观<a href=\"/remen/yinyuan1.html\" class=\"keylink\" target=\"_blank\">因缘</a>而觉悟真空也谓六地菩萨观于<a href=\"/remen/shieryinyuan.html\" class=\"keylink\" target=\"_blank\">十二因缘</a>生灭之行同于缘觉故云现前地寄缘觉乘(十二因缘者一无明二行三识四名色五六入六触七受八爱九取十有十一生十二老死也)。</p><p>　　【七远行地寄菩萨乘】菩萨梵语具云菩提萨埵华言觉有情谓七地菩萨明修菩提分法之行方便涉有不舍度生同于菩萨故云远行地寄菩萨乘(梵语菩提华言道言菩提分者即三十七道品之分也涉有者有即<a href=\"/remen/yinguo.html\" class=\"keylink\" target=\"_blank\">因果</a>不亡之义谓菩萨涉入三界化诸众生也)。</p><p>　　【八不动地寄显一乘】一乘者即佛乘也谓八地菩萨具证阿含德及不住道而舍所修之行契合实理离相离言超于世出世间是一乘法故云不动地寄显一乘(华语阿含梵言无比)。</p><p>　　【九善慧地寄显一乘】谓九地菩萨以无量智观察无边境界说法<a href=\"/remen/jiaohua.html\" class=\"keylink\" target=\"_blank\">教化</a>众生超于世出世间是一乘法故云善慧地寄显一乘。</p><p>　　【十法云地寄显一乘】谓十地菩萨以法身为云普覆众生观察觉了受胜职位意业自在超于世出世间是一乘法故云法云地寄显一乘(胜职位即佛之位也)。</p><p>　　十地寄报(出华严经)</p><p>　　十地寄报者谓十地菩萨寄生诸天王等报也昔金刚藏菩萨为众说十地菩萨修行法门自行化他成大功德感报多作诸天王等威力自在化导众生令修善法也。</p><p>　　【一阎浮提王】梵语阎浮提华言胜金洲谓欢喜地菩萨修行初地法门成大功德多作阎浮提王掌护<a href=\"/remen/zhengfa.html\" class=\"keylink\" target=\"_blank\">正法</a>诸所作业<a href=\"/remen/nianfo.html\" class=\"keylink\" target=\"_blank\">念佛</a>法僧能大惠施周给孤露以法化世一切众生令修善行统领阎浮故云阎浮提王。</p><p>　　【二转轮圣王】谓离垢地菩萨修行二地法门成就功德多作转轮圣王为大法主王四天下有自在力能除众生<a href=\"/remen/pojie.html\" class=\"keylink\" target=\"_blank\">破戒</a>之垢以善方便令其安住十善道中为大施主周遍给济诸所作业念佛法僧在大众中为首为胜受金轮宝统领四洲故云转轮圣王(四天下者东弗于逮南阎浮提西瞿耶尼北郁单越即四洲也十善者不杀不盗不邪[淫-壬+(工/山)]不妄语不两舌不恶口不绮语不贪不瞋不邪见也)。</p><p>　　【三忉利天王】梵语忉利华言三十三即帝释天主居须弥山顶谓发光地菩萨修行三地法门成大功德多作三十三天之主以大方便化诸众生及诸天众舍离贪欲住于善道故云忉利天王(帝释梵语释提桓因华言能天主言帝释者华梵双举也梵语须弥华言妙高)。</p><p>　　【四夜摩天王】梵语夜摩华言时分以其时时唱快乐故也谓焰慧地菩萨修行四地法门具大功德多作夜摩天王以善方便除众生惑令住正见诸所作业念佛法僧统领天众随所应度不失于时故云夜摩天王。</p><p>　　【五兜率陀天王】梵语兜率陀华言知足以其于五欲尘境能知足故也谓难胜地菩萨修行五地法门集诸功德多作兜率陀天王能?一切外道邪见令诸众生住实谛中诸所作业念佛法僧统领天众常令自他恒念知足故云兜率陀天王。</p><p>　　【六善化天王】谓现前地菩萨修行六地法门成就功德多作善化天王所作自在一切声闻难问无能退屈统领天众善能教化令他除灭我慢之心故云善化天王。</p><p>　　【七自在天王】谓远行地菩萨修行七地法门具足菩提功德大愿多作自在天王善为众生说所证法令其得入无有退转统领天众善行教化皆得自在故云自在天王。</p><p>　　【八大梵天王】梵梵语具云梵迦夷华言净身谓不动地菩萨修行八地法门成大功德多作第二禅大梵天王主千世界能为声闻辟支佛等善说诸义普运慈心放大光明照千世界令诸众生得大自在故云大梵天王(辟支梵语具云辟支迦罗华言缘觉)。</p><p>　　【九大梵天王】谓善慧地菩萨修行九地法门获大神通多作第三禅大梵天王主二千世界能为声闻缘觉及菩萨众分别演说波罗蜜行所有难问无能屈者身出光明照二千界除诸昏暗饶益众生故云大梵天王(梵语波罗蜜华言到彼岸)。</p><p>　　【十摩醯首罗天王】梵语摩醯首罗华言大自在谓法云地菩萨修行十地法门具足众德多作第四禅摩醯首罗天王主三千世界于法自在能授声闻独觉一切菩萨波罗蜜道所有问难无能屈者以自光明能令众生身心清凉皆得安隐故云摩醯首罗天王。</p><p>　　十山王(出华严经?)</p><p>　　十山皆称王者谓依海而住高出一切诸余小山以喻十地菩萨修行同入如来智海高出一切二乘诸行也(二乘者声闻乘缘觉乘也)。</p><p>　　【一雪山王】谓此山中具诸药草能疗众病取不可尽以喻欢喜地菩萨圣智法药用之无竭以破无明超前行位如雪山王也。</p><p>　　【二香山王】谓此山中一切诸香皆悉充满以喻离垢地<a href=\"/remen/pusajie.html\" class=\"keylink\" target=\"_blank\">菩萨戒</a>行威仪功德妙香遍熏一切如香山王也。</p><p>　　【三鞞陀梨山王】梵语鞞陀梨华言种种持谓此山纯宝所成持种种宝以喻发光地菩萨禅定神通解脱三昧诸法可贵可宝如鞞陀梨山王也(梵语三昧华言正定)。</p><p>　　【四神仙山王】谓此山中多神仙所居以喻焰慧地菩萨超出世间得大自在如神仙山王也。</p><p>　　【五由乾陀山王】梵语由乾陀华言持双谓此山纯宝所成诸夜义王咸住其中以喻难胜地菩萨如意神通善巧自在如由乾陀山王也(梵语夜义华言勇健)。</p><p>　　【六马耳山王】谓此山纯宝所成一切诸果咸产其中以喻现前地菩萨从于理体起诸妙用化导众生以证声闻之果如马耳山王也。</p><p>　　【七尼民陀罗山王】梵语尼民陀罗华言持边谓此山纯宝所成大力龙神咸在其中以喻远行地菩萨方便智慧化诸有情证缘觉果如尼民陀罗山王也。</p><p>　　【八斫迦罗山王】梵语斫迦罗华言轮围谓此山金刚轮围纯宝所成诸自在仙咸在其中以喻不动地菩萨无功用道得心自在化菩萨众如斫迦罗山王也(无功用道即无功用行也谓菩萨顺性而修虽加功用行而能离于行相也)。</p><p>　　【九计都末底山王】梵语计都末底华言幢慧谓此山纯宝所成大威德阿修罗王咸在其中以喻善慧地菩萨善巧摄生大力智行如计都末底山王也(梵语阿修罗华言无端正)。</p><p>　　【十须弥卢山王】梵语须弥卢华言妙高谓此山纯宝所成大威德天咸在其中以喻法云地菩萨具如来力成就<a href=\"/remen/wuwei.html\" class=\"keylink\" target=\"_blank\">无畏</a>以不共法为众宣说问答无尽如须弥卢山王也(不共法者谓如来法而与三乘之法迥别也)。</p><p>　　大海十相(出华严经?)</p><p>　　海以深广为名以喻如来智海深广无涯故经中以大海十相喻十地菩萨修行而得入于佛之智海也。</p><p>　　【一次第渐深】此喻欢喜地菩萨修行入于智海渐次而进而能成就大愿也。</p><p>　　【二不受死尸】此喻离垢地菩萨修行入佛智海获功德清净离诸垢染也。</p><p>　　【三余水入失本名】此喻发光地菩萨修行入佛智海获平等功德舍离世间一切假名也。</p><p>　　【四普同一味】此喻焰慧地菩萨修行入佛智海获无差别功德与佛如来同一体相也。</p><p>　　【五无量珍宝】此喻难胜地菩萨修行入佛智海获广大无量方便利益众生也。</p><p>　　【六无能至底】此喻现前地菩萨修行入佛智海获甚深功德利益众生无穷尽也。</p><p>　　【七广大无量】此喻远行地菩萨修行入佛智海获无量功德以广大觉慧观察诸法无有穷尽也。</p><p>　　【八大身所居】大身即鲲鲸之??此喻不动地菩萨修无功用行入佛智海获住一切功德以无量身现广大庄严也(无功用行者谓虽加功用行以顺性而修而无功用之相也)。</p><p>　　【九潮不过限】此喻善慧地菩萨修行入佛智海获护世功德利于世间随机授法不差<a href=\"/remen/genqi.html\" class=\"keylink\" target=\"_blank\">根器</a>也(护世者谓救护世间也)。</p><p>　　【十普受大雨】此喻法云地菩萨修行入佛智海获护世功德能受如来大法云雨而无厌足也。</p><p>　　通教十地(出天台四教仪)</p><p>　　通教即四教中之一也通前藏教通后别圆故云通也(四教者藏教通教别教圆教也)。</p><p>　　【一干慧地】谓三乘之人初居外凡位时未得真空理水所润故名干慧地(三乘者声闻乘缘觉乘菩萨乘也外凡者谓心居理外也)。</p><p>　　【二性地】谓三乘之人居内凡位时于无漏真空法性之理颇有解心故名性地(内凡位者谓心居理内而未证得也无漏者谓断见思之惑而不漏落三界生死也)。</p><p>　　【三八人地】谓三乘之人体达三界见惑本空在无间三昧中八忍具足<a href=\"/remen/zhiguan.html\" class=\"keylink\" target=\"_blank\">止观</a>云人者忍也故名八人地(三界者欲界色界无色界也见惑者谓意根对法尘而起分别也梵语三昧华言正定八忍者苦法忍苦??忍集法忍集??忍灭法忍灭??忍道法忍道??忍也)。</p><p>　　【四<a href=\"/remen/jiandi.html\" class=\"keylink\" target=\"_blank\">见地</a>】谓三乘之人同见第一义无生四谛之理故名见地(第一义者即真俗不二也无生者谓了一切法皆无生也四谛者苦谛集谛灭谛道谛也)。</p><p>　　【五薄地】谓三乘之人断欲界六品思惑欲惑稍轻得真谛理故名薄地(六品者谓欲界思惑分为九品此即前之六品也思惑者谓眼等五根对色等五尘而起贪爱也)。</p><p>　　【六离欲地】谓三乘之人断欲界下三品思惑尽即离欲界生死故名离欲地(下三品者即九品中后之三品也)。</p><p>　　【七已办地】谓三乘之人断色界无色界思惑尽发真无漏智断功毕故名已办地(无漏谓不漏落三界生死也言真无漏者谓第四阿罗汉果之所证也若前初果须陀洹等虽证而生死犹未能尽未得名真也智断功毕者智即破惑之智慧断即所断之惑业因此之智而毕断惑之功也)。</p><p>　　【八辟支佛地】辟支梵语具云辟支迦罗华言缘觉谓缘觉之人发真无漏功德力大<a href=\"/remen/fuhui.html\" class=\"keylink\" target=\"_blank\">福慧</a>深利以能侵除见思习气故名辟支佛地(侵除者谓侵入习气之内而除断之也见思习气者谓见思惑余习之气分也)。</p><p>　　【九菩萨地】菩萨梵语具云菩提萨埵华言觉有情谓菩萨从空入假深观真俗二谛进断见思习气与尘沙惑得<a href=\"/remen/fayan.html\" class=\"keylink\" target=\"_blank\">法眼</a>净成道种智故名菩萨地(从空入假者谓菩萨从涅盘空出生死假而化众生示同生死故名假也真谛者亡泯一切法也俗谛者建立一切法也尘沙惑者谓众生见思之惑种??数多如尘若沙也法眼净者谓菩萨之眼观一切法而无染碍也道种智者谓菩萨化他以一切道起众生一切善种也)。</p><p>　　【十佛地】佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉谓佛有大功德力资利智慧而与一念相应观真谛究竟习气亦究竟觉果圆满故名佛地(究竟即毕??之义也)。</p><p>　　十大<a href=\"/remen/dizi.html\" class=\"keylink\" target=\"_blank\">弟子</a>(出翻译名义)</p><p>　　【一摩诃<a href=\"/remen/jiaye.html\" class=\"keylink\" target=\"_blank\">迦叶</a>上行第一】梵语摩诃迦叶华言大龟氏其先代学道灵龟负仙图而应从德命族故名大龟氏能行头陀上行故称上行第一(梵语头陀华言抖擞)。</p><p>　　【二阿难陀多闻第一】梵语阿难陀华言庆喜佛成道时斛饭王遣使来白净饭王言贵弟生男王闻欢喜语来使曰是男当安名庆喜后投佛<a href=\"/remen/chujia.html\" class=\"keylink\" target=\"_blank\">出家</a>能持三藏之教故称多闻第一(三藏者<a href=\"/remen/jingzang.html\" class=\"keylink\" target=\"_blank\">经藏</a><a href=\"/remen/lvzang.html\" class=\"keylink\" target=\"_blank\">律藏</a>论藏也)。</p><p>　　【三<a href=\"/remen/sheli.html\" class=\"keylink\" target=\"_blank\">舍利</a>弗智慧第一】梵语舍利弗华言鹙子其母眼如鹙鹭从母立字故名舍利弗善解诸法故称智慧第一。</p><p>　　【四须菩提解空第一】梵语须菩提华言善吉亦云空生其生之日家室宝藏俱空父母惊异请相师占云此是吉相因名善吉又名空生禀性慈善不与物诤及其出家悟空得道故称解空第一。</p><p>　　【五富楼那说法第一】梵语富楼那华言满愿父于满江祷梵天求子正值江满又梦七宝器满中盛宝入于母怀以遂父愿故名满愿<a href=\"/remen/fodizi.html\" class=\"keylink\" target=\"_blank\">佛弟子</a>中善解说法故称说法第一(七宝者金银琉璃玻璃砗磲码瑙赤真珠也)。</p><p>　　【六目犍连神通第一】梵语目犍连华言胡豆上古仙人好食此物仍以为姓目犍连即姓也因姓立名故号目犍连佛弟子中得大神通故称神通第一。</p><p>　　【七迦旃延论议第一】梵语迦旃延华言不空罗什师云南天竺婆罗门姓也善解论议故称论议第一(梵语婆罗门华言净行)。</p><p>　　【八阿那律天眼第一】梵语阿那律华言无灭昔因施食得生人天中受乐至今不灭名无灭是佛从第获天眼通故称天眼第一。</p><p>　　【九优波离持戒第一】梵语优波离华言上首或云近执佛为太子时曾为亲近执事之臣出家持律为众纪纲故称持戒第一。</p><p>　　【十罗睺罗密行第一】梵语罗睺罗华言宫生是佛亲子佛出家时以手指其妃腹因而有娠佛已出家在宫而生因名宫生佛弟子中能行密行故称密行第一(密行者微密之行人所不能知者也)。</p><p>　　法师十德(出华严经?)</p><p>　　华严经十地品中第九善慧地菩萨修行一切功德<a href=\"/remen/xingyuan.html\" class=\"keylink\" target=\"_blank\">行愿</a>作大法师善能守护如来法藏以无量善巧智慧辩才能与大众而演说法令诸众生得大安乐具兹十德名为法师(菩萨梵语具云菩提萨埵华言觉有情)。</p><p>　　【一善知法义】善知法义者谓菩萨无碍之智善知一切诸法句义差别也。</p><p>　　【二能广宣说】能广宣说者谓菩萨能以智慧广为众生宣扬如来微妙之法也。</p><p>　　【三处众无畏】处众无畏者谓菩萨处大众会善说法要随他问难悉能酬答而无所畏也。</p><p>　　【四无断辩才】无断辩才者谓菩萨辩才无碍说一切法经<a href=\"/remen/wuliangjie.html\" class=\"keylink\" target=\"_blank\">无量劫</a>相续不断也(劫梵语具云劫波华言分别时节)。</p><p>　　【五巧方便说】巧方便说者谓菩萨善巧方便随顺机宜说大说小一切法门令他通解也。</p><p>　　【六法随法行】法随法行者谓菩萨说法令一切众生如说而行随顺无违修诸胜行也。</p><p>　　【七威仪具足】威仪具足者谓菩萨于行住坐卧四威仪中有威可畏有仪可则无有缺犯也。</p><p>　　【八勇猛精进】勇猛精进者谓菩萨发勇猛心精进修习一切善法化导众生无有退转也。</p><p>　　【九身心无倦】身心无倦者谓菩萨整肃身心修诸胜行常起慈心摄化众生无有懈倦也。</p><p>　　【十成就忍力】成就忍力者谓菩萨修习一切诸忍辱行成就无生法忍之力也(无生法忍者谓一切诸法本来不生于此法中忍可印证也)。</p><p>　　十科(出续高僧传)</p><p>　　【一翻译】翻译者谓翻梵语而为华言也又译之为言易也以华夏之言易彼梵语俾大法以<a href=\"/remen/liutong.html\" class=\"keylink\" target=\"_blank\">流通</a>如摩腾初至于汉译<a href=\"/fojing/sishierzhangjing/\" class=\"keylink\" target=\"_blank\">四十二章经</a>之??是也。</p><p>　　【二解义】解义者谓善解如来所说诸经甚深法义也盖依解以立行修行以契理则可以弘大教可以证菩提如佛弟子迦旃延善解契经是也(梵语菩提华言道梵语迦旃延华言不空)。</p><p>　　【三习禅】禅梵语具云禅那华言静虑谓人从无始以来逐妄迷真起惑造业展转沉溺若能息心静虑修习禅定一旦慧光发生则了妄显真返本还源也。</p><p>　　【四明律】明律者谓明晓如来所制律法防非止过调练身口意之三业也盖修行之人须深明戒律持犯之相坚固守护无毁无缺则能止恶迁善出离苦趣而生善道也。</p><p>　　【五感通】感通者谓神妙不测感之斯应也盖修行之人既证道果内性明了则无感而不通故智论云通有四义一身能飞行二移远能近三彼没此出四一念即至如唐之万回与元圭禅师者是也(万回兄戍安西久无消息母忧之回即朝往际晚而归持兄书至报云平善往复万里故称万回元圭禅师居嵩山时尝为岳神授<a href=\"/remen/wujie.html\" class=\"keylink\" target=\"_blank\">五戒</a>感岳神乞效神力报谢为移北岫树木植之东岭为屏障也)。</p><p>　　【六遗身】遗身者谓重法亡躯发勇猛心奋精进力务求佛道故弃身若弗有如<a href=\"/remen/shizun.html\" class=\"keylink\" target=\"_blank\">世尊</a>宿舍全身而求半偈神光参达磨断臂以求安心是也(涅盘经云佛昔作婆罗门时于雪山修行释提桓因化作罗刹唱过去佛所说偈云诸行无常是生灭法时婆罗门闻偈心喜即曰汝说偈未备请为说竟罗刹曰我饥不能说若得汝腝肉热血食之乃可为举全偈时婆罗门许以身施罗刹即说后半偈云生灭灭已寂灭为乐婆罗门以所闻偈遍书于石树上讫于高木投身而下以施罗刹也传灯录云达磨大师在少林时神光晨夕参求其法师曰诸佛妙道旷劫精勤岂小智轻心欲冀真乘光即取刀断臂师前师许之为易名惠可可曰我心未宁乞师为安师曰将心来与汝安可曰觅心了不可得师曰为汝安心竟)。</p><p>　　【七读诵】看文曰读背文曰诵谓一大藏教<a href=\"/remen/fozu.html\" class=\"keylink\" target=\"_blank\">佛祖</a>至言若读诵<a href=\"/remen/shouchi.html\" class=\"keylink\" target=\"_blank\">受持</a>者可以灭罪生福或因言悟旨而得心地开明显发智慧也。</p><p>　　【八护法】护法者谓诸佛所说教法弘护在人故如来于<a href=\"/remen/lingshan.html\" class=\"keylink\" target=\"_blank\">灵山</a>会上付嘱国王大臣为法护卫然出家奉佛者尤当勉力精进作世舟航渡诸沦溺以护佛法而令久住也。</p><p>　　【九兴福】兴福者谓兴造福利事非一端如来历劫苦行福慧兼修称两足尊此之十科自第八以前多言<a href=\"/remen/xiuhui.html\" class=\"keylink\" target=\"_blank\">修慧</a>至此第九乃言修福故修行之人能从事于八<a href=\"/remen/futian.html\" class=\"keylink\" target=\"_blank\">福田</a>及写经造像凡有利于物者不惮艰辛勉而行之则福之所由兴也(八福田者谓广路义井建造桥梁治平险隘<a href=\"/remen/xiaoyang.html\" class=\"keylink\" target=\"_blank\">孝养</a>父母恭敬<a href=\"/remen/sanbao.html\" class=\"keylink\" target=\"_blank\">三宝</a>给事病人救济贫穷设无遮会也)。</p><p>　　【十杂科】杂者不一也谓前九科各专一事至此一科则兼前九科进修之事傍及世间经书治世语言礼乐文章制度典故无不兼通也。</p><p>　　十种补特伽罗(出地藏十轮经)</p><p>　　梵语补特伽罗华言有情又云人佛为有情之类罪业深重<a href=\"/remen/lunhui.html\" class=\"keylink\" target=\"_blank\">轮回</a>生死难得人身故说此十种差别也。</p><p>　　【一不种善根】谓诸有情于宿世中及现在世不种菩提善根惟作恶行所以轮回诸趣也(梵语菩提华言道)。</p><p>　　【二未修福业】谓诸有情于宿世中及现在世未曾修习布施持戒等福德之业多诸恶行所以轮回诸趣也。</p><p>　　【三杂染相续】谓诸有情于宿世中及现在世为贪瞋痴等杂乱染污相续不绝由此恶行所以轮回诸趣也。</p><p>　　【四随恶友行】谓诸有情于宿世中及现在世随顺恶友习诸不<a href=\"/remen/shane.html\" class=\"keylink\" target=\"_blank\">善恶</a>行所以轮回诸趣也。</p><p>　　【五不畏后世苦果】谓诸有情于现在世但造恶业不畏未来生死苦报由此恶行所以轮回诸趣也。</p><p>　　【六猛利贪欲】谓诸有情不知世间诸欲是众苦之本但勇猛贪求无有厌足由此恶行所以轮回诸趣也。</p><p>　　【七猛利瞋恚】谓诸有情于世间一切违逆之境不能安心忍受而但忿怒嗔恚不知止息由此恶行所以轮回诸趣也。</p><p>　　【八猛利愚痴】谓诸有情于一切境迷惑不了起诸邪见蔑裂正法由此恶行所以轮回诸趣也。</p><p>　　【九其心迷乱】谓诸有情心无所主迷惑狂乱纵身口意作不善业由此恶行所以轮回诸趣也。</p><p>　　【十守恶邪见】谓诸有情不信如来正教坚执外道邪见由此恶行所以轮回诸趣也。</p></div>"
},{
    "title": "大明三藏法数卷第三十二",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第三十二　　　　石四</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　长者十德(出翻译名义)</p><p>　　【一贵姓】贵姓者谓勋戚尊贵世称阀(居越切)阅(欲智切)之族也(明其等曰阀积其功曰阅)。</p><p>　　【二位高】位高者谓居卿相台辅为百辟之长也。</p><p>　　【三大富】大富者谓宝货丰饶所须具足也。</p><p>　　【四威猛】威猛者谓威严厚重人所敬畏也。</p><p>　　【五智深】智深者谓智虑深远越格超群所谋皆当也。</p><p>　　【六年??】年??者谓齿高望重为物仪表人所尊仰也。</p><p>　　【七行净】行净者谓持心律己廉公洁白所行如言皆无玷也。</p><p>　　【八礼备】礼备者谓威仪庠序世所式瞻也。</p><p>　　【九上叹】上叹者谓才德兼备言行可则为在上者所叹服也。</p><p>　　【十下归】下归者谓谦以处已宽以御众为在下者所归向也。</p><p>　　菩萨十施(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>)</p><p>　　【一分减施】谓菩萨仁慈好行惠施若得羙妙饮食分与<a href=\"/remen/zhongsheng.html\" class=\"keylink\" target=\"_blank\">众生</a>然后乃食复念身中八万户虫依我身住愿令普得充满于凡所受之物悉亦如是是名分减施(菩萨梵语具云<a href=\"/remen/puti.html\" class=\"keylink\" target=\"_blank\">菩提</a>萨埵华言觉有情)。</p><p>　　【二竭尽施】谓菩萨得上妙饮食香华衣服资生之具或有人言汝今所有悉当与我菩萨自念应为<a href=\"/remen/154932.html\" class=\"keylink\" target=\"_blank\">饶益</a>诸众生故随所有物一切尽施乃至身命亦无所吝是名竭尽施。</p><p>　　【三内施】谓菩萨年方少盛端正羙好始受转轮王位七宝具足王四天下或有人言我今衰老茕独羸顿若得王身手足血肉头目骨髓我命存活菩萨念言我后必死今当施之以济众生心无所悔是名内施(七宝者金轮宝白象宝绀马宝神珠宝玉女宝典财宝主兵宝也四天下者东弗于逮南阎浮提西瞿耶尼北郁单越也)。</p><p>　　【四外施】谓菩萨年盛色美众相<a href=\"/remen/yuanman.html\" class=\"keylink\" target=\"_blank\">圆满</a>始受转轮王位七宝具足或有人言我今贫窭惟愿仁慈以施于我菩萨念言荣盛必衰我今宜应随彼之意即便施之而无所悔是名外施。</p><p>　　【五内外施】谓菩萨形相端正处轮王位或有人言此轮王位愿舍与我并及王身为我臣仆菩萨念言我身王位悉是<a href=\"/remen/wuchang.html\" class=\"keylink\" target=\"_blank\">无常</a>即便施之乃至以身?勤作役心无所悔是名内外施。</p><p>　　【六一切施】谓菩萨身盛美妙处轮王位或有无量贫穷人言大王垂慈各随所求或乞国土或乞妻子或乞手足血肉肝脑菩萨心念一切恩爱会当别离即以一切悉皆施与心无悔恨是名一切施。</p><p>　　【七过去施】谓菩萨闻过去诸佛菩萨所有<a href=\"/remen/gongde.html\" class=\"keylink\" target=\"_blank\">功德</a>不贪不着见法如梦但为<a href=\"/remen/jiaohua.html\" class=\"keylink\" target=\"_blank\">教化</a>取着众生成熟<a href=\"/remen/fofa.html\" class=\"keylink\" target=\"_blank\">佛法</a>即为说之观过去法都不可得毕竟皆舍是名过去施。</p><p>　　【八未来施】谓菩萨闻未来诸佛所修之行了达非有不以己之善根<a href=\"/remen/huixiang.html\" class=\"keylink\" target=\"_blank\">回向</a>于彼亦不于彼而退己之善根常勤<a href=\"/remen/xiuxing.html\" class=\"keylink\" target=\"_blank\">修行</a>摄化众生观未来法皆不可得毕竟皆舍是名未来施。</p><p>　　【九现在施】谓菩萨闻四天王众天三十三天乃至色究竟天王众天及声闻缘觉具诸功德闻已不迷但观诸行如梦不实不生贪着但令众生舍离恶趣修行于道成就佛法是名现在施(四天王者东方持国天王南方增长天王西方广目天王北方多闻天王也三十三天者即欲界忉利天也色究竟天者即<a href=\"/remen/sejie.html\" class=\"keylink\" target=\"_blank\">色界</a>第十八天也)。</p><p>　　【十究竟施】谓菩萨见无量众生无眼耳鼻舌身手足来至我所告言我身薄佑诸根残缺惟愿仁慈舍己所有菩萨闻知即便施与假使经阿僧只劫不生悔惜但念此身危脆不坚应以施彼愿我成就清净智身是名究竟施(梵语阿僧只劫华言无类时)。</p><p>　　<a href=\"/remen/bushi.html\" class=\"keylink\" target=\"_blank\">布施</a>十种利益(出月灯<a href=\"/remen/sanmei.html\" class=\"keylink\" target=\"_blank\">三昧</a>经)</p><p>　　布施乃破悭贪之前阵入正道之初门菩萨能行此者则获十种利益也。</p><p>　　【一降伏悭吝】谓修菩萨<a href=\"/remen/xingzhe.html\" class=\"keylink\" target=\"_blank\">行者</a>若能布施则悭鄙吝惜之心自然降伏不复萌动矣。</p><p>　　【二舍心相续】谓修菩萨行者行于布施财虽匮乏而喜舍之心无有间断也。</p><p>　　【三同其资产】谓修菩萨行者施心无量观诸众生与己无异所有财产平等受用无有彼此也。</p><p>　　【四生豪富家】谓修菩萨行者于一切财物常行惠施心无吝惜则当来<a href=\"/remen/guobao.html\" class=\"keylink\" target=\"_blank\">果报</a>必生豪富之家财宝具足受用无穷矣。</p><p>　　【五生处施心现前】谓修菩萨行者此生既能行于布施则感后世随其所生之处而他人施与之者皆无悭吝之心矣。</p><p>　　【六<a href=\"/remen/sizhong.html\" class=\"keylink\" target=\"_blank\">四众</a>爱乐】谓修菩萨行者既能常怀惠施无所悭嫉则四众之心常生爱乐而无嫌恨也(四众者<a href=\"/remen/biqiu.html\" class=\"keylink\" target=\"_blank\">比丘</a><a href=\"/remen/biqiuni.html\" class=\"keylink\" target=\"_blank\">比丘尼</a>优婆塞优婆夷也)。</p><p>　　【七入众不怯】谓修菩萨行者既能布施而为四众之所爱乐故入大众之中自<a href=\"/remen/wuwei.html\" class=\"keylink\" target=\"_blank\">无畏</a>怯之心也。</p><p>　　【八胜名流布】谓修菩萨行者能无所求而行布施则人多称赞胜妙名闻流布遐迩也。</p><p>　　【九手足柔软】谓修菩萨行者好行布施济人缺乏能感手足柔软相好圆满之报也。</p><p>　　【十不离知识】谓修菩萨行者自初<a href=\"/remen/faxin.html\" class=\"keylink\" target=\"_blank\">发心</a>行施以来常得亲近诸佛菩萨善知识等获闻法要未尝远离也。</p><p>　　菩萨<a href=\"/remen/shijie.html\" class=\"keylink\" target=\"_blank\">十戒</a>(出华严经)</p><p>　　谓菩萨奉持三世诸佛十种净戒具足清白无有缺犯念诸众生颠倒<a href=\"/remen/pojie.html\" class=\"keylink\" target=\"_blank\">破戒</a>我成正觉为说真法令离颠倒得净戒法是名菩萨十戒(三世者过去现在未来也)。</p><p>　　【一普饶益戒】谓菩萨<a href=\"/remen/shouchi.html\" class=\"keylink\" target=\"_blank\">受持</a>净戒广为利益一切众生也。</p><p>　　【二不<a href=\"/remen/shoujie.html\" class=\"keylink\" target=\"_blank\">受戒</a>】谓菩萨不受外道诸戒但自<a href=\"/remen/jingjin.html\" class=\"keylink\" target=\"_blank\">精进</a>奉持诸佛平等净戒也。</p><p>　　【三不住戒】谓菩萨受持戒时不求于彼欲界色界<a href=\"/remen/wusejie.html\" class=\"keylink\" target=\"_blank\">无色界</a>受生而住也。</p><p>　　【四无悔恨戒】谓菩萨不作重罪不行謟诈不破净行安住正戒心不悔恨也。</p><p>　　【五无违诤戒】谓菩萨于佛所制禁戒心常持护无所违犯亦不斗诤触恼一切众生但愿常生<a href=\"/remen/huanxi.html\" class=\"keylink\" target=\"_blank\">欢喜</a>奉持于戒也。</p><p>　　【六不恼害戒】谓菩萨不学邪幻咒术及造作方药恼害众生但为救护一切而持于戒也。</p><p>　　【七不杂戒】谓菩萨不着边见不惑外道所计但观诸法缘起不实一心专持出离<a href=\"/remen/shengsi.html\" class=\"keylink\" target=\"_blank\">生死</a>之戒也(边见者谓外道于断常二见中随执一见也外道所计者谓计此身从梵天生从微尘生之类也诸法缘起者谓一切法皆由眼等六根为因色等六尘为缘而生也)。</p><p>　　【八不贪求戒】谓菩萨不现异相彰己有德起贪求心但为满足出离生死法故而持于戒也。</p><p>　　【九无过失戒】谓菩萨不自贡高言我持戒见破戒人亦不轻毁令他愧耻但一其心而持于戒也。</p><p>　　【十无毁犯戒】谓菩萨受持净戒无所毁犯永断十恶具足十善恒念众生皆由颠倒毁犯于戒我当为说真实妙法令离颠倒成就菩提也(十恶者一<a href=\"/remen/shasheng.html\" class=\"keylink\" target=\"_blank\">杀生</a>二偷盗三邪淫四妄言五绮语六恶口七两舌八贪九嗔十邪见也十善者不杀不盗不邪淫不妄言不绮语不恶口不两舌不贪不瞋不邪见也梵语菩提华言道)。</p><p>　　菩萨十戒(出梵网经)</p><p>　　【一不杀戒】不杀戒者谓慈心怜愍不断一切命也经云一切有命者不得故杀应起<a href=\"/remen/changzhu.html\" class=\"keylink\" target=\"_blank\">常住</a>慈悲心<a href=\"/remen/xiaoshun.html\" class=\"keylink\" target=\"_blank\">孝顺</a>心方便救护一切众生而反自恣心快意杀生者是波罗夷罪(梵语波罗夷华言极恶)。</p><p>　　【二不盗戒】不盗戒者谓不攘窃他人一切财物也经云一针一草不得故盗应生<a href=\"/remen/foxing.html\" class=\"keylink\" target=\"_blank\">佛性</a>孝顺心慈悲心常助一切<a href=\"/remen/rensheng.html\" class=\"keylink\" target=\"_blank\">人生</a>福生乐而反更盗人财物是波罗夷罪。</p><p>　　【三不[淫-壬+(工/山)]戒】不[淫-壬+(工/山)]戒者谓守礼自防不应行欲事也经云应生孝顺心救度一切众生净法与人而反更起一切人[淫-壬+(工/山)]不择亲属是波罗夷罪。</p><p>　　【四不<a href=\"/remen/wangyu.html\" class=\"keylink\" target=\"_blank\">妄语</a>戒】不妄语戒者谓言当诚实不应虚妄诳他也经云应生正语<a href=\"/remen/zhengjian.html\" class=\"keylink\" target=\"_blank\">正见</a>亦生一切众生正语正见而反更起一切众生邪语邪见邪业是波罗夷罪。</p><p>　　【五不酤酒戒】不酤酒戒者谓酒能昏神乱性故不应酤也经云一切酒不得酤是酒起罪<a href=\"/remen/yinyuan1.html\" class=\"keylink\" target=\"_blank\">因缘</a>菩萨应生一切众生明达之慧而反更生一切众生颠倒之心是波罗夷罪。</p><p>　　【六不说过罪戒】不说过罪戒者谓不应说他人好恶长短也经云闻外道恶人说佛法中非法非律常生慈心教化是辈令生善信若反更自说他人罪过是波罗夷罪。</p><p>　　【七不自赞毁他戒】不自赞毁他戒者谓不自矜伐不谤他人也经云若自扬己德隐他人好事令他人受毁者是波罗夷罪。</p><p>　　【八不悭戒】不悭戒者谓心无鄙吝悉舍所有也经云见一切贫穷人来乞者随人所须一切给与而以恶心嗔心乃至不施一钱一针一草有求法者不为说一句一偈一微尘许法而反更骂辱者是波罗夷罪。</p><p>　　【九不嗔戒】不嗔戒者谓不应生忿怒之心也经云应生一切众生善根无诤之事常生悲心孝顺心而反更于一切众生中以恶口骂辱加以手打及以刀杖意犹不息前人求悔善言忏谢犹嗔不解者是波罗夷罪(前人即被打之人也)。</p><p>　　【十不谤<a href=\"/remen/sanbao.html\" class=\"keylink\" target=\"_blank\">三宝</a>戒】不谤三宝戒者谓于佛法僧所常当恭敬尊重不应谤毁也经云见外道及以恶人一言谤佛音声如三百矛刺心况口自谤不生<a href=\"/remen/xinxing1.html\" class=\"keylink\" target=\"_blank\">信心</a>孝顺心而反更助恶人邪见人谤是波罗夷罪。</p><p>　　大论十种戒(出大智度论)</p><p>　　【一不缺戒】谓修行之人毁犯净戒如器已缺无所堪用若能恒自守护如爱明珠则能摄一切戒是名不缺戒。</p><p>　　【二不破戒】谓修行之人毁犯戒法如器破裂不堪为用若能持护不犯无有破损是名不破戒。</p><p>　　【三不穿戒】谓修行之人毁犯戒法如器穿漏不堪受物若能持护无毁是名不穿戒。</p><p>　　【四不杂戒】谓修行之人或毁定共戒念破戒事名之曰杂若能护持不毁欲念不起是名不杂戒(定共戒者即<a href=\"/remen/chanding.html\" class=\"keylink\" target=\"_blank\">禅定</a>与戒<a href=\"/remen/faxiang.html\" class=\"keylink\" target=\"_blank\">法相</a>应也)。</p><p>　　【五随道戒】谓声闻初果须陀洹人随顺谛理能破见惑无所分别是名随道戒(梵语须陀洹华言预流见惑者谓意根对法尘而起分别也)。</p><p>　　【六无着戒】谓二乘之人见<a href=\"/remen/zhendi.html\" class=\"keylink\" target=\"_blank\">真谛</a>理能成圣道于诸思惑无所染着是名无着戒(二乘者声闻乘缘觉乘也思惑者谓眼等五根对色等五尘而起贪爱也)。</p><p>　　【七<a href=\"/remen/zizai.html\" class=\"keylink\" target=\"_blank\">自在</a>戒】谓菩萨化他妙用于诸<a href=\"/remen/shijian.html\" class=\"keylink\" target=\"_blank\">世间</a>而得自在无碍是名自在戒。</p><p>　　【八智所赞戒】谓菩萨于诸世界化导众生为智者之所赞叹是名智所赞戒(智者即诸佛也)。</p><p>　　【九随定戒】谓菩萨随首楞严定现诸威仪导利众生虽威仪变现而任运常静是名随定戒(梵语首楞严华言健相分别)。</p><p>　　【十<a href=\"/remen/juzujie.html\" class=\"keylink\" target=\"_blank\">具足戒</a>】谓菩萨持中道第一义谛戒用中道慧遍入诸法无戒不备是名具足戒(第一义谛者谓中道实相之理无二无别谛审不虚也)。</p><p>　　<a href=\"/remen/shani.html\" class=\"keylink\" target=\"_blank\">沙弥</a>十戒(出翻译名义并沙弥十戒法)</p><p>　　梵语沙弥华言息慈初受十戒名为沙弥后受具足戒名为比丘也(具足戒者即一百五十戒也梵语比丘华言乞士)。</p><p>　　【一不杀戒】谓常念有情皆惜身命应当怜愍慎勿伤害是名不杀戒。</p><p>　　【二不盗戒】谓物各有主虽一针一草亦不当攘窃是名不盗戒。</p><p>　　【三不[淫-壬+(工/山)]戒】谓清净自守不犯<a href=\"/remen/seyu.html\" class=\"keylink\" target=\"_blank\">色欲</a>是名不[淫-壬+(工/山)]戒。</p><p>　　【四不妄语戒】谓言说诚实不以虚言诳他是名不妄语戒。</p><p>　　【五不饮酒戒】谓酒能昏神乱性增长愚痴应当绝饮是名不饮酒戒。</p><p>　　【六离高广大床戒】谓所坐之床高不过尺六广不过四尺若过此量者名高广大床则不当坐是名离高广大床戒。</p><p>　　【七离花鬘等戒】谓不着花鬘璎珞不用香油涂身是名离花鬘等戒。</p><p>　　【八离歌舞等戒】谓不自歌舞亦不辄往观听歌舞是名离歌舞等戒。</p><p>　　【九离金宝物戒】谓金银钱宝不当蓄积亦不许手执是名离金宝物戒。</p><p>　　【十离非食时戒】谓佛制午时为食时若过午则不当食是名离非食时戒。</p><p>　　持戒十种利益(出月灯三昧经)</p><p>　　持戒是菩提之根本入道之要门菩萨能坚守护持则获此十种利益也(梵语菩提华言道菩萨梵语具云菩提萨埵华言觉有情)。</p><p>　　【一满足智愿】谓修菩萨行者能持禁戒则身心清净慧性明了一切智行一切誓愿无不满足也。</p><p>　　【二如佛所学】谓佛初<a href=\"/remen/xiudao.html\" class=\"keylink\" target=\"_blank\">修道</a>时以戒为本而得<a href=\"/remen/zhengguo.html\" class=\"keylink\" target=\"_blank\">证果</a>菩萨修行若能坚持净戒是亦如佛之所学也。</p><p>　　【三智者不毁】谓修菩萨行者戒行清净身口无过凡有智之人喜乐赞叹而不毁訾也。</p><p>　　【四不退誓愿】谓修菩萨行者坚持净戒求证菩提誓愿弘深勇猛精进而不退转也。</p><p>　　【五安住正行】谓修菩萨行者坚持<a href=\"/remen/jielv.html\" class=\"keylink\" target=\"_blank\">戒律</a>则身口意业悉皆清净而于正行安住而不舍也。</p><p>　　【六弃舍生死】谓修菩萨行者受持净戒则无杀盗[淫-壬+(工/山)]妄等业而能出离生死永脱<a href=\"/remen/lunhui.html\" class=\"keylink\" target=\"_blank\">轮回</a>之苦也。</p><p>　　【七慕乐<a href=\"/remen/niepan.html\" class=\"keylink\" target=\"_blank\">涅盘</a>】梵语涅盘华言灭度谓修菩萨行者坚持戒律绝诸<a href=\"/remen/wangxiang.html\" class=\"keylink\" target=\"_blank\">妄想</a>故能厌恶生死之苦而欣慕涅盘之乐也。</p><p>　　【八得无缠心】谓修菩萨行者戒德圆明心体光洁一切<a href=\"/remen/fannao.html\" class=\"keylink\" target=\"_blank\">烦恼</a>业缘悉皆<a href=\"/remen/jietuo.html\" class=\"keylink\" target=\"_blank\">解脱</a>而无缠缚之患也。</p><p>　　【九得胜三昧】梵语三昧华言正定谓修菩萨行者持戒清净心不散乱则得三昧成就定性现前而超诸有漏也。</p><p>　　【十不乏信财】谓修菩萨行者持守戒律于诸佛法具正信心则能出生一切功德法财而不匮乏也。</p><p>　　十善(出法界次第)</p><p>　　善即顺理之义谓行此十法皆顺理故然有二种一者止二者行止则止息己恶不恼于他行则修行胜德利安一切也。</p><p>　　【一不杀生】不杀生者谓不害一切物命即是止杀之善既不杀已当行<a href=\"/remen/fangsheng.html\" class=\"keylink\" target=\"_blank\">放生</a>之善也。</p><p>　　【二不偷盗】不偷盗者谓不窃取他人财物即是止盗之善既不盗已当行布施之善也。</p><p>　　【三不邪[淫-壬+(工/山)]】不邪[淫-壬+(工/山)]者谓不行邪[淫-壬+(工/山)]欲事即是止[淫-壬+(工/山)]之善既不邪[淫-壬+(工/山)]当行清净梵行之善也。</p><p>　　【四不妄语】不妄语者谓不起虚言诳惑他人即是止妄语之善既不妄语当行实语之善也。</p><p>　　【五不两舌】不两舌者谓不向两边说是谈非令他斗诤即是止两舌之善既不两舌当行和合利益之善也。</p><p>　　【六不恶口】不恶口者谓不发粗犷恶言骂辱他人即是止恶口之善既不恶口当行柔和软语之善也。</p><p>　　【七不绮语】不绮语者谓不庄饰华丽之言令人乐闻即是止绮语之善既不绮语当行质直正言之善也。</p><p>　　【八不贪欲】不贪欲者谓不贪着情欲尘境即是止贪之善既不贪欲当行清净梵行之善也。</p><p>　　【九不瞋恚】不瞋恚者谓不生忿怒之心瞋恨于人即是止瞋之善既不瞋恚当行慈忍之善也。</p><p>　　【十不邪见】不邪见者谓不偏邪异见执非为是即是止邪见之善既不邪见当行正信正见之善也。</p><p>　　每月十斋日(出法苑珠林)</p><p>　　【初一日】此日四天王太子下降按行人间比校<a href=\"/remen/shane.html\" class=\"keylink\" target=\"_blank\">善恶</a>若念定光佛名号则灭一切罪增一切福(四天王者东方持国天王南方增长天王西方广目天王北方多闻天王也)。</p><p>　　【初八日】此日摩醯首罗天王下降按临人间观察善恶若念药师琉璃光佛名号则灭一切罪增一切福(梵语摩醯首罗华言大自在)。</p><p>　　【十四日】此日摩醯首罗天王下降按临人间观察善恶若念贤劫千佛名号则灭一切恶生一切善(劫梵语具云劫波华言分别时节贤者劫名谓此劫中多贤人也)。</p><p>　　【十五日】此日四天王太子下降按临人间观察善恶若念阿弥陀佛名号则灭生死罪得寂灭乐(梵语阿弥陀华言无量寿)。</p><p>　　【十八日】此日四天王太子使者下降观察人间比校善恶若念地藏菩萨名号则灭除罪业增延福寿。</p><p>　　【二十三日】此日摩醯首罗天王下降按察人间比校善恶若念大势至菩萨名号则增长福利灭除<a href=\"/foxue/changshi/153417.html\" class=\"keylink\" target=\"_blank\">罪恶</a>。</p><p>　　【二十四日】此日四天王太子下降按行人间观察善恶若念<a href=\"/remen/gsyps.html\" class=\"keylink\" target=\"_blank\">观世音菩萨</a>名号则灭除众苦长养诸善。</p><p>　　【二十八日】此日四天王使者下降观察人间比校善恶若念卢舍那佛名号则灭烦恼罪得<a href=\"/remen/zhihui.html\" class=\"keylink\" target=\"_blank\">智慧</a>乐(梵语卢舍那华言净满)。</p><p>　　【二十九日】此日摩醯首罗天王下降亲临人间比校善恶若念药王菩萨名号则灭一切恶生一切善。</p><p>　　【三十日】此日四天王使者下降按行人间观察善恶若念释迦牟尼佛名号则增长福利成就菩提(梵语菩提华言道)。</p><p>　　十忍(出仁王护国<a href=\"/remen/banruo.html\" class=\"keylink\" target=\"_blank\">般若</a>经?)</p><p>　　忍即忍可亦安忍也谓通教菩萨观<a href=\"/remen/wuyin.html\" class=\"keylink\" target=\"_blank\">五阴</a><a href=\"/remen/sanjie.html\" class=\"keylink\" target=\"_blank\">三界</a><a href=\"/remen/yinguo.html\" class=\"keylink\" target=\"_blank\">因果</a>二谛等法成就十忍也(五阴者色阴受阴想阴行阴识阴也三界者欲界色界无色界也二谛者真谛俗谛也)。</p><p>　　【一戒忍】谓由观色阴而不犯禁制即得戒忍以作无作戒体皆是色摄故也(作无作戒者谓初受戒时有所作为执守坚持名为作也持守既久虽不作意而任运无所毁犯名无作也)。</p><p>　　【二知见忍】谓由观识阴了知一切诸法邪正之见皆从<a href=\"/remen/shixin.html\" class=\"keylink\" target=\"_blank\">识心</a>而生即得知见忍以了别识与此知见相类故也(了别识即<a href=\"/remen/yishi.html\" class=\"keylink\" target=\"_blank\">意识</a>以识有分别之义故也)。</p><p>　　【三定忍】谓由观想阴不起乱思即得定忍以从颠倒妄想能入于定故也。</p><p>　　【四慧忍】谓由观受阴无苦乐相即得智慧忍以分别诸法皆悉空寂智慧即生故也。</p><p>　　【五解脱忍】谓由观行阴无造作相即得解脱忍以行皆悉无常无有结缚也。</p><p>　　【六空忍】谓由观三界苦果无有实体即得空忍也以生死苦谛性本空寂故也。</p><p>　　【七无愿忍】谓由观三界苦因皆悉空故即得无愿忍以烦恼集谛性本清净故也。</p><p>　　【八<a href=\"/remen/wuxiang.html\" class=\"keylink\" target=\"_blank\">无相</a>忍】谓由观三界因果之法皆空即得无相忍以因果之相本空无有故也。</p><p>　　【九无常忍】谓由观俗谛之境一切有为之法悉皆虚幻即得无常忍以一切诸法迁灭不停故也(俗谛者谓建立一切法也)。</p><p>　　【十无生忍】谓由观真谛之境是<a href=\"/remen/wuweifa.html\" class=\"keylink\" target=\"_blank\">无为法</a>诸念不生即得无生忍以真空之理本无生灭故也(真谛者谓泯绝一切法也)。</p><p>　　慈忍十种利益(出月灯三昧经)</p><p>　　慈即爱念忍即安忍谓修菩萨行者于一切违顺等境皆能慈忍故获此十种利益也。</p><p>　　【一火不能烧】谓修菩萨行者但为利益众生常怀慈忍之心于一切违逆之境了知身心<a href=\"/remen/zixing.html\" class=\"keylink\" target=\"_blank\">自性</a>本空悉无所恼是以瞋恚之火所不能烧也。</p><p>　　【二刀不能割】谓修菩萨行者但为利益众生常怀慈忍之心于一切横逆之境了知自身体性空寂悉无所畏是以瞋恚利刀所不能割也。</p><p>　　【三毒不能中】谓修菩萨行者但为利益众生常怀慈忍之心人或有所加害了知身心本空不以为意是以贪瞋毒药所不能中也。</p><p>　　【四水不能漂】谓修菩萨行者但为利益众生常怀慈忍之心于一切顺情之境了知诸法本空悉无所染是以贪爱之水所不能漂也。</p><p>　　【五为非人护】非人即鬼神之类谓修菩萨行者但为利益众生常怀慈忍之心于一切时处鬼神之类悉皆护卫也。</p><p>　　【六身相<a href=\"/remen/zhuangyan.html\" class=\"keylink\" target=\"_blank\">庄严</a>】谓修菩萨行者但为利益众生常怀慈忍之心爱念于人是以能感色身相好庄严之报也。</p><p>　　【七闭诸恶道】谓修菩萨行者但为利益众生常怀慈忍之心成就善法是以恶道之门自然闭而不开也。</p><p>　　【八随乐梵天】梵天即色界初禅天也谓修菩萨行者慈忍具足梵行无亏故报尽命终随其意乐而得生于梵天也。</p><p>　　【九昼夜常安】谓修菩萨行者常行慈忍之心利益有情而不恼害故得身心寂静昼夜常安也。</p><p>　　【十不离喜乐】谓修菩萨行者常怀慈忍之心利益众生令其各获安隐是以自之身心亦不离于喜乐也。</p><p>　　精进十种利益(出月灯三昧经)</p><p>　　谓修菩萨行者于诸梵行念念进修精勤无怠故有十种利益也(梵行即净行也)。</p><p>　　【一他不折伏】谓菩萨慧解精勤行业成就则不为一切邪论妄计之所折伏也。</p><p>　　【二得佛所摄】谓菩萨于诸梵行精进无怠则为诸佛之所摄受而不舍也。</p><p>　　【三为非人护】非人即鬼神之类谓菩萨于诸梵行精进无怠于一切时处鬼神之类悉加卫护也。</p><p>　　【四闻法不忘】谓菩萨于诸梵行精进无怠则于所闻之法常能忆持而不忘失也。</p><p>　　【五未闻能闻】谓菩萨于诸梵行勇猛精进乐法之心无有厌足则昔所未闻今皆得闻也。</p><p>　　【六增长辩才】谓菩萨于诸梵行精进无怠则法义皆通辩才增长随问随答皆无疑碍也。</p><p>　　【七得三昧性】梵语三昧华言正定谓菩萨于诸梵行精进无怠则身心寂静定性现前不为世相之所变迁也。</p><p>　　【八少病少恼】谓菩萨于诸梵行精进无怠虽昼夜不息而善能调适身心是以常得轻安少病少恼也。</p><p>　　【九得食能消】谓菩萨于诸梵行精进无怠而于饮食不节不恣是以食已即消而无停滞之患也。</p><p>　　【十如优钵罗华】梵语优钵罗华言青莲花以其出于淤泥而无染污世人见之即生希有之想谓菩萨于诸梵行精进无怠虽处生死不为烦恼之所染着犹如此花见者亦生希有之心也。</p><p>　　禅定十种利益(出月灯三昧经)</p><p>　　谓修菩萨行者善能修习禅定则万缘俱息定性现前故获此十种利益也。</p><p>　　【一安住仪式】谓菩萨习诸禅定必须整肃威仪一遵法式行之既久则诸根寂静正定现前自然安住无所勉强是为安住仪式。</p><p>　　【二行慈境界】谓菩萨习诸禅定常存慈爱之心而无伤杀之念于诸众生悉令安隐是为行慈境界。</p><p>　　【三无烦恼】谓菩萨习诸禅定诸根寂静则贪瞋痴等一切烦恼自然不生是为无烦恼。</p><p>　　【四守护诸根】谓菩萨习诸禅定常当防卫眼等诸根不为色等诸尘所动是为守护诸根。</p><p>　　【五无食喜乐】谓菩萨习诸禅定既得禅悦之味以资道体虽无饮食之奉而自然欣豫是为无食喜乐。</p><p>　　【六远离爱欲】谓菩萨修习禅定寂默一心不令散乱则一切爱欲之境悉无染着是为远离爱欲。</p><p>　　【七修禅不空】谓菩萨习诸禅定而获诸禅功德虽证真空之理而不随于断灭之空是为修禅不空。</p><p>　　【八解脱魔罥】谓菩萨习诸禅定则能远离生死一切魔网悉皆不能缠缚是为解脱魔罥。</p><p>　　【九安住佛境】谓菩萨习诸禅定开发无量智慧通达甚深法义于佛知见自然明了心心寂灭住持不动是为安住佛境。</p><p>　　【十解脱成熟】谓菩萨习诸禅定一切业惑不能挠乱行之既久则无碍解脱自然圆就是为解脱成熟。</p><p>　　<a href=\"/remen/zuochan.html\" class=\"keylink\" target=\"_blank\">坐禅</a>人十种行(出解脱道论)</p><p>　　【一令观处明净】谓修行之人欲修禅定先须调适饮食不饥不饱次须随顺时节不先不后又当整肃威仪无有??怠修此三行用观分明则诸缘屏息心常寂静安于禅定是为观处明净。</p><p>　　【二遍起观诸根】谓坐禅之人欲修禅定当周遍观察信等五根不令消减与定相应心无<a href=\"/remen/xiedai.html\" class=\"keylink\" target=\"_blank\">懈怠</a>即得远离疑盖等过三昧现前是为遍起观诸根(五根者信根进根念根定根慧根也梵语三昧华言正定)。</p><p>　　【三晓了于相】谓坐禅之人欲修禅定必当晓了意识想念之相令其不急不宽调适得中则妄想不生禅定易入是为晓了于相。</p><p>　　【四制令心调】谓坐禅之人欲修禅定当起精进制伏其心调停适中勿使过度增长乱意则得定相现前三昧成就是为制令心调。</p><p>　　【五折伏懈怠】谓坐禅之人若以不得胜定令心无味故成懈怠而欲睡眠于是之时必当谛观诸禅功德?励精进则定相现前三昧可得是为折伏懈怠。</p><p>　　【六心无味着】谓坐禅之人欲修禅定以慧根迟钝及少方便不得寂静故于胜定无所乐着是为心无味着。</p><p>　　【七心欢喜】谓坐禅之人于诸胜定心若无味当观生老病死及诸恶趣令生恐怖然后<a href=\"/remen/nianfo.html\" class=\"keylink\" target=\"_blank\">念佛</a>法僧等诸功德?进身心令欣得禅定是为心欢喜。</p><p>　　【八心定成舍】谓坐禅之人欲修禅定当调伏诸根如理思惟安住寂静而舍一切非正之行是为心定成舍。</p><p>　　【九近学定人】谓坐禅之人欲修禅定应当远离不修威仪及不习寂静之人而常亲近安住寂静威仪整肃心源泯净者依其教诫成就正定道业是为近学定人。</p><p>　　【十乐着安定】谓坐禅之人欲修禅定于彼得定善解缘起入寂静处者即当爱乐恭敬求其开导以起定心是为乐着安定。</p><p>　　般若十种利益(出月灯三昧经)</p><p>　　梵语般若华言智慧谓菩萨由此智慧通达无碍故获十种利益也。</p><p>　　【一一切舍不取施想】谓菩萨修行般若照了万法俱寂是故虽行布施而无能施之想不着所施之物不见受施之人是为一切舍不取施想。</p><p>　　【二持戒不缺而不依戒】谓菩萨修行般若虽坚持净戒无所毁缺然以空慧照之则不见有能持能犯之相是为持戒不缺而不依戒。</p><p>　　【三住于忍力而不住众生想】谓菩萨修行般若安住忍力度诸众生然以空慧照之而终不起众生得度之想是为住于忍力而不住众生想。</p><p>　　【四行于精进而离身心】谓菩萨修行般若于诸梵行虽勇猛精进然以空慧照之而不见有身心精进之相是为行于精进而离身心。</p><p>　　【五修禅而无所住】谓菩萨修行般若虽在禅定然以空慧照之而于一切诸禅功德不生味着是为修禅而无所住。</p><p>　　【六魔不能扰】谓菩萨修行般若能以空慧照了诸法本性空寂复知魔佛体元不异魔虽发现即无所怖是为魔不能扰。</p><p>　　【七于他言论其心不动】谓菩萨修行般若于世间出世间一切诸法无不通达明了故于他人言论悉能辩其邪正是非不为所惑是为于他言论其心不动。</p><p>　　【八达生死海底】谓菩萨修行般若照了诸法洞彻生死渊源不为轮转所溺是为达生死海底。</p><p>　　【九起增上悲】谓菩萨修行般若虽观一切性空常以广大悲愍之心誓?一切众生之苦令得解脱是为起增上悲。</p><p>　　【十不乐二乘道】谓菩萨修行般若而能了知声闻缘觉小乘之法沉滞空寂未为究竟而不欣乐唯求大乘无上之道而得解脱是为不乐二乘道。</p><p>　　闻经十益(出华严经?)</p><p>　　谓毗卢遮那如来现法界无尽身云遍一切处与十方佛互为主伴称性<a href=\"/remen/yuanrong.html\" class=\"keylink\" target=\"_blank\">圆融</a>而说此经令诸菩萨一切大众及未来世法界众生皆悉得闻信解悟入生如来家乃至深入毗卢性海若人闻是经得无量无边利益今束为十故云闻经十益也(梵语毗卢遮那华言遍一切处)。</p><p>　　【一见闻益】见闻益者谓见闻如来常说遍说此之大经佛佛道同法应如是令诸众生入佛境界成见闻益(常说者过去现在穷未来际恒说此法也遍说者十方无尽世界皆说此法也)。</p><p>　　【二发心益】谓闻如来说本因中大愿大行誓度众生是以遂发信心<a href=\"/remen/xuefo.html\" class=\"keylink\" target=\"_blank\">学佛</a><a href=\"/remen/xingyuan.html\" class=\"keylink\" target=\"_blank\">行愿</a>成发心益。</p><p>　　【三造修益】谓闻如来说此大经发起当机智慧善业令诸众生<a href=\"/remen/rufa.html\" class=\"keylink\" target=\"_blank\">如法</a>进修成造修益。</p><p>　　【四顿得益】谓闻如来初成正觉即说此经为根本法轮义理玄妙具含众德令诸众生即能开悟成顿得益。</p><p>　　【五灭障益】谓闻如来说此大经广明依正二果胜德庄严是以信乐修行灭烦恼障成灭障益(依正二果者一依果谓<a href=\"/remen/huazang.html\" class=\"keylink\" target=\"_blank\">华藏</a>庄严世界二正果谓如来十身也)。</p><p>　　【六摄位益】谓闻此经显说圆融地位即一位之中具摄诸位功德期心证入成摄位益。</p><p>　　【七起行益】谓闻此经广说圆融妙行即一行顿成诸行是以起深信解发意修行成起行益。</p><p>　　【八称性益】谓闻说此经称性极谈真实之法决须解了依性起修成称性益。</p><p>　　【九转利益】谓闻此经说一切众生皆具如来智慧乃展转与人演说皆得饶益成转利益。</p><p>　　【十速证益】谓总具前诸法门故广修众德则能速出生死顿证菩提成速证益(梵语菩提华言道)。</p><p>　　多闻十种利益(出月灯三昧经)</p><p>　　谓修菩萨行者于世间出世间一切邪正之法无不闻知故获此十种利益也。</p><p>　　【一知烦恼助】谓修菩萨行者以多闻故则知自身及诸众生所有一切烦恼之惑皆能资助业因而受当来果报故求出离而不为所惑也。</p><p>　　【二知清净助】谓修菩萨行者以多闻故悉知一切清净梵行皆能资助菩提之道是以精勤修习以证无上<a href=\"/remen/foguo.html\" class=\"keylink\" target=\"_blank\">佛果</a>也。</p><p>　　【三远离疑惑】谓修菩萨行者以多闻故则于世间出世间一切诸法及外道邪魔等论悉皆明了通达而无所疑惑也。</p><p>　　【四作正直见】谓修菩萨行者以多闻故则于一切邪正之法无不明了若有众生邪见邪论者为作正直知见而格其非心也。</p><p>　　【五远离非道】谓修菩萨行者以多闻故则于善恶果报诸法同缘无不明了故杀盗等一切非法之道皆能远离而不为也。</p><p>　　【六安住正路】谓修菩萨行者以多闻故则于一切邪正诸法无不明了故不为非道所惑而于如来<a href=\"/remen/zhengfa.html\" class=\"keylink\" target=\"_blank\">正法</a>常得安住而不退也。</p><p>　　【七开<a href=\"/remen/ganlu.html\" class=\"keylink\" target=\"_blank\">甘露</a>门】谓修菩萨行者以多闻故则能深入如来之藏了知无上法味而复以此普润众生令其善根增长是为开甘露门也。</p><p>　　【八近佛菩提】梵语菩提华言道谓修菩萨行者以多闻故常勤修习则知<a href=\"/remen/jiedinghui.html\" class=\"keylink\" target=\"_blank\">戒定慧</a>行能趣圣果是以心常在道精勤无怠而于佛果菩提为不远也。</p><p>　　【九为作光明】谓修菩萨行者以多闻故知诸众生皆为无明所覆常受长夜之苦而能以智慧之灯作诸光明令其出离幽暗而获清升之乐也(无明者无所明了也)。</p><p>　　【十不畏恶道】谓修菩萨行者以多闻故晓了万法体本空寂无苦无乐是以发广大心随类化度一切众生而于险难恶道悉无所畏也。</p><p>　　十法行(出辩中边论)</p><p>　　【一书写】谓于佛所说经律论文书写<a href=\"/remen/liutong.html\" class=\"keylink\" target=\"_blank\">流通</a>使不断绝也。</p><p>　　【二<a href=\"/remen/gongyang.html\" class=\"keylink\" target=\"_blank\">供养</a>】谓于<a href=\"/fojing/\" class=\"keylink\" target=\"_blank\">佛经</a>典所在之处如佛塔庙皆应恭敬尊重供养也。</p><p>　　【三施他】谓所闻之法为他演说或施与经卷不专自用但欲利他也。</p><p>　　【<a href=\"/remen/sidi.html\" class=\"keylink\" target=\"_blank\">四谛</a>听】谓闻他人读诵解说一切经法深生爱乐而专心审听也。</p><p>　　【五披读】谓于诸佛所说之经时常披阅看读不释手也。</p><p>　　【六受持】谓于诸佛所说教法从师禀受持而弗失也。</p><p>　　【七开演】谓于如来所说正法时常开示演说令人信解也。</p><p>　　【八讽诵】谓于如来所说一切道法讽诵宣扬<a href=\"/remen/fanyin.html\" class=\"keylink\" target=\"_blank\">梵音</a>清彻令人乐闻也。</p><p>　　【九思惟】谓于如来所说一切法义思惟筹量忆念不忘也。</p><p>　　【十修习】谓依如来所说之法精修数习以成<a href=\"/remen/daoguo.html\" class=\"keylink\" target=\"_blank\">道果</a>也。</p><p>　　十种行愿(出华严经行愿品)</p><p>　　普贤菩萨于华严会上逝多林中称叹如来胜功德已告诸菩萨及善财言如来功德十方诸佛经刹尘劫说不能??若欲成就此功德门应修十种广大行愿也(普贤者德周法界曰普调柔善顺曰贤菩萨梵语具云菩提萨埵华言觉有情梵语逝多华言胜林劫梵语具云劫波华言分别时节)。</p><p>　　【一礼敬诸佛】谓一心运想十方诸佛如对目前恭敬殷勤五体投地故云礼敬诸佛(五体者头及两手两足也)。</p><p>　　【二称赞如来】谓爱乐佛之功德以微妙舌根出无??音声称扬赞叹故云称赞如来。</p><p>　　【三广修供养】谓诸佛如来为最上<a href=\"/remen/futian.html\" class=\"keylink\" target=\"_blank\">福田</a>当起正信悉以上妙财法等所谓最胜花鬘涂香赀财众具及以勤修善根菩提妙法皆悉无量以用供养故云广修供养(梵语菩提华言道)。</p><p>　　【四忏除<a href=\"/remen/yezhang.html\" class=\"keylink\" target=\"_blank\">业障</a>】忏梵语具云忏摩华言悔过今言<a href=\"/remen/chanhui.html\" class=\"keylink\" target=\"_blank\">忏悔</a>华梵兼举也谓之忏者陈露先罪悔者改往修来若欲忏除业障即当自念<a href=\"/remen/wuliangjie.html\" class=\"keylink\" target=\"_blank\">无量劫</a>中由贪嗔痴作诸恶业障蔽真性今当清净三业于诸佛菩萨众前诚心忏悔不敢覆藏故云忏悔业障(三业者身业口业意业也)。</p><p>　　【五<a href=\"/remen/suixi.html\" class=\"keylink\" target=\"_blank\">随喜</a>功德】谓佛从初发心不惜身命舍头目髓脑修诸苦行以至成道灭度所有功德乃至六趣四生声闻辟支佛一切菩萨等种种所有诸善功德我皆随顺欢喜故云随喜功德(六趣者天趣人趣修罗趣饿鬼趣畜生趣<a href=\"/remen/diyu.html\" class=\"keylink\" target=\"_blank\">地狱</a>趣也四生者胎生??生湿生化生也辟支梵语具云辟支迦罗华言缘觉菩萨梵语具云菩提萨埵华言觉有情)。</p><p>　　【六请转法轮】谓十方刹土诸佛成等正觉我以身口意业殷勤劝请转妙法轮普雨法雨自他沾洽故云请转法轮(刹梵语具云刹摩华言土田)。</p><p>　　【七请佛住世】谓诸佛菩萨声闻缘觉诸善知识将欲入灭我悉劝请久住于世利乐众生故云请佛住世。</p><p>　　【八常随佛学】谓佛从初发心精进不退不惜身命剥皮为纸析骨为笔刺血为墨书写经典积如须弥乃至成道<a href=\"/remen/shuofa.html\" class=\"keylink\" target=\"_blank\">说法</a>度生所有法行悉愿随顺修学故云常随佛学(梵语须弥华言妙高)。</p><p>　　【九恒顺众生】谓常于一切众生承事供养如奉师长如敬父母凡有病苦为作良医乃至贫穷令得饶富如是平等随顺利乐故云恒顺众生。</p><p>　　【十普皆回向】谓发广大心从初礼敬诸佛乃至恒顺众生所有一切广大功德普皆回向法界众生愿令常得安乐乃至究竟成就菩提故云普皆回向。</p><p>　　十度各三行(出<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>)</p><p>　　度者<a href=\"/remen/chaodu.html\" class=\"keylink\" target=\"_blank\">超度</a>也谓此十度各有三种殊胜行门菩萨修行此法则能自利利他度诸众生离生死此岸越烦恼中流到涅盘<a href=\"/remen/bian.html\" class=\"keylink\" target=\"_blank\">彼岸</a>同证无上菩提(梵语涅盘华言灭度梵语菩提华言道)。</p><p>　　【一施度三行】此施度有三种一财施谓以己所有财物施与他人令其安乐二法施谓以佛法为诸众生演说令其开悟三无畏施谓于诸众生无杀害心令其无所怖惧是为施度三行。</p><p>　　【二尸度三行】尸梵语具云尸罗华言清凉又翻为戒此戒度有三种一摄<a href=\"/remen/lvyi.html\" class=\"keylink\" target=\"_blank\">律仪</a>戒谓持佛戒律具众威仪二摄善法戒谓身口意所作善法皆悉摄持三饶益有情戒谓以慈悲喜舍之心与众生乐?众生苦平等利益是为尸度三行。</p><p>　　【三忍度三行】此忍度有三种一耐怨害忍谓若遇怨憎毒害安然忍耐无返报心二安受苦忍谓若遇水火刀杖众苦所逼恬然忍受三谛察法忍谓谛审诸法体性虚幻而本无生灭安然忍可是为忍度三行。</p><p>　　【四进度三行】此进度有三种一被甲精进谓起大誓愿心修诸胜行二摄善精进谓修方便行进趣无上菩提三利乐精进谓勤化众生咸修于道是为进度三行。</p><p>　　【五禅度三行】禅梵语具云禅那华言静虑此禅度有三种一安住静虑谓乱想不起深入禅定二引发静虑谓智慧现前生诸功德三办事静虑谓功行圆成利益众生是为禅度三行。</p><p>　　【六慧度三行】此慧度有三种一生空无分别慧谓平等照了俗谛之法无生灭相二法空无分别慧谓平等照了真谛之法悟性本空三俱空无分别慧谓全照中道超前二空悉皆平等是为慧度三行(俗谛者谓建立一切法也真谛者谓泯绝一切法也)。</p><p>　　【七方便度三行】此方便度有三种一进趣果向方便谓修诸功德回向佛果二巧会有无方便谓能善巧融会真俗二谛之理三不舍不受方便谓?济众生了达能所皆空而不舍离是为方便度三行。</p><p>　　【八愿度三行】此愿度有三种一求菩提愿谓自求佛果二利乐他愿谓救度一切众生三外化愿谓外化有情亦起自利利他之愿是为愿度三行。</p><p>　　【九力度三行】力即力用谓此力度有三种一思择力谓思惟拣择一切善法而得其力二修习力谓修行数习殊胜妙行<a href=\"/remen/zhengde.html\" class=\"keylink\" target=\"_blank\">证得</a>其力三变化力谓<a href=\"/remen/shentong.html\" class=\"keylink\" target=\"_blank\">神通</a>力用化度众生是为力度三行。</p><p>　　【十智度三行】此智度有三种一无相智谓观达一切诸法性本自空二受用法乐智谓修行证得一切种智恒自受用得大自在三成熟有情智谓教化饶益一切众生成就道果是为智度三行(一切种智谓知一切道知一切种即佛智也)。</p><p>　　十种有依行轮(出地藏十轮经)</p><p>　　有依行者有可凭依之行业也轮以摧碾为义佛谓众生依此行业而修菩提则能摧破一切烦恼惑业故曰轮也(梵语菩提华言道)。</p><p>　　【一具足净信】谓众生具足清净信心则于一切善恶业缘受报因果皆无所疑此为有依行也。</p><p>　　【二具足惭愧】谓众生具足惭愧之心凡有所作身口过非而能内自羞耻发露向人悉不覆藏此为有依行也。</p><p>　　【三安住律仪】谓众生若能摄身口意业安住净戒则于杀盗[淫-壬+(工/山)]妄等诸律仪悉无毁犯此为有依行也。</p><p>　　【四安住慈心】谓众生若能安住平等慈爱之心则于一切有情悉与其乐不加恼害此为有依行也。</p><p>　　【五安住悲心】谓众生若能安住平等悲悯之心则于一切有情见其受苦普为救?令其安隐此为有依行也。</p><p>　　【六安住喜心】谓众生若能安住欢喜之心见诸有情离苦得乐了无憎嫉之意此为有依行也。</p><p>　　【七安住舍心】谓众生若能安住舍离之心则于一切有情冤亲平等无憎无爱此为有依行也。</p><p>　　【八具正归依】谓众生发心修行之初必须归向依止佛法僧宝则所修所证有所凭据而不惑于外道邪魔之见此为有依行也。</p><p>　　【九具足精进】谓众生于如来一切善法若能随顺修学勇猛精勤始终不懈此为有依行也。</p><p>　　【十常乐寂静】谓众生修习禅定当远离愦闹寂默一心如理思惟绝诸妄想此为有依行也。</p><p>　　十种发心(出华严经随?演义钞)</p><p>　　十种发心者谓诸众生迷妄失真念念起心贪着诸境业报不同苦乐有异皆因发心不纯也。</p><p>　　【一发地狱心】谓众生念念起贪瞋之心日增月甚造上品十恶行火涂道是名发地狱心(上品者谓人作恶于欲作正作作已三时之中俱不能悔也十恶者一杀生二偷盗三邪[淫-壬+(工/山)]四妄语五两舌六恶口七绮语八贪欲九瞋恚十邪见也火涂道者即地狱道也谓地狱中受火床炉炭等苦也)。</p><p>　　【二发畜生心】谓众生念念起心欲多眷属如海吞流愚痴贪着起中品十恶行血涂道是名发畜生心(中品者谓作恶已后起少悔心也血涂道者即<a href=\"/remen/chushengdao.html\" class=\"keylink\" target=\"_blank\">畜生道</a>也谓畜生常被互相吞啖之苦也)。</p><p>　　【三发饿鬼心】谓众生念念欲得名闻四远八方称扬内无实德虚比圣贤唯行謟诳起下品十恶行刀涂道是名发饿鬼心(下品者谓作恶之时即能悔也刀涂道者即饿鬼道也谓饿鬼中常受刀杖逼迫之苦也)。</p><p>　　【四发下品十<a href=\"/remen/shanxin.html\" class=\"keylink\" target=\"_blank\">善心</a>】下品者于作善之时即生悔心也十善者不杀生不偷盗不邪[淫-壬+(工/山)]不妄语不两舌不恶口不绮语不贪欲不瞋恚不邪见也谓众生念念欲胜于人轻他重己而外扬仁义行修罗道是名发下品十善心(梵语阿修罗华言非天谓行非天也)。</p><p>　　【五发中品十善心】中品者于作善已后起少悔心也谓众生念念忻乐世间修行<a href=\"/remen/wujie.html\" class=\"keylink\" target=\"_blank\">五戒</a>行人之道是名发中品十善心(五戒者不杀生不偷盗不邪[淫-壬+(工/山)]不妄语不饮酒也)。</p><p>　　【六发上品十善心】上品者于十善欲作正作作已三时之中心俱不悔也谓众生念念知三恶道苦及知人间苦乐相间唯天上纯受诸乐而求生彼故闭摄内根不着外尘修行天道是名发上品十善心(三恶道者饿鬼道畜生道地狱道也内根者即意根也)。</p><p>　　【七发欲界主心】欲界主者即欲界他化自在天主也谓众生若念念张大威势夺他所化以自娱乐而行魔罗道是名发欲界主心(梵语魔罗华言能夺命谓能夺人智慧之命称天魔者即此天也)。</p><p>　　【八发世智心】谓众生念念欲得利智辩聦高才明哲鉴达古今不信出世教法而行尼犍道是名发世智心(梵语尼犍华言离系即外道也)。</p><p>　　【九发梵心】谓众生念念厌下欲界尘境忻上梵天胜妙之乐而行色无色之道是名发梵心(色无色者谓色界无色界也)。</p><p>　　【十发无漏心】无漏者不漏落生死也谓众生念念厌离世间生死之苦断除贪瞋痴之妄惑常修无漏之因而行二乘之道是名发无漏心(二乘者声闻乘缘觉乘也)。</p><p>　　十念(出诸经要集)</p><p>　　谓于佛等十境起修十念摄伏乱心勿使妄动则<a href=\"/remen/zhengnian.html\" class=\"keylink\" target=\"_blank\">正念</a>现前佛道可期矣。</p><p>　　【一念佛】谓于如来相好功德时常专心系想念念不忘是名念佛。</p><p>　　【二念法】谓诸<a href=\"/\" class=\"keylink\" target=\"_blank\">佛教</a>法为修行之轨则能除爱欲尘劳诸结使缚时常专心系想念念不忘是名念法(结使者谓一切惑业缠结而能驱使众生受生死之苦也)。</p><p>　　【三念僧】谓菩萨罗汉圣僧咸具种种功德为世福田时常专心系想念念不忘是名念僧(菩萨梵语具云菩提萨埵华言觉有情罗汉梵语具云阿罗汉华言无学)。</p><p>　　【四念戒】谓佛所制之戒能息诸恶成就道品犹如璎珞可以严身时常专心系想念念不忘是名念戒。</p><p>　　【五念施】谓布施能破悭贪生长福果及所施之后无有悔心亦不求报但起慈心利益一切时常专心系想念念不忘是名念施。</p><p>　　【六念天】谓诸天善业成就感报胜身众福具足而我亦当修如是善业感如是身时常专心系想念念不忘是名念天。</p><p>　　【七念休息】谓于寂静之处闲居独处屏息一切缘务则可修习圣道时常专心系想念念不忘是名念休息。</p><p>　　【八念安般】安般梵语具云安那般那华言遣来遣去即出入息也谓摄心静虑数出入息觉知长短则能除诸妄想时常专心系想念念不忘是名念安般。</p><p>　　【九念身】谓此身头目手足皮肉骨髓何者是身从何处来为谁所造于此终后当生何处了知因缘假合毕竟不实即须昼夜精进修习净行时常专心系想念念不忘是名念身。</p><p>　　【十念死】谓人之生犹如梦幻诸根不久终当散坏即须昼夜精修以求出离时常专心系想念念不忘是名念死。</p></div>"
},{
    "title": "大明三藏法数卷第三十三",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第三十三　　　　石五</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　<a href=\"/remen/nianfo.html\" class=\"keylink\" target=\"_blank\">念佛</a>十种心(出大宝积经)</p><p>　　<a href=\"/remen/mile.html\" class=\"keylink\" target=\"_blank\">弥勒</a>菩萨白佛言如佛所说阿弥陀佛<a href=\"/remen/jileshijie.html\" class=\"keylink\" target=\"_blank\">极乐世界</a><a href=\"/remen/gongde.html\" class=\"keylink\" target=\"_blank\">功德</a>利益若有<a href=\"/remen/zhongsheng.html\" class=\"keylink\" target=\"_blank\">众生</a>发十种心随一一心专念彼佛是人命终当得<a href=\"/remen/wangsheng.html\" class=\"keylink\" target=\"_blank\">往生</a>也(梵语弥勒华言慈氏梵语阿弥陀华言无量寿)。</p><p>　　【一无损害心】念佛之人于诸众生常起大慈之心不加损害令得快乐是名无损害心。</p><p>　　【二无逼恼心】念佛之人身心安静于诸众生常起大悲之心深加愍伤令得脱苦是名无逼恼心。</p><p>　　【三乐守护心】念佛之人于佛所说<a href=\"/remen/zhengfa.html\" class=\"keylink\" target=\"_blank\">正法</a>当须不惜身命守护爱惜是名乐守护心。</p><p>　　【四无执着心】念佛之人常以<a href=\"/remen/zhihui.html\" class=\"keylink\" target=\"_blank\">智慧</a>观察于一切法不生执着是名无执着心。</p><p>　　【五起净意心】念佛之人能离<a href=\"/remen/shijian.html\" class=\"keylink\" target=\"_blank\">世间</a>杂染之法复于利养等事常生知足之心是名起净意心。</p><p>　　【六无忘失心】念佛之人求生<a href=\"/remen/jingtu.html\" class=\"keylink\" target=\"_blank\">净土</a><a href=\"/remen/chengfo.html\" class=\"keylink\" target=\"_blank\">成佛</a>种智于一切时念念不舍是名无忘失心。</p><p>　　【七无下劣心】念佛之人常行平等之心于诸众生尊重恭敬不生轻慢是名无下劣心。</p><p>　　【八生决定心】念佛之人不着世间言论于无上<a href=\"/remen/puti.html\" class=\"keylink\" target=\"_blank\">菩提</a>之道深生正信毕竟不惑是名生决定心(梵语菩提华言道)。</p><p>　　【九无杂染心】念佛之人修习功行种诸善根心常远离一切<a href=\"/remen/fannao.html\" class=\"keylink\" target=\"_blank\">烦恼</a>杂染是名无杂染心。</p><p>　　【十起随念心】念佛之人虽观如来相好而不生爱着之心于无念中常念彼佛是名起随念心。</p><p>　　十种方便(出晋译<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>)</p><p>　　【一<a href=\"/remen/bushi.html\" class=\"keylink\" target=\"_blank\">布施</a>方便】谓修菩萨<a href=\"/remen/xingzhe.html\" class=\"keylink\" target=\"_blank\">行者</a>心无悭吝于身命财悉皆喜舍但欲利益众生不求人之恩报是为布施方便也。</p><p>　　【二持戒方便】谓修菩萨行者坚持禁戒行头陀行威仪具足不轻他人于诸尘境心无染着是为持戒方便也(梵语头陀华言抖擞)。</p><p>　　【三忍辱方便】谓修菩萨行者远离颠倒瞋恚而无彼我之想于诸众生设有横逆侵加于己悉能忍受心无所动是为忍辱方便也。</p><p>　　【四<a href=\"/remen/jingjin.html\" class=\"keylink\" target=\"_blank\">精进</a>方便】谓修菩萨行者于诸梵行即当扞劳忍苦勇猛无怠其所得法念念思惟不令忘失是为精进方便也(梵行即净行也)。</p><p>　　【五<a href=\"/remen/chanding.html\" class=\"keylink\" target=\"_blank\">禅定</a>方便】谓修菩萨行者远离一切五欲及诸烦恼而于禅定<a href=\"/remen/jietuo.html\" class=\"keylink\" target=\"_blank\">解脱</a>等法??意修习求证<a href=\"/remen/foguo.html\" class=\"keylink\" target=\"_blank\">佛果</a>是为禅定方便也(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【六智慧方便】谓修菩萨行者远离愚痴烦恼长养一切功德<a href=\"/remen/huanxi.html\" class=\"keylink\" target=\"_blank\">欢喜</a>爱乐心无厌足开发慧解成就菩提是为智慧方便也(梵语菩提华言道)。</p><p>　　【七大慈方便】谓修菩萨行者运平等大慈之心利乐一切众生虽历尘劫而不疲厌是为大慈方便也(劫梵语具云劫波华言分别时节)。</p><p>　　【八大悲方便】谓修菩萨行者虽了知诸法元无<a href=\"/remen/zixing.html\" class=\"keylink\" target=\"_blank\">自性</a>而能以平等大悲之心代一切众生受诸苦恼虽历尘劫而不疲厌是为大悲方便也。</p><p>　　【九<a href=\"/remen/juewu.html\" class=\"keylink\" target=\"_blank\">觉悟</a>方便】谓修菩萨行者以无碍智慧开示一切众生令其了悟本有觉性无所疑惑是为觉悟方便也。</p><p>　　【十转不退法轮方便】谓修菩萨行者转无上法轮化导一切众生令其依教修学增长菩提行位不退是为转不退法轮方便也。</p><p>　　十行仙(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　【一地行仙】谓其服食药饵能驻一期之寿而不能轻举故名地行仙(一期者从生至死也)。</p><p>　　【二飞行仙】谓其餐食黄精松柏之类久而身轻故名飞行仙(黄精药名松柏者谓松柏之叶也)。</p><p>　　【三游行仙】谓其久服还[舟-(白-日)]化形易骨游戏人间故名游行仙(还[舟-(白-日)]者谓神仙九还之[舟-(白-日)]也)。</p><p>　　【四空行仙】谓其乘阴阳动静调气固精腾身履空故名空行仙。</p><p>　　【五天行仙】谓其能鼓天池咽津液不交世欲故名天行仙(天池即口也)。</p><p>　　【六通行仙】谓其吞吸日月精华作意存变以延身命岁久功成遂有异见通世物情故名通行仙。</p><p>　　【七道行仙】谓其能以咒术持身术力成就故名道行仙。</p><p>　　【八照行仙】谓其能系念一境澄凝精思积久功成照用显发故名照行仙。</p><p>　　【九精行仙】谓其内以坎男离女为四配外即扶阴助阳摄卫精气故名精行仙。</p><p>　　【十绝行仙】谓其存想世间有为功用运想化理超绝世间故名绝行仙。</p><p>　　十魔(出华严经随?演义钞)</p><p>　　魔梵语具云魔罗华言能夺命谓能夺众生智慧之命又翻作障能于<a href=\"/remen/xiudao.html\" class=\"keylink\" target=\"_blank\">修道</a>之人而作障难故也。</p><p>　　【一蕴魔】谓色受想行识<a href=\"/remen/wuyun.html\" class=\"keylink\" target=\"_blank\">五蕴</a>为魔也盖贪着五蕴之法起惑造<a href=\"/remen/yezhang.html\" class=\"keylink\" target=\"_blank\">业障</a>碍正道遂失智慧之命是名蕴魔。</p><p>　　【二烦恼魔】谓一切烦恼之惑为魔也盖贪着五尘之境起诸烦恼障碍正道遂失智慧之命是名烦恼魔(五尘者色尘声尘香尘味尘触尘也)。</p><p>　　【三业魔】谓一切恶业为魔也盖杀盗淫妄诸罪??业障碍正道遂失智慧之命是名业魔。</p><p>　　【四心魔】谓一切我慢之心为魔也盖心怀贡高常生憍慢障蔽正道遂失智慧之命是名心魔。</p><p>　　【五死魔】谓人寿??命终为魔也盖业报已毕舍离现生之处障蔽修道遂失智慧之命是名死魔。</p><p>　　【六天魔】谓欲界第六他化<a href=\"/remen/zizai.html\" class=\"keylink\" target=\"_blank\">自在</a>天为魔也盖此天为欲界之主见人修道以为失我眷属空我宫殿即兴魔事恼乱行者令人障蔽正道遂失智慧之命是名天魔。</p><p>　　【七善根魔】谓着所修一切善法为魔也盖<a href=\"/remen/xiuxing.html\" class=\"keylink\" target=\"_blank\">修行</a>之人或得一善即生取着之心更不加修由是障蔽正道遂失智慧之命是名善根磨。</p><p>　　【八<a href=\"/remen/sanmei.html\" class=\"keylink\" target=\"_blank\">三昧</a>魔】梵语三昧华言正定谓着于所得禅定为魔也盖修禅之人得一三昧久味耽着不求升进障蔽正道遂失智慧之命是名三昧魔。</p><p>　　【九善知识魔】谓悭吝于法而为魔也盖于一切诸法起执着心不能开导于他障蔽正道令人遂失智慧之命是名善知识魔。</p><p>　　【十菩提法智魔】梵语菩提华言道谓着一切法而为魔也盖修行之人于菩提之法起智执着坚守不舍障蔽正道遂失智慧之命是名菩提法智魔。</p><p>　　十种鬼(出楞严经)</p><p>　　【一怪鬼】谓此鬼宿因多贪于物非理而取故受此报还托于物即金银草木等精怪也。</p><p>　　【二魃鬼】谓此鬼宿因多[淫-壬+(工/山)]为色动乱身心如风鼓物故受此报还托于风而成魃鬼也(魃即旱魃)。</p><p>　　【三魅鬼】谓此鬼宿因多诈唯凭许伪惑乱于人故受此报托附畜类以成其质即狐狸等精能魅惑人者也。</p><p>　　【四蛊毒鬼】谓此鬼宿因多怨结怨在心怀恶不舍故受此报假托毒类以成其质即蛇虺等毒虫能蛊于人者也。</p><p>　　【五疠鬼】谓此鬼宿因多瞋心常忿恚故受此报遇人年灾命衰者便入其身兴诸苦恼如疠疫传尸骨蒸之类也。</p><p>　　【六饿鬼】谓此鬼宿因多慢内无实德空腹高心陵人傲物故受此报寓气为质不逢饮食常困饥虚是名饿鬼。</p><p>　　【七魇鬼】谓此鬼宿因多诳常怀异谋诈现有德欺罔于人故受此报凭虚托暗迷惑昏睡之人是名魇鬼。</p><p>　　【八魍魉鬼】谓此鬼宿因邪见妄生执着自谓明悟故受此报寓山川以托其形为木石之怪是名魍魉鬼。</p><p>　　【九役使鬼】谓此鬼宿因多枉劳心役思常行不正挠害无辜故受此报寓明显境托以成形而为担沙负石走使之类是名役使鬼。</p><p>　　【十传送鬼】谓此鬼宿因争讼藏覆己罪为人所讼故受此报托附于人传送吉凶福祸之言是名传送鬼。</p><p>　　十缠(出翻译名义)</p><p>　　缠者缚也谓一切众生被此十法缠缚不能出离<a href=\"/remen/shengsi.html\" class=\"keylink\" target=\"_blank\">生死</a>之苦<a href=\"/remen/zhengde.html\" class=\"keylink\" target=\"_blank\">证得</a><a href=\"/remen/niepan.html\" class=\"keylink\" target=\"_blank\">涅盘</a>之乐也(梵语涅盘华言灭度)。</p><p>　　【一无惭】惭即惭天谓人于屏处作诸过恶不自惭耻也。</p><p>　　【二无愧】愧即愧人谓于人所见处为诸过非不知羞愧也。</p><p>　　【三嫉】嫉者妒也谓见他人荣富心生妒忌也。</p><p>　　【四悭】悭者吝也谓人于世间赀财及出世间法财不肯惠施也。</p><p>　　【五悔】悔者恨也谓所作之过蒂(音蔡)芥胸臆不能自安也(蒂芥者谓刺粳也)。</p><p>　　【六睡眠】睡眠者谓人昏懵不惺常乐睡眠无所省察也。</p><p>　　【七掉举】掉举者摇动也谓心念动摇不能摄伏于诸禅观无由成就也。</p><p>　　【八昏沉】昏沉者昏钝沉坠也谓<a href=\"/remen/shenshi.html\" class=\"keylink\" target=\"_blank\">神识</a>昏钝懵然无知不加精进之功遂致沉坠<a href=\"/remen/kuhai.html\" class=\"keylink\" target=\"_blank\">苦海</a>也。</p><p>　　【九嗔忿】嗔忿者恚怒也谓人于违情之境不顺己意便发恚怒而忘失<a href=\"/remen/zhengnian.html\" class=\"keylink\" target=\"_blank\">正念</a>也。</p><p>　　【十覆】覆者藏也谓隐藏所作过恶惟恐人知不能悔过而迁善也。</p><p>　　十使(出法界次第)</p><p>　　使即驱役之义谓此贪等十使皆能驱役行者心神<a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/sanjie.html\" class=\"keylink\" target=\"_blank\">三界</a>生死也(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也)。</p><p>　　【一贪使】引取之心名为贪谓于一切物及顺情之境引取无厌是为贪使。</p><p>　　【二嗔使】忿怒之心名为嗔谓于一切违情之境即起忿怒是为嗔使。</p><p>　　【三痴使】迷惑之心名为痴谓于一切事理无所明了妄生邪见起诸邪行是为痴使。</p><p>　　【四慢使】自恃轻他之心名为慢谓由恃己种姓富贵才能轻蔑于他是为慢使。</p><p>　　【五疑使】迷心乖理名为疑谓若修戒定等法不别真伪暗钝无明犹豫无决是为疑使。</p><p>　　【六身见使】谓于名色阴入界中妄计有身强立主宰恒起我见是为身见使(阴即色受想行识之<a href=\"/remen/wuyin.html\" class=\"keylink\" target=\"_blank\">五阴</a>也入即眼耳鼻舌身意六根色声香味触法六尘根尘相入故名十二入也界即六根六尘六识之十八界也)。</p><p>　　【七边见使】谓于断常中执断非常执常非断但执一边是为边见使(断常者谓外道妄计此身死已不生故名断见复计此身死已后当再生故名常见)。</p><p>　　【八邪见使】谓邪心取理不信<a href=\"/remen/yinguo.html\" class=\"keylink\" target=\"_blank\">因果</a>断诸善根作一阐提行是为邪见使(梵语一阐提华言信不具)。</p><p>　　【九见取使】谓于非真胜法中谬计涅盘心生取着及行道之时虽入种种观门而真明米发谬计所得为真为胜心生取着是为见取使(真胜法者谓佛之正法为真为胜也梵语涅盘华言灭度真明未发者谓本性之明未显发也)。</p><p>　　【<a href=\"/remen/shijie.html\" class=\"keylink\" target=\"_blank\">十戒</a>取使】谓于非戒中谬以为戒取以进行如外道妄持鸡狗等邪戒执为正戒是为戒取使(鸡狗戒者谓外道妄计前世从鸡狗中来即独立啖秽而行苦行也)。</p><p>　　十恶(出法界次第)</p><p>　　恶即乖理之行谓众生触境颠倒纵此惑情于身口意动与理垂成此十恶也。</p><p>　　【一<a href=\"/remen/shasheng.html\" class=\"keylink\" target=\"_blank\">杀生</a>】杀生者谓<a href=\"/remen/zisha.html\" class=\"keylink\" target=\"_blank\">自杀</a>亦教人杀断害一切众生之物命也。</p><p>　　【二偷盗】偷盗者谓窃取他人一切财物也。</p><p>　　【三邪[淫-壬+(工/山)]】邪[淫-壬+(工/山)]者谓非己妻妾而行欲事也。</p><p>　　【四<a href=\"/remen/wangyu.html\" class=\"keylink\" target=\"_blank\">妄语</a>】妄语者谓好造虚言诳惑他人也。</p><p>　　【五两舌】两舌者谓向此说是向彼说非或向彼说此向此说彼而使彼此乖诤也。</p><p>　　【六恶口】恶口者谓言语粗犷毁辱他人令其受恼也。</p><p>　　【七绮语】绮语者谓乖背真实巧饰言辞令人好乐也。</p><p>　　【八贪欲】贪欲者谓于顺情之境贪着乐欲心无厌足也。</p><p>　　【九瞋恚】瞋恚者谓于违情之境不顺己意心生忿怒也。</p><p>　　【十邪见】邪见者谓拨无因果行邪见道心无正信也(拨者绝也)。</p><p>　　十习因(出楞严经)</p><p>　　【一[淫-壬+(工/山)]习因】习即数习之义[淫-壬+(工/山)]习因者谓[淫-壬+(工/山)]习交接研磨不休故有火光于中发动二习交然故有铁床铜柱八热<a href=\"/remen/diyu.html\" class=\"keylink\" target=\"_blank\">地狱</a>之报也(八热者想狱黑绳狱堆压狱叫唤狱大叫唤狱烧炙狱大烧炙狱无间狱也)。</p><p>　　【二贪习因】贪习因者谓贪习之心往来计算发于相吸吸揽不止则感于水积风为寒结水为冰故有寒冰地狱之报也(吸入息也)。</p><p>　　【三慢习因】慢习因者谓慢习交陵发于相恃憍纵驰骋流逸不止积致恶毒故有血河毒海灌吞之报也。</p><p>　　【四嗔习因】嗔习因者谓嗔习交冲发于相忤故心热发火铸气为金此业所感故有宫割斩斫等报也(铸气为金者谓热恼不息气忿成坚也宫即五刑中之宫刑也)。</p><p>　　【五诈习因】诈习因者谓诈习交诱发于相调诈伪之心引起不住此业所感故有杻械鞭杖等报也(调者戏也弄也)。</p><p>　　【六诳习因】诳习因者谓诳习交欺发于相罔诬罔不止其心飞扬如风鼓尘使人无见故有腾掷飞坠漂沦等报也。</p><p>　　【七冤习因】冤习因者谓冤习交嫌发于衘恨如阴毒人心怀毒恶此业所感故有投掷击射等报也。</p><p>　　【八见习因】见习因者谓见习交明邪悟诸业各执己见互相是非其事发于违拒故有勘问权诈拷讯推鞫(音菊)等报也。</p><p>　　【九枉习因】枉习因者谓枉习交加发于诬谤如谗贼人逼枉良善此业发现故感拘押按??迫蹙其体沥漉其血等报也。</p><p>　　【十讼习因】讼习因者谓诤讼交喧其事发于隐覆如鉴照烛不能隐藏故有业镜火珠披露宿业对验等报也。</p><p>　　十种见(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>)</p><p>　　【一萨迦耶见】梵语萨迦耶华言身见谓于五蕴法上妄生执取计我我所是名萨迦耶见(五蕴者色蕴受蕴想蕴行蕴识蕴也我者谓五蕴法中强立主宰妄计为我也我所者即五蕴色身等也)。</p><p>　　【二边执见】谓外道之人于五蕴身见之中执断执常随执一边我见增长是名边执见(执断执常者谓外道自计我身死已不生名为断见又计我身死已再生名常见也)。</p><p>　　【三邪见】谓外道之人不了<a href=\"/remen/sidi.html\" class=\"keylink\" target=\"_blank\">四谛</a>因果之法邪心推度谓无此理因断灭出世善根是名邪见(四谛因果者苦谛集谛世间因果也灭谛道谛出世间因果也)。</p><p>　　【四见取】谓外道之人于六十二见一一别计为最为上为胜为妙坚固取执随起言说唯此谛实余皆虚妄自谓由此见故能得清净解脱而得出离是名见取(六十二见谓外道人于色受想行识五阴中每一阴各起四种见则成二十见约过去现在未来三世通而论之则成六十见以断常也见而为根本总成六十二见也)。</p><p>　　【<a href=\"/remen/wujie.html\" class=\"keylink\" target=\"_blank\">五戒</a>禁取】谓外道之人于所<a href=\"/remen/shouchi.html\" class=\"keylink\" target=\"_blank\">受持</a>若戒若禁妄计为最为上为胜为妙随起言说唯此谛实余皆虚妄自谓由此戒禁能得出离是名戒禁取。</p><p>　　【六贪见】谓于欲界色界无色界一切顺情之境耽染取着而起诸见是名贪见。</p><p>　　【七恚见】谓于一切违情之境以忿怒心损他有情及于他所爱起不<a href=\"/remen/154932.html\" class=\"keylink\" target=\"_blank\">饶益</a>于他所不爱而作饶益是名恚见。</p><p>　　【八慢见】谓心生憍慢计己为胜视他为劣是名慢见。</p><p>　　【九无明见】谓于真实理地无所明了执着邪见是名无明见。</p><p>　　【十疑见】谓于诸谛之理心怀犹豫无决定见是名疑见(诸谛理者谓苦集灭道四谛之理也)。</p><p>　　十恶<a href=\"/remen/guobao.html\" class=\"keylink\" target=\"_blank\">果报</a>(出华严经)</p><p>　　谓众生前世造十恶业感饿鬼畜生地狱三恶道报受是苦尽若生人中余业未尽每一恶中复受二种果报故名十恶果报也。</p><p>　　【一杀生果报】谓杀生之罪能令众生堕三恶道若生人中得二种果报一者短命二者多病是名杀生果报。</p><p>　　【二偷盗果报】谓偷盗之罪亦令众生堕三恶道若生人中得二种果报一者贫穷二者共财不得自在是名偷盗果报。</p><p>　　【三邪[淫-壬+(工/山)]果报】谓邪[淫-壬+(工/山)]之罪亦令众生堕三恶道若生人中得二种果报一者妻不贞良二者不得随意眷属是名邪[淫-壬+(工/山)]果报。</p><p>　　【四妄语果报】谓妄语之罪亦令众生堕三恶道若生人中得二种果报一者多被诽谤二者为他所诳是名妄语果报。</p><p>　　【五两舌果报】谓两舌之罪亦令众生堕三恶道若生人中得二种果报一者眷属乖离二者亲族弊恶是名两舌果报。</p><p>　　【六恶口果报】谓恶口之罪亦令众生堕三恶道若生人中得二种果报一者常闻恶声二者言多诤讼是名恶口果报。</p><p>　　【七绮语果报】谓绮语之罪亦令众生堕三恶道若生人中得二种果报一者言无人信二者语不明了是名绮语果报。</p><p>　　【八贪欲果报】谓贪欲之罪亦令众生堕三恶道若生人中得二种果报一者心不知足二者多欲无厌是名贪欲果报。</p><p>　　【九嗔恚果报】谓嗔恚之罪亦令众生堕三恶道若生人中得二种果报一者常被他人求其长短二者常被于他之所恼害是名嗔恚果报。</p><p>　　【十邪见果报】谓邪见之罪亦令众生堕三恶道若生人中得二种果报一者生邪见家二者其心謟曲是名邪见果报。</p><p>　　十不增长业(出瑜伽师地论)</p><p>　　【一梦所作业】梦所作者谓梦中所为非意思所起亦非身口所作是为不增长业也。</p><p>　　【二无知所作业】无知所作者谓无所知觉之人所作之业皆非意思所起是为不增长业也。</p><p>　　【三无故思所作业】无故思所作者谓身口所作之业非故意所思而起是为不增长业也。</p><p>　　【四不利不数所作业】不利不数所作者谓不以利养而作亦不数数而作是为不增长业也。</p><p>　　【五狂乱所作业】狂乱所作者谓痴狂昏乱之人于身口所作本非故意亦非知觉是为不增长业也。</p><p>　　【六失念所作业】失念所作者谓人既失正念即同迷痴凡所作业不由意地而起是为不增长业也。</p><p>　　【七非乐欲所作业】非乐欲所作者谓凡所作业必从乐欲心起若其所作既非乐欲是为不增长业也。</p><p>　　【八自性无记业】自性无记者谓无记性所作非善<a href=\"/remen/yinyuan1.html\" class=\"keylink\" target=\"_blank\">因缘</a>亦非不善因缘是为不增长业也(无记性者谓不善不恶之性也)。</p><p>　　【九悔所损业】悔所损者谓先所作业既生惭愧悔过迁善其业即损是为不增长业也。</p><p>　　【十对治所损业】对治所损者谓所作业方便对治如嗔心起时即以慈悲治之其业损减是为不增长业也。</p><p>　　十种说三世(出华严经)</p><p>　　十种说三世者谓三世各三乃分九别会别归总摄在一念故以一融九虽九而常一虽一而常九一九无碍十世<a href=\"/remen/yuanrong.html\" class=\"keylink\" target=\"_blank\">圆融</a>经云无量无数劫解之即一念知念亦无念如是见世间是名十种说三世也(劫梵语具云劫波华言分别时节)。</p><p>　　【一过去世说过去世】谓过去世中说过去世之事也。</p><p>　　【二过去世说未来世】谓过去世中说未来世之事也。</p><p>　　【三过去世说现在世】谓过去世中说现在世之事也。</p><p>　　【四未来世说过去世】谓未来世中说过去世之事也。</p><p>　　【五未来世说现在世】谓未来世中说现在世之事也。</p><p>　　【六未来世说无尽】谓未来世中说未来世未来之后复有未来无穷??之事也。</p><p>　　【七现在世说过去世】谓现在世中说过去世之事也。</p><p>　　【八现在世说未来世】谓现在世中说未来世之事也。</p><p>　　【九现在世说平等】谓现在世中说现在世之事也以现在为平等者例过去未来之现在前后均齐也。</p><p>　　【十现在世说三世即一念】谓世由积念而成故三世各三而成九世摄九世归三世摄三世即一念故合论云十世古今始终不离于当念也。</p><p>　　粥有十利(出摩诃僧只律)</p><p>　　律云佛住舍卫城时难陀毋作食先饭<a href=\"/remen/biqiu.html\" class=\"keylink\" target=\"_blank\">比丘</a>然后自食复作釜饭逼上饭汁自饮即觉身内风除宿食顿消由是多水少米合煎复用胡椒荜??调和以奉<a href=\"/remen/shizun.html\" class=\"keylink\" target=\"_blank\">世尊</a>由是佛听比丘从今日后许食粥有十种利时世尊即说偈曰持戒清净人所奉恭敬随时以粥施十利饶益于行者色力寿乐辞清辩宿食风除饥渴消是名为药佛所说欲生人天常受乐应当以粥施众僧(梵语难陀华言善欢喜)。</p><p>　　【一资色】谓资益身躯颜容丰盛故云资色。</p><p>　　【二增力】谓补益尪羸增长气力故云增力。</p><p>　　【三益寿】谓补养元气寿算增益故云益寿。</p><p>　　【四安乐】谓清净柔软食则安乐故云安乐。</p><p>　　【五辩说】谓滋润喉吻论议无碍故云辩说。</p><p>　　【六除风】谓调和通利风气消除故云风除。</p><p>　　【七消宿食】谓温暖脾胃宿食消化故云消宿食。</p><p>　　【八辞清】谓气无凝滞辞辩清扬故云辞清。</p><p>　　【九除饥】谓适充口腹饥馁顿除故云除饥。</p><p>　　【十消渴】谓喉吻沾润渴想随消故云消渴。</p><p>　　饮酒十过(出四分<a href=\"/remen/lvzang.html\" class=\"keylink\" target=\"_blank\">律藏</a>)</p><p>　　【一颜色恶】谓饮酒之人颜貌容色因此变常无有善相也。</p><p>　　【二下劣】谓饮酒之人威仪不整动止轻薄人所贱恶也。</p><p>　　【三眼视不明】谓恣饮狂痴瞻视昏瞀而色境莫辨也(瞀音务目不明也)。</p><p>　　【四现嗔恚相】谓醉酒之人行不善法不顾亲属贤善恣肆忿怒也。</p><p>　　【五坏田业资生】谓恣饮放逸破费产业资财散失也。</p><p>　　【六致疾病】谓饮酒过度身体失调以致疾病也。</p><p>　　【七益斗讼】谓醉酒发狠与人争竞不惜身命而斗讼益增也。</p><p>　　【八恶名流布】谓耽饮纵恣弃舍善法而丑名恶声远近流布也。</p><p>　　【九智慧减少】谓饮酒昏迷狂騃(语骇切)愚痴而智慧减少也。</p><p>　　【十命终堕恶道】谓朋狎饮酒善行不修恶业日增命终之后而堕恶道也。</p><p>　　食肉十过(出法苑珠林)</p><p>　　【一众生是己亲】谓一切众生<a href=\"/remen/lunhui.html\" class=\"keylink\" target=\"_blank\">轮回</a>五道互相生育递为眷属以是因缘今所食肉无非亲者故云众生是己亲(五道者天道人道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a>地狱道也)。</p><p>　　【二见生惊怖】谓一切众生护身惜命与人无别若见食肉之人惊怖远离故云见生惊怖。</p><p>　　【三坏他<a href=\"/remen/xinxing1.html\" class=\"keylink\" target=\"_blank\">信心</a>】谓世间<a href=\"/remen/xingshan.html\" class=\"keylink\" target=\"_blank\">行善</a>之人见沙门食肉者即生毁谤而言<a href=\"/remen/fofa.html\" class=\"keylink\" target=\"_blank\">佛法</a>中无有真实沙门修梵行者故云坏他信心(梵语沙门华言勤息梵行即净行也)。</p><p>　　【四行人不应食】谓菩萨为求出离生死当修慈悲之行少欲知足若其食肉则不能出离故云行人不应食。</p><p>　　【五罗刹习气】梵语罗刹华言速疾鬼习气者先世余习气分也谓沙门宿世曾作罗刹眷属今虽<a href=\"/remen/chujia.html\" class=\"keylink\" target=\"_blank\">出家</a>在佛法中由昔余习见食肉者欢喜亲近故云罗刹习气。</p><p>　　【六学术不成】谓学道之人若好食肉则污染梵行于如来无上圣道出世解脱不得成就故云学术不成。</p><p>　　【七<a href=\"/remen/shengming.html\" class=\"keylink\" target=\"_blank\">生命</a>同己】谓学道之人应起慈心谛观一切众生惜命畏死与己无别须当护惜故云生命同己。</p><p>　　【八天圣远离】谓食肉之人诸天<a href=\"/remen/shengren.html\" class=\"keylink\" target=\"_blank\">圣人</a>悉皆厌恶远离而不亲近故云天圣远离。</p><p>　　【九不净所出】谓一切畜生宿因不净之业以成不净之身其所食啖又多不净学道之人欲修梵行而食彼肉则亦不净故云不净所出。</p><p>　　【十死堕恶道】谓食肉之人必多害物命恶业日积是以命终之后应生恶道故云死堕恶道(恶道即饿鬼畜生地狱三恶道也)。</p><p>　　十大数(出华严经)</p><p>　　十大数者华严经阿僧只品心王菩萨问佛云何阿僧只乃至不可说不可说佛即为说算数无??之法积成十种大数也然数法有三等一下等数法十十变之即一变十十变百百变千千变万等也二中等数法百百变之即一百洛义为一俱胝等也三上等数法倍倍变之即俱胝俱胝为一阿??多等也此之数法唯佛能了故佛自说算数之法无穷无尽以算诸佛清净功德及菩萨所入诸<a href=\"/remen/xingyuan.html\" class=\"keylink\" target=\"_blank\">行愿</a>海乃至世间一切无尽法也(梵语洛叉华言十万梵语俱胝华言百亿梵语阿??多亦云那由他华言万亿)。</p><p>　　【一阿僧只】梵语阿僧只华言无数谓从一百洛义为一俱胝乃至至至为一阿僧只也(至至者数也)。</p><p>　　【二无量】谓从阿僧只阿僧只为一阿僧只转阿僧只转阿僧只转为一无量也。</p><p>　　【三无边】谓从无量无量为一无量转无量转无量转为一无边也。</p><p>　　【四无等】谓从无边无边为一无边转无边转无边转为一无等也。</p><p>　　【五不可数】谓从无等无等为一无等转无等转无等转为一不可数也。</p><p>　　【六不可称】谓从不可数不可数为一不可数转不可数转不可数转为一不可称也。</p><p>　　【七不可思】谓从不可称不可称为一不可称转不可称转不可称转为一不可思也。</p><p>　　【八不可量】谓从不可思不可思为一不可思转不可思转不可思转为一不可量也。</p><p>　　【九不可说】谓从不可量不可量为一不可量转不可量转不可量转为一不可说也。</p><p>　　【十不可说不可说】谓从不可说不可说为一不可说转不可说转不可说转为一不可说不可说也。</p><p>　　佛十一持(出华严经并华严经?)</p><p>　　【一佛持】谓如来色相之身住持世间能令众生佛种不断是名佛持。</p><p>　　【二法持】谓如来法性之法住持世间能令众生法种不断是名法持。</p><p>　　【三僧持】谓如来应化菩萨圣僧住持世间能令众生僧种不断是名僧持(菩萨梵语具云菩提萨埵华言觉有情)。</p><p>　　【四业持】谓如来见诸众生造作恶业故现威猛势力逼今修善如无厌足王假现恶业之行化诸众生是名业持(无厌足王者即华严经五十三参中第十七善知识也善财见王现威猛势将诸罪人或断手足或以汤煮火焚作诸恶业调伏众生是也)。</p><p>　　【五烦恼持】谓如来见诸众生行于邪行贪着烦恼故随彼类示行贪欲如婆须蜜多女假行欲事令他入于三昧而断烦恼是名烦恼持(婆须蜜多女即华严经五十三参中第二十五善知识也梵语三昧华言正定)。</p><p>　　【六时持】谓如来最初<a href=\"/remen/faxin.html\" class=\"keylink\" target=\"_blank\">发心</a>之时菩提大愿而为其体时时润泽无有间断是名时持(梵语菩提华言道)。</p><p>　　【七愿持】谓如来往昔因中发大誓愿修诸功德持令不失是名愿持。</p><p>　　【八<a href=\"/remen/gongyang.html\" class=\"keylink\" target=\"_blank\">供养</a>持】谓如来往昔修行之时以诸供具持奉十方如来而为供养是名供养持。</p><p>　　【九行持】谓如来往昔勤修一切殊胜妙行无量无边恒不厌足是名行持。</p><p>　　【十劫持】劫梵语具云劫波华言分别时节谓如来于<a href=\"/remen/wuliangjie.html\" class=\"keylink\" target=\"_blank\">无量劫</a>中具修梵行功德而证<a href=\"/remen/daoguo.html\" class=\"keylink\" target=\"_blank\">道果</a>住持经劫化诸众生是名劫持。</p><p>　　【十一智持】谓如来行满功圆证得一切种智复以智慧辩才说种种法调伏众生不令退失是名智持(一切种智者谓知一切道知一切种即佛智也)。</p><p>　　月有十一事喻如来(出大涅盘经)</p><p>　　【一能破暗】谓月盛满之时清光普照能使一切大地悉皆明朗犹如来种种<a href=\"/remen/shuofa.html\" class=\"keylink\" target=\"_blank\">说法</a>能破一切众生无明大闇也。</p><p>　　【二令见道非道】谓月盛满之时普照大地凡是路非路令诸众生悉皆明见犹如来说法开示正道邪道人悉分别而知其可行不可行也。</p><p>　　【三令见道邪正】谓月盛满之时普照大地凡路之邪正险夷令诸众生皆悉明见犹如来开示生死邪险之途令趋涅盘平正之道也(梵语涅盘华言灭度)。</p><p>　　【四除郁蒸得清凉】谓月盛满之时虽遇炎暑郁结蒸热其或对之<a href=\"/remen/zijue.html\" class=\"keylink\" target=\"_blank\">自觉</a>清凉之气袭人犹如来说法令人悉能远离贪欲瞋恚愚痴生死之苦而获涅盘清凉之乐也。</p><p>　　【五破坏萤火高心】谓月盛满之时一切山河大地无不普照而萤火之光悉皆不现犹如来出世正法昭着一切外道邪见光明悉皆破坏也。</p><p>　　【六息盗贼想】谓月盛满之时一切幽暗无不朗耀盗贼窃取之想自然屏息犹如来说法令诸众生破无明暗一切烦恼皆不复生也。</p><p>　　【七除畏恶兽心】谓月盛满之时一切幽暗无不照烛令诸旷野夜行之人恶兽出没悉能明见而无怖畏之心犹如来说法开示众生<a href=\"/remen/zhengjian.html\" class=\"keylink\" target=\"_blank\">正见</a>烦恼盖障悉皆除灭也。</p><p>　　【八开敷优钵罗华】梵语优钵罗华言青莲谓月盛满之时其光照故华乃开敷犹如来说法开示明了一切众生所有心花悉皆敷荣也。</p><p>　　【九合莲华】谓月盛满之时其光照故莲华开而复合犹如来说法开示明了众生五欲覆盖之心不令发起也(五欲者色欲声欲香欲味欲触欲也)。</p><p>　　【十发行人进路心】谓月盛满之时一切道路邪正夷险悉皆明白行者之心欢喜前进犹如来说法开示明了令诸众生勇猛进修趣向大涅盘之道也。</p><p>　　【十一令众生受乐】谓月盛满之时令人赏玩生娱乐心犹如来说法开示明了令诸众生修习禅定破诸烦恼而得解脱之乐也。</p><p>　　师子吼喻十一事(出涅盘经)</p><p>　　如来说法每以师子吼为喻者盖表如来于大众中<a href=\"/remen/wuwei.html\" class=\"keylink\" target=\"_blank\">无畏</a>而说有此十一事也。</p><p>　　【一破坏诈师子】谓如来无畏宣说正法则彼邪魔外道之说自然摧破犹真师子王震吼则彼诈作师子者自失声矣。</p><p>　　【二试自身力】谓如来无畏说法以示如实智用通达一切了了分明无有能坏亦无能胜犹师子震吼亦欲试其自身之力也。</p><p>　　【三令住净处】谓如来无畏说法专为开示一切众生令知诸佛所行清净境界犹师子震吼而自振其尾令所住之处除去尘垢而得清净也。</p><p>　　【四令诸子知处所】谓如来无畏说法专为开示一切邪见众生反邪向正有所归依犹师子震吼亦令诸子知其所住之处也。</p><p>　　【五令群辈无怖】谓如来无畏说法为令一切众生出离生死而无怖畏犹师子震吼亦令群辈无怖心也。</p><p>　　【六眠者得觉悟】谓如来无畏说法为令一切众生为无明迷惑之所覆障者悉皆开晓犹师子震吼令群辈睡眠皆得觉悟也。</p><p>　　【七令诸兽不放逸】谓如来无畏说法为令一切众生守护身语心不放逸若有行恶法者悉知惭愧而生悔心犹师子震吼令一切诸兽皆不放逸也。</p><p>　　【八令诸兽依附】谓如来以无畏力宣说正法为欲开示一切邪见众生悉令正信不为外道所惑犹师子震吼能令诸兽离彼窟穴悉来依附也。</p><p>　　【九调大香象】谓如来无畏说法亦为破坏富兰那等憍慢之心令其调伏而生正信犹师子震吼调伏大香象也(梵语富兰那无翻外道名)。</p><p>　　【十教告子息】谓如来无畏说法为令声闻缘觉自耻小乘之证而向墓大乘之道犹师子震吼教告子息令其跳跃增进勇猛也。</p><p>　　【十一<a href=\"/remen/zhuangyan.html\" class=\"keylink\" target=\"_blank\">庄严</a>眷属】谓如来无畏说法教诸菩萨发广大心<a href=\"/remen/yuanman.html\" class=\"keylink\" target=\"_blank\">圆满</a>十力亦令四部离诸邪见不生怖畏犹师子震吼而自庄严其眷属也(十力者一是处非处智力二过现未来业报智力三诸禅解脱三昧智力四诸根胜劣智力五种种解智力六种种界智力七一切至处道智力八天眼无碍智力九<a href=\"/remen/suming.html\" class=\"keylink\" target=\"_blank\">宿命</a>无碍智力十永断习气智力也四部者比丘<a href=\"/remen/biqiuni.html\" class=\"keylink\" target=\"_blank\">比丘尼</a>优婆塞优婆夷也)。</p><p>　　十一智(出大<a href=\"/remen/banruo.html\" class=\"keylink\" target=\"_blank\">般若</a>经)</p><p>　　【一世俗智】谓世间有漏之智不能出离生死故名世俗智亦云名字智谓但有其名而无其理也(有漏者谓漏落三界生死也)。</p><p>　　【二法智】谓欲界苦集灭道四谛下苦法等无漏之智能断欲界见惑烦恼故名法智(无漏者谓不漏落三界生死也见惑者谓意根对法尘起诸分别也)。</p><p>　　【三类智】谓色界无色界四谛以欲界四谛比类而观从是断上二界见惑发苦类等无漏之智故名类智。</p><p>　　【四苦智】苦即逼迫之义谓观五阴等法以<a href=\"/remen/wuchang.html\" class=\"keylink\" target=\"_blank\">无常</a>苦空<a href=\"/remen/wuwo.html\" class=\"keylink\" target=\"_blank\">无我</a>得无漏智故名苦智(五阴者色阴受阴想阴行阴识阴也无常者谓五阴之身终归坏灭也苦谓此身受生死逼迫等苦也空者谓此身由四大假合而成毕竟不有也无我者谓四大分离何者是我也)。</p><p>　　【五集智】集招集之义谓观见思烦恼之因而能招集生死之果得无漏智故名集智(见思者见即见惑也思谓眼等五根对色等五尘起诸贪爱也)。</p><p>　　【六灭智】灭即断灭之义谓断灭见思烦恼得无漏智故名灭智。</p><p>　　【七道智】道即能通之义谓<a href=\"/remen/jiedinghui.html\" class=\"keylink\" target=\"_blank\">戒定慧</a>之道能通至涅盘依此而修得无漏智故名道智(梵语涅盘华言灭度)。</p><p>　　【八他心智】谓知欲界色界现在心心所法及知无漏心心所法故名他心智(心心所法者心即心王心所即受想行等也)。</p><p>　　【九尽智】谓我见苦已断集已证灭已修道已如是念时得无漏智故名尽智。</p><p>　　【十无生智】谓我见苦已不复更见我断集已不复更断我证灭已不复更证我修道已不复更修如是念时得无漏智故名无生智。</p><p>　　【十一如实智】谓于一切法如实正知无有挂碍是佛之智故名如实智。</p><p>　　十一善(出<a href=\"/fojing/chengweishilun/yuanwen.html\" class=\"keylink\" target=\"_blank\">成唯识论</a>)</p><p>　　【一信】信者谓于一切善法忍可乐欲而不疑也有三种一信实有谓于诸法实事理中深信忍故二信有德谓于<a href=\"/remen/sanbao.html\" class=\"keylink\" target=\"_blank\">三宝</a>真净德中深信乐故三信有能谓于世间出世间一切善法深信力故能得能成起希望故是名为信(三宝者佛宝法宝僧宝也)。</p><p>　　【二惭】惭即惭天谓心常知惭崇重贤善耻昔过恶则能对治无惭息诸恶行也。</p><p>　　【三愧】愧即愧人谓心常知愧不为暴恶悔昔过非则能对治无愧息诸恶业也。</p><p>　　【四无贪】谓于五欲顺情等境心生厌离无所染着也(五欲者色欲声欲香欲味欲触欲也)。</p><p>　　【五无瞋】谓于五欲违情等境心常忍辱不起忿怒也。</p><p>　　【六无痴】谓于一切理事等法明解决了无所迷惑也。</p><p>　　【七勤】谓于一切善法精进修习不生<a href=\"/remen/xiedai.html\" class=\"keylink\" target=\"_blank\">懈怠</a>圆满善业也。</p><p>　　【八安】安即轻安谓远离粗重恼乱及除障定之法调畅身心转安适也(粗重恼乱即贪瞋痴等是也障定法即散乱是也)。</p><p>　　【九不放逸】谓精进三业于所断之惑所修之善加功勇猛速令成满世间出世间一切善法而无放逸也(三业者身业口业意业也世间出世间善法者<a href=\"/remen/tianren.html\" class=\"keylink\" target=\"_blank\">天人</a>所修五戒十善名为世间声闻等所修戒定慧之法名出世间也)。</p><p>　　【十行舍】谓精进三业令心平等寂静而住一切掉举昏沉等障悉皆舍离也(掉者动也)。</p><p>　　【十一不害】谓于一切有情众生无所损恼不加瞋恚常运慈悲之心?其危苦与其安乐也。</p><p>　　合九十五种外道为十一宗(出华严经随?演义钞)</p><p>　　宗即??也谓外道教文传习西域不出十一宗而九十五种外道无不??摄也。</p><p>　　【一数论师计??谛生】从数起论名为数论又论能生数名为数论其造数论及学数论者皆名数论师计??谛生者百论云从??生觉乃至神我共成二十五谛以前二十四谛从神我而生依神我为主谓神我常觉明了<a href=\"/remen/changzhu.html\" class=\"keylink\" target=\"_blank\">常住</a>不坏摄受诸法是故执神我是常是一是万物因是涅盘因也(二十五谛者??初自性谛即??谛也智大谛即觉也我心谛五唯谛即色声香味触也五大谛即地水火风空也五知根谛即眼耳鼻舌身也五作业根谛即口手足大便小便也心平等根谛神我谛神我即识神也)。</p><p>　　【二卫世师计六句生】梵语卫世华言无胜其人在佛前八百年出世时人以其昼避声色匿迹山薮夜绝视听方行乞食有似鸺鹠鸟故名鸺鹠仙人及获五通遂说论十万偈谓证菩提便欣入灭六句生者一者实谓诸法体实为德业所依二者德即<a href=\"/remen/daode.html\" class=\"keylink\" target=\"_blank\">道德</a>也三者业即作用也四者大有谓实德业同一有也五者同异谓如地望地是同望水即异水火风等亦然六者和合谓诸法和合如鸟飞空匆至树枝住而不去法亦如是由和合故令有住也(五通者足不履地知人心命回眼千里呼名即至石壁无碍也)。</p><p>　　【三涂灰计自在天生万物】涂灰即外道名谓此外道计欲界第六自在天能生万物。</p><p>　　【四围陀论师计那罗延天生四姓】梵语围陀华言智论梵语那罗延华言勾锁力士谓其骨节钩锁而有力也那罗延天能生四姓谓口生<a href=\"/remen/poluomen.html\" class=\"keylink\" target=\"_blank\">婆罗门</a>两臂生刹利两?生毗舍两脚生首陀(梵语婆罗门华言净行刹利梵语具云刹帝利华言曰主即王种也梵语毗舍华言啇贾梵语首陀华言农人)。</p><p>　　【五安茶论师计本际生】梵语安茶(无翻)本际者即过去世之初际也谓此外道计世间最初有大水时有大安茶出生形如鸡卵后为两假上为天下为地中生一梵天复能出生一切有命无命之物故计梵天是生万物之主也。</p><p>　　【六时散外道计物从时生】谓此外道自见草木等物有时生花有时生果时有作用或舒或卷令彼枝条随时荣枯时虽微细不可见以此花实等则知有时也。</p><p>　　【七方论师计方生人<a href=\"/remen/rensheng.html\" class=\"keylink\" target=\"_blank\">人生</a>天地】方即四方谓此外道计四方能生人人能生天地灭后还入于方也。</p><p>　　【八路伽耶计色心法皆极微作】梵语路伽耶华言顺世谓此外道计色心等法皆从四大极微能生粗色虽是极微其体实有以世间粗物无常极微之因不坏也(四大者地大水大火大风大也)。</p><p>　　【九口力论师计<a href=\"/remen/xukong.html\" class=\"keylink\" target=\"_blank\">虚空</a>为万物因】谓此外道计从空生风从风生火从火生暖暖生水水生冻坚作地地生五谷五谷生命命没还归虚空也(五谷者禾麻黍菽麦也)。</p><p>　　【十宿作论师计苦乐随业】谓此外道计一切众生受苦乐报皆随宿世本业所作若有持戒精进受身心苦能坏本业本业既尽众苦亦灭众苦灭故即得涅盘是故计宿世所作为一切因也(梵语涅盘华言灭度)。</p><p>　　【十一无因论师计自然生】谓此外道计一切万物无因<a href=\"/remen/wuyuan.html\" class=\"keylink\" target=\"_blank\">无缘</a>皆自然生皆自然灭也。</p><p>　　十一色(出大乘广五蕴论)</p><p>　　色以质碍为义谓眼耳鼻舌身无表六种即内色也色声香味触五种即外色也凡有十一种之别焉。</p><p>　　【一眼】谓眼根有形质可见故名色也。</p><p>　　【二耳】谓耳根有形质可见故名色也。</p><p>　　【三鼻】谓鼻根有形质可见故名色也。</p><p>　　【四舌】谓舌根有形质可见故名色也。</p><p>　　【五身】谓身根有形质可见故名色也。</p><p>　　【六色】谓眼根所见青黄赤白等色也。</p><p>　　【七声】谓丝竹环佩等声以其实可听闻故名色也。</p><p>　　【八香】谓栴檀沉水及饮食等香以其实可嗅闻故名色也。</p><p>　　【九味】谓甘淡咸苦等味以其实可尝知故名色也。</p><p>　　【十触】谓妙衣上服柔软细滑等触以其实有触对故名色也。</p><p>　　【十一无表】无表者谓不可显示之色也如四禅天定中色眼中一分净色皆不可见不可显示又如<a href=\"/remen/yishi.html\" class=\"keylink\" target=\"_blank\">意识</a>缘想过去种种境界虽无表对想境实见故名无表色也(四禅天者即色界初禅二禅三禅四禅也一分净色即眼识也)。</p><p>　　十一声(出华严经随?演义钞)</p><p>　　【一执受大种声】执即执持受即领受谓人于内四大种而有所执受也而言声者如手相击及语言等声皆由内四大种而出故名执受大种声(四大种者谓人身中地水火风也)。</p><p>　　【二不执受大种声】谓人于外四大种无所执受而言声者如风林驶水等声皆由外四大而出故名不执受大种声(外四大种者谓世间地水火风也)。</p><p>　　【三执受不执受大种声】谓如以手击鼓等声手属执受大种鼓属不执受大种故名执受不执受大种声。</p><p>　　【四世所共成声】谓世俗之人或因谈说或因问答而成于声故名世所共成声。</p><p>　　【五成所引声】谓诸圣人所说法音皆为引导众生出离生死而成于声故名成所引声。</p><p>　　【六可意声】谓欢乐之声可适其意故名可意声。</p><p>　　【七不可意声】谓愁苦之声违逆情意故名不可意声。</p><p>　　【八俱相违声】谓不苦不乐之声亦不适意亦不违情与前可意不可意声相反故名俱相违声。</p><p>　　【九遍计所执声】谓外道于一切法遍计有无及常无常等执着所说而成于声故名遍计所执声。</p><p>　　【十圣言声】圣即正也谓见即言见不见言不见闻即言闻不闻言不闻等此因正直而成于声故言圣言声。</p><p>　　【十一非圣言声】谓见言不见不见言见闻言不闻不闻言闻等此因非正直而成于声故名非圣言声。</p><p>　　药师如来十二大愿(出药师如来本愿功德经)</p><p>　　文殊师利菩萨白佛言惟愿演说诸佛名号及本昔所发殊胜大愿佛言东方过此十恒沙等佛土之外有世界名净琉璃彼土有佛名药师琉璃光如来本行菩萨行时发十二大愿(梵语文殊师利华言妙德菩萨梵语具云菩提萨埵华言觉有情梵语琉璃华言青色宝)。</p><p>　　【一愿】愿我来世于佛菩提得正觉时自身光明炽然照曜无量无数无边世界三十二相八十种好以为庄严我身既尔令一切众生如我无异(梵语菩提华言道三十二相者足安平相千辐轮相手指纤长相手足柔软相手足缦网相足跟满足相足趺高好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相<a href=\"/remen/fanyin.html\" class=\"keylink\" target=\"_blank\">梵音</a>深远相眼色如金精相眼睫如牛王相眉间白毫相顶肉髻成相也八十种好者一指爪狭长二手足指圆三手足各等无差四手足圆满五筋脉盘结六两踝深隐七行步正直八行步威容齐整九行步安平十行步有仪十一回身顾视十二支节殊胜十三骨节交结十四膝轮圆满十五隐处妙好十六身支润滑十七身吞敦肃十八身支坚固十九身支安定二十身相端严二十一身有圆光二十二腹形方正二十三脐深右旋二十四脐厚妙相二十五肌肤丐净二十六手掌充满二十七手文深长二十八唇色红润二十九面门圆满三十舌相长广三十一发声威震三十二音韵羙妙三十三鼻高修直三十四诸齿方整三十五诸牙明洁三十六目广清净三十七眼相修广三十八眼睫齐整三十九双眉修长四十双眉绮廉四十一双眉高朗四十二耳厚修长四十三两耳相好四十四容仪端丽四十五额广圆满四十六身分殊胜四十七首发修长四十八背发香洁四十九首发齐整五十首发坚固五十一首发光滑五十二身分坚实五十三身体庄严五十四诸窍清净五十五身力充美五十六身相严好五十七面轮修广五十八颜貌舒泰五十九面颜光泽六十身支严净六十一毛孔出香六十二面门出香六十三首相妙好六十四身毛纤柔六十五法音圆辩六十六顶相高妙六十七指网分明六十八行不履地六十九神力自持七十威德远震七十一音声和雅七十二观机说法七十三一音演说七十四次第说法七十五等观有情七十六先观后作七十七相好具足七十八顶骨坚实七十九颜容奇妙八十胸臆妙好)。</p><p>　　【二愿】愿我来世得菩提时身如琉璃内外清净无复瑕垢光明广大威德炽然身善安住??网庄严过于日月若有众生昏闇及夜莫知方所以我光故随意所趣作诸事业。</p><p>　　【三愿】愿我来世得菩提时以无边无限智慧方便令无量众生受用无尽莫令一人有所乏少。</p><p>　　【四愿】愿我来世得菩提时诸有众生行异道者一切安立菩提道中行声闻辟支佛道者皆以大乘而安立之(辟支梵语具云辟支迦罗华言缘觉)。</p><p>　　【五愿】愿我来世得菩提时若有众生于我法中修行梵行此诸众生无量无边一切皆得不缺减戒具三聚戒无有<a href=\"/remen/pojie.html\" class=\"keylink\" target=\"_blank\">破戒</a>起恶道者(三聚戒者摄<a href=\"/remen/lvyi.html\" class=\"keylink\" target=\"_blank\">律仪</a>戒摄善法戒饶益有情戒也)。</p><p>　　【六愿】愿我来世得菩提时若有众生其身下劣诸根不具丑陋顽愚聋盲跛躄身挛背伛白癞癫狂若复有余种种身病闻我名已一切皆得诸根具足身分成满。</p><p>　　【七愿】愿我来世得菩提时若有众生诸患逼切无护无依无有住处远离一切资生医药又无亲属贫穷可愍此人若得闻我名号众患悉除无诸痛恼乃至究竟无上菩提。</p><p>　　【八愿】愿我来世得菩提时若有女人为诸恶之所逼恼猒离女身愿舍女形闻我名已转女人身成丈夫相乃至究竟无上菩提。</p><p>　　【九愿】愿我来世得菩提时令一切众生解脱魔网若堕种种异见稠林悉当安立置于正见次第示以菩萨行门。</p><p>　　【十愿】愿我来世得菩提时若有众生种种王法系缚鞭挞牢狱应死无量灾难悲忧煎迫身心受苦此等众生以我福力皆得解脱一切苦恼。</p><p>　　【十一愿】愿我来世得菩提时若有众生饥火烧身为求食故作诸恶业我于彼所先以最妙色香味食饱足其身后以法味毕竟安乐。</p><p>　　【十二愿】愿我来世得菩提时若有众生贫无衣服寒热蚊?日夜逼恼我当施彼随用衣服种种杂色如其所好亦以一切宝庄严具华鬘涂香鼓乐众妓随诸众生所须之具皆令满足。</p></div>"
},{
    "title": "大明三藏法数卷第三十四",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第三十四　　　　石六</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　十二分经(亦名十二部经出大智度论)</p><p>　　【一修多罗】梵语修多罗华言契经契者上契诸佛之理下契<a href=\"/remen/zhongsheng.html\" class=\"keylink\" target=\"_blank\">众生</a>之机经者法也常也十界同遵曰法三世不易曰常此圣教之总名也又修多罗即是长行直<a href=\"/remen/shuofa.html\" class=\"keylink\" target=\"_blank\">说法</a>相随其义理长短不以字数为拘也(十界者佛界菩萨界缘觉界声闻界天界人界修罗界饿鬼界畜生界<a href=\"/remen/diyu.html\" class=\"keylink\" target=\"_blank\">地狱</a>界也)。</p><p>　　【二只夜】梵语只夜华言应颂又云重颂谓应前长行之文重宣其义或六句四句三句二句皆名颂也。</p><p>　　【三伽陀】梵语伽陀华言讽颂谓不颂长行直说偈句如金光明经中空品等是也。</p><p>　　【四尼陀罗】梵语尼陀罗华言<a href=\"/remen/yinyuan1.html\" class=\"keylink\" target=\"_blank\">因缘</a>如经中有人间故为说是事如律中有人犯是事故制是戒如来所说一切根本缘起之事皆名因缘如<a href=\"/fojing/miaofalianhuajing/\" class=\"keylink\" target=\"_blank\">法华经</a>中化城喻品说宿世因缘等是也。</p><p>　　【五伊帝目多】梵语伊帝目多华言本事谓说诸菩萨<a href=\"/remen/dizi.html\" class=\"keylink\" target=\"_blank\">弟子</a>因地所行之事<a href=\"/remen/rufa.html\" class=\"keylink\" target=\"_blank\">如法</a>华经中本事品云药王菩萨于日月净明德佛所得法<a href=\"/remen/huanxi.html\" class=\"keylink\" target=\"_blank\">欢喜</a>即然身臂以为<a href=\"/remen/gongyang.html\" class=\"keylink\" target=\"_blank\">供养</a>修诸苦行求<a href=\"/remen/puti.html\" class=\"keylink\" target=\"_blank\">菩提</a>道等是也(梵语菩提华言道)。</p><p>　　【六阇多伽】梵语阇多伽华言本生谓说佛菩萨本地受生之事如<a href=\"/remen/niepan.html\" class=\"keylink\" target=\"_blank\">涅盘</a>经云<a href=\"/remen/biqiu.html\" class=\"keylink\" target=\"_blank\">比丘</a>当知我于过去作鹿罴獐兔龙及作金翅鸟粟散王转轮圣王之类是也(梵语比丘华言乞士)。</p><p>　　【七阿浮达磨】梵语阿浮达磨华言未曾有亦云希有谓如佛初生时即行七步足迹之处皆有莲花放大光明遍照十方世界而发是言我是度一切众生生老病死者地大震动天雨众花树出音声作天妓乐如是等无量希有之事是也。</p><p>　　【八婆陀】梵语婆陀具云阿波陀那华言譬喻谓如来说法为钝根者假譬喻以晓示之令其开解如法华经中火宅药草等喻是也。</p><p>　　【九优婆提舍】梵语优婆提舍华言论议谓诸经中问答辨论诸法之事如法华经提婆达多品中智积菩萨与文殊师利论说妙法等是也(梵语提婆达多华言天热梵语文殊师利华言妙德)。</p><p>　　【十优陀那】梵语优陀那华言自说谓无有人问如来以他心智观众生机而自宣说如楞严会上说五十种魔事不待阿难请问又如弥陀经无有缘起自告<a href=\"/remen/sheli.html\" class=\"keylink\" target=\"_blank\">舍利</a>弗等是也(五十种魔者谓色受想行识<a href=\"/remen/wuyin.html\" class=\"keylink\" target=\"_blank\">五阴</a>各有十种也梵语阿难华言庆喜梵语舍利弗华言鹙子)。</p><p>　　【十一毗佛略】梵语毗佛略华言方广方者法也广者大也又正理曰方包富曰广谓大乘方等经典其义广大犹如<a href=\"/remen/xukong.html\" class=\"keylink\" target=\"_blank\">虚空</a>也。</p><p>　　【十二和伽罗】梵语和伽罗华言授记谓如来为诸菩萨辟支声闻授作佛记如法华经云汝阿逸多于当来世而<a href=\"/remen/chengfo.html\" class=\"keylink\" target=\"_blank\">成佛</a>道号曰<a href=\"/remen/mile.html\" class=\"keylink\" target=\"_blank\">弥勒</a>等是也(辟支梵语具云辟支迦罗华言缘觉梵语弥勒华言慈氏阿逸多即弥勒字也)。</p><p>　　<a href=\"/remen/shieryinyuan.html\" class=\"keylink\" target=\"_blank\">十二因缘</a>(出天台四教仪)</p><p>　　谓无明等展转感果名因互相由藉为缘三世相续无间断也(三世相续无间断者谓由过去世无明行为因感现在世识乃至受五者为果由现在果起爱取有三者为现在因由现在因感未来世生老死之果如是循环无间断也)。</p><p>　　【一无明】谓过去世<a href=\"/remen/fannao.html\" class=\"keylink\" target=\"_blank\">烦恼</a>之惑覆于本性无所明了故曰无明。</p><p>　　【二行】谓过去世身口造作一切善不善业是名为行。</p><p>　　【三识】谓由过去惑业相牵致令此识投托母胎一<a href=\"/remen/shana.html\" class=\"keylink\" target=\"_blank\">刹那</a>间染爱为种纳想成胎是名为识(梵语刹那华言一念)。</p><p>　　【四名色】名即是心谓心但有名而无形质也色即色质即是身也谓从托胎已后至第五个七日名形位生诸根形四支差别是名为色(四支者即两手两足也)。</p><p>　　【五六入】谓从名色已后至第六个七日名发毛爪齿位第七七日名具根位六根开张有入六尘之用是名六入(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【六触】谓出胎已后至三四岁时六根虽触对六尘未能了知生苦乐想是名为触。</p><p>　　【七受】谓从五六岁至十二三岁时因六尘触对六根即能纳受前境好恶等事虽能了别然未能起淫贪之心是名为受。</p><p>　　【八爱】谓从十四五岁至十八九岁时贪于种种胜妙资具及[淫-壬+(工/山)]欲等境然犹未能广遍追求是名为爱。</p><p>　　【九取】谓从二十岁后贪欲转盛于五尘境四方驰求是名为取(五尘者色尘声尘香尘味尘触尘也)。</p><p>　　【十有】谓因驰求诸境起<a href=\"/remen/shane.html\" class=\"keylink\" target=\"_blank\">善恶</a>业积集牵引当生三有之果是名为有(<a href=\"/remen/yinguo.html\" class=\"keylink\" target=\"_blank\">因果</a>不亡为有二有者欲有色有无色有即<a href=\"/remen/sanjie.html\" class=\"keylink\" target=\"_blank\">三界</a>也)。</p><p>　　【十一生】谓从现世善恶之业后世还于<a href=\"/remen/liudao.html\" class=\"keylink\" target=\"_blank\">六道</a>四生中受生是名为生(六道者天道人道修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a>地狱道也四生者胎生卵生湿生化生也)。</p><p>　　【十二老死】谓从来世受生已后五阴之身熟已还坏是名老死(五阴者色阴受阴想阴行阴识阴也)。</p><p>　　十二入(出法界次第)</p><p>　　入即涉入之义谓六根六尘互相涉入故名十二入也(六根者眼根耳根鼻根舌根身根意根也六尘者色尘声尘香尘味尘触尘法尘也)。</p><p>　　【一眼入】谓眼根对色即能见色是名眼入。</p><p>　　【二耳入】谓耳根对声即能闻声是名耳入。</p><p>　　【三鼻入】谓鼻根对香即能嗅香是名鼻入。</p><p>　　【四舌入】谓舌根对味即能尝味是名舌入。</p><p>　　【五身入】谓身根对触即能觉触是名身入。</p><p>　　【六意入】谓意根对法即能分别于法是名意入。</p><p>　　【七色入】谓一切可见之色而对于眼是名色入。</p><p>　　【八声入】谓一切可闻之声而对于耳是名声入。</p><p>　　【九香入】谓一切可嗅之香而对于鼻是名香入。</p><p>　　【十味入】谓一切可尝之味而对于舌是名味入。</p><p>　　【十一触入】谓一切可觉之触而对于身是名触入。</p><p>　　【十二法入】谓一切可分别之法而对于意是名法入。</p><p>　　十二头陀行(出十二头陀经)</p><p>　　梵语头陀华言抖擞谓能抖擞烦恼之尘垢也盖比丘当离愦闹不乐饰好心绝贪求无诸憍??清净自活以求无上正真之道故有十二种之行焉(梵语比丘华言乞士)。</p><p>　　【一住阿兰若处】梵语阿兰若华言寂静处谓比丘当住于空闲寂静之处身离愦闹心离欲尘永绝攀缘求无上道是为头陀行也。</p><p>　　【二常行乞食】谓比丘离诸贪求不受他请常行乞食以资色身助成道业若得食时或好或恶不起分别增减之念若不得食亦无嫌恨得与不得心常平等是为头陀行也。</p><p>　　【三次第乞食】谓比丘乞食之时不着于味不轻众生不择贫富常平等一心次第而乞是为头陀行也。</p><p>　　【四一食】谓比丘<a href=\"/remen/xiudao.html\" class=\"keylink\" target=\"_blank\">修道</a>应作是念我求一食尚多有所妨何况小食后食若不自损则失半日之功不能一心行道是故断数数食受一食法是为头陀行也(小食者晨时食也后食者过中食也)。</p><p>　　【五节量食】谓比丘所乞之食当作三分若见渴乏者以一分施之又减一抟食至空静处置净石上施诸禽兽若不见困乏者但食三分之二亦留一分不得尽食如此则身轻安隐易消无患不废行道若贪心极啖则腹胀气塞妨损道业是故节食为头陀行也。</p><p>　　【六过中不饮浆】浆即果浆蜜浆之类谓比丘修道于种种浆日若过中悉不得饮若饮者则心乐着贪求无厌不能一心修习善法是故过中不饮浆为头陀行也。</p><p>　　【七着弊衲衣】谓比丘不贪服饰不求好衣但于聚落中拾陈旧废弃之物浣濯令净作为衲衣覆除寒露而已若贪新好则多追求以损道行又能招致贼盗是故着弊衲衣为头陀行也。</p><p>　　【八但三衣】三衣者九条七条五条<a href=\"/remen/jiasha.html\" class=\"keylink\" target=\"_blank\">袈裟</a>之衣也谓比丘少欲知足衣取盖形不多不少如白衣之人畜种种衣及外道苦行裸形无耻皆不合中道是故<a href=\"/remen/fodizi.html\" class=\"keylink\" target=\"_blank\">佛弟子</a>舍此二边但受三衣为头陀行也(梵语袈裟华言不正色言九条七条五条者此袈裟上中下之等第也)。</p><p>　　【九冢间坐】谓<a href=\"/remen/wuchang.html\" class=\"keylink\" target=\"_blank\">无常</a>苦空之观是<a href=\"/remen/fofa.html\" class=\"keylink\" target=\"_blank\">佛法</a>之初门能令厌离三界比丘住于冢间常见死尸臭烂狼籍火烧鸟啄则无常不净之想易得成就是故冢间坐为头陀行也(无常者谓五阴之身终归坏灭也苦者谓由此身而受<a href=\"/remen/shengsi.html\" class=\"keylink\" target=\"_blank\">生死</a>逼迫等苦也空者谓此身由四大假合而成毕竟不有也)。</p><p>　　【十树下坐】谓比丘于冢间不得道者当至树下思惟求道如佛生时成道转法轮般涅盘皆在树下有如是因缘是故比丘如佛所行当树下坐为头陀行也(梵语涅盘华言灭度)。</p><p>　　【十一露地坐】谓比丘在树下坐如住半舍荫覆凉乐故生爱着又虑雨漏湿冷鸟屎污身毒虫所扰于是思惟露地而坐随意快乐月光遍照令心明利易入空定是故露地坐为头陀行也。</p><p>　　【十二但坐不卧】谓比丘四威仪中坐为第一食易消化气息调和可以入道若<a href=\"/remen/xiedai.html\" class=\"keylink\" target=\"_blank\">懈怠</a>睡眠诸烦恼贼常伺其便若行若立心动难摄是故比丘常当安坐胁不至席为头陀行也(四威仪即行住坐卧之威仪也)。</p><p>　　十二恶<a href=\"/remen/lvyi.html\" class=\"keylink\" target=\"_blank\">律仪</a>(出杂阿毗昙心论)</p><p>　　恶律仪者谓法所不应作之律仪。</p><p>　　【一屠羊】屠者杀也谓人或以自食而常宰杀或因取利贩卖而常宰杀是为恶律仪。</p><p>　　【二养鸡】谓因嗜其肉味以充口体常自畜养意图烹杀是为恶律仪。</p><p>　　【三养猪】谓或因自欲充于口腹或因贩卖求利以资其生而畜养之者是为恶律仪。</p><p>　　【四捕鸟】谓以杀心故网捕禽鸟或食或卖伤害<a href=\"/remen/shengming.html\" class=\"keylink\" target=\"_blank\">生命</a>是为恶律仪。</p><p>　　【五捕鱼】谓以杀心故而用网罟取捕诸鱼或食或卖伤害物命是为恶律仪。</p><p>　　【六猎师】谓以杀心故猎捕一切禽兽或食或卖伤害物命是为恶律仪。</p><p>　　【七作贼】谓见一切物常怀劫盗之心不思物各有主妄行攘窃贼害于人是为恶律仪。</p><p>　　【八魁脍】魁脍者为官操刃行刑之人谓人本同类彼虽犯法理固当死然习为操刃之业以害其生实为恶行是为恶律仪。</p><p>　　【九守狱】谓为狱吏守其牢狱以杻械枷锁非理陵虚罪因无慈<a href=\"/remen/shanxin.html\" class=\"keylink\" target=\"_blank\">善心</a>是为恶律仪。</p><p>　　【十咒龙】谓习诸邪法咒术咒于龙蛇以为戏乐是为恶律仪。</p><p>　　【十一屠犬】谓杀犬以资利养是为恶律仪。</p><p>　　【十二伺猎】谓作猎主伺捕禽兽以利其生而自积罪业是为恶律仪。</p><p>　　十二<a href=\"/remen/wangxiang.html\" class=\"keylink\" target=\"_blank\">妄想</a>(出<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>)</p><p>　　经云当说妄想<a href=\"/remen/zixing.html\" class=\"keylink\" target=\"_blank\">自性</a>分别随境有异一切愚夫计着有无故有十二种也。</p><p>　　【一言说妄想】谓计着种种妙音歌咏之声以为有性是名言说妄想。</p><p>　　【二所说事妄想】谓凡所说事穷其自性惟圣智所知凡愚不了但依彼事而生言说是名所说事妄想。</p><p>　　【三相妄想】谓随事起见犹如渴鹿奔逐阳焰作于水想如于地水火风执有坚湿暖动之性然不知性本融通于一切<a href=\"/remen/faxiang.html\" class=\"keylink\" target=\"_blank\">法相</a>虚妄计着是名相妄想。</p><p>　　【四利妄想】谓乐着<a href=\"/remen/shijian.html\" class=\"keylink\" target=\"_blank\">世间</a>种种金银珍宝等财利而不知此物本是虚幻凡夫不了而起贪着是名利妄想。</p><p>　　【五自性妄想】谓执持诸法起自性见以自为是余皆为非是名自性妄想。</p><p>　　【六因妄想】谓于因缘所生之法起有无等见妄想分别成生死因是名因妄想。</p><p>　　【七见妄想】谓于五阴等法妄计有无一异起诸邪见执着分别是名见妄想(五阴者色阴受阴想阴行阴识阴也有无者计有即常见计无即断见一异者计五阴之法为一为异也)。</p><p>　　【八成妄想】谓于假名实法上计我我所而起言说成决定论是名成妄想(假名者谓名字虚假也实法者谓五阴之法是实有也我我所者我即假名我所即五阴色身等也)。</p><p>　　【九生妄想】谓计一切法若有若无皆从缘起而生分别是名生妄想。</p><p>　　【十不生妄想】谓一切法皆先有体不假因缘而生是名不生妄想。</p><p>　　【十一相续妄想】谓于一切诸法执此与彼递相系属计着分别无有断绝是名相续妄想。</p><p>　　【十二缚不缚妄想】谓于一切法以情生着故则成系缚若离妄想则无系缚凡夫不了于此无缚解中而生计着是名缚不缚妄想。</p><p>　　十二随眠(出众事分阿毗昙论)</p><p>　　谓欲等烦恼长时随遂眠伏藏识之中故名随眠(藏即含藏之义藏识即第<a href=\"/remen/bashi.html\" class=\"keylink\" target=\"_blank\">八识</a>也)。</p><p>　　【一欲贪】谓于可意之境爱染念着而生悦乐也。</p><p>　　【二嗔恚】谓于不可意之境无所爱乐而自生嗔忿也。</p><p>　　【三色贪】谓于<a href=\"/remen/sejie.html\" class=\"keylink\" target=\"_blank\">色界</a>爱乐净法贪着禅味也。</p><p>　　【四无色贪】谓于<a href=\"/remen/wusejie.html\" class=\"keylink\" target=\"_blank\">无色界</a>识处等定爱乐可意心生味着也。</p><p>　　【五无明】谓于事理等法无所明了障覆真性也。</p><p>　　【六身见】谓于五阴等法中强立主宰妄计为身也(五阴者色阴受阴想阴行阴识阴也)。</p><p>　　【七边见】谓于身见上计我或断或常随执一边也(计断常者谓外道自计此身死已不生名断见又计此身死已更生名常见也)。</p><p>　　【八邪见】谓由计断常不信因果以为无作无得起见诽谤也。</p><p>　　【九见取】谓因此见而能通至非非想天信此非余执劣为胜(非非想天即无色界天也信此非余者谓自信己之所行而于余人所行悉以为非也)。</p><p>　　【<a href=\"/remen/shijie.html\" class=\"keylink\" target=\"_blank\">十戒</a>取】谓执邪为道非因计因如持鸡狗等戒以为可得清净<a href=\"/remen/jietuo.html\" class=\"keylink\" target=\"_blank\">解脱</a>是也(鸡狗等戒者外道妄计自译前世从鸡狗中来即便独足而立及啖粪秽以为苦行也)。</p><p>　　【十一慢】谓贡高自举轻慢他人也。</p><p>　　【十二疑】谓于谛理不能解了心生犹豫是非不决也(谛理者即苦集灭道<a href=\"/remen/sidi.html\" class=\"keylink\" target=\"_blank\">四谛</a>之理也)。</p><p>　　十二类生(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　谓诸有情由颠倒妄想起惑造业随业感报各各不同故有十二类也。</p><p>　　【一??生】??生者从壳而出生也谓此类有情因虚妄颠倒之惑起飞沉乱想之业惑业和合故感此生之报即鱼鸟龟蛇之类是也(飞沉者若想念浮举则为飞禽若情念沉重报为鱼蛇之类也)。</p><p>　　【二胎生】胎生者从胞胎而出生也谓此类有情因爱欲杂染之惑起横竖乱想之业惑业相滋故感此生之报即人畜龙仙之类是也(横竖者人身竖而畜生横也因行正道得为人类故身竖因行邪道惑生畜类故身横也)。</p><p>　　【三湿生】湿生者从湿处而受生也谓此类有情因颠倒执着之惑起翻覆乱想之业惑业和合故感此生之报即含蠢蠕动之类是也(翻覆即飞伏也因违义背信翻覆任情遂感蠢蠕飞伏之类也)。</p><p>　　【四化生】化生者无而忽有也又离此旧形易彼新质为化生也谓此类有情因颠倒变易之惑起舍故取新乱想之业惑业和合故感此生之报即转蜕飞行之类是也(转蜕飞<a href=\"/remen/xingzhe.html\" class=\"keylink\" target=\"_blank\">行者</a>如蚕蜕形为蛾如雀化蛤之类)。</p><p>　　【五有色】有色者有形碍明显之色也谓此类有情因颠倒障碍之惑起精耀乱想之业惑业显着故感此生之报即休咎精明之类是也(休咎精明者如星辰吉者为休?者为咎爝火蚌珠皆精明之类爝火即萤火也)。</p><p>　　【六无色】无色者无有形色也谓此类有情因颠倒销散之惑起阴隐乱想之业惑业暗昧故感此生之报即空散销沉之类是也(空散销沉者色??心亡厌空绝想沉冥幽隐即无色界外道之类是也)。</p><p>　　【七有想】有想者从忆想所生也谓此类有情因颠倒罔象之惑起潜结乱想之业惑业和合故感此生之报即神鬼精灵之类是也(罔象者似有似无也潜结者潜即隐伏结即凝滞也)。</p><p>　　【八无想】无想者想心昏迷无所觉了也谓此类有情因顽钝愚痴之惑起枯槁乱想之业惑业和合故感此生之报即精神化为土木金石之类是也(精神化为土木金石者如华表生精如黄头外道化为石是也)。</p><p>　　【九非有色】非有色者谓虽有形色而假他所成也谓此类有情因虚伪相待之惑起因依乱想之业惑业相染故感非有色相成色之报即水母以虾为目之类是也(非有色相成色者如水母本无自类之色相故曰非有色相以水沫为身以虾为目故曰成色也)。</p><p>　　【十非无色】非无色者因声呼召而能成形也谓此类有情因相引妄性颠倒之惑起呼召乱想之业惑业相附故感非无色相无色之报即咒诅厌生之类是也(非无色相无色者如虾蟆等从自类生不假他成故曰非无色相籍声得生故曰无色咒诅厌生者咒诅亦呼召耳厌即祷也如虾蟆以声附??然后生长非声则坏又孔雀雌者闻雄者鸣即有娠生难此等物类若由厌梼而生也)。</p><p>　　【十一非有想】非有想者谓借他之身以成自类也谓此类有情因诬罔颠倒之惑起回互乱想之业惑业和合故感非有想相成想之报即蒲卢等异质相成之类是也(诬罔即诳惑也回互犹转换也蒲卢蜾蠃也取青虫以为己子乃诬罔回互之义也非有想相成想者如青虫非蒲卢之类故曰非有想相而能成己之子故曰成想也)。</p><p>　　【十二非无想】非无想者谓虽亲而成怨害也谓此类有情因怨恨颠倒之惑起杀害妄想之业惑业和合故感非无想相无想之报即土枭等附块为儿及破镜鸟以毒树果抱为其子子成父母皆遭其食之类是也(非无想相无想者父母有爱故曰非无想相后时成大父母遭食故曰无想也土枭食母鸟也破镜食父兽也形如貙而虎眼今云鸟者恐译误耳)。</p><p>　　十三事法</p><p>　　【一住正戒】谓<a href=\"/remen/chujia.html\" class=\"keylink\" target=\"_blank\">出家</a>之人入于聚落乞食当[(冰-水+〡)*ㄆ]摄身心安住正戒勿令毁犯也。</p><p>　　【二住正威仪】谓出家之人乞食之时当须正其容貌端其威仪令一切<a href=\"/remen/rensheng.html\" class=\"keylink\" target=\"_blank\">人生</a>敬<a href=\"/remen/xinxing1.html\" class=\"keylink\" target=\"_blank\">信心</a>也。</p><p>　　【三住正命】谓出家之人当依佛制乞食自活资身进道离于五种邪命之食也(五邪命者诈现异相自说功能占相吉凶高声现威说所得利以动人心也)。</p><p>　　【四住正觉】谓出家之人当须觉了身为苦本甚可厌恶为正道故而行乞食随得支身以除饥渴勿令多贪妨进道业也(已上乞食四事)。</p><p>　　【五依法】谓出家之人或于道场中经行或于聚落内乞食当须行步徐缓遵其法则也。</p><p>　　【六依时】谓出家之人当念无常迅速昼夜深自警悟不可眠卧妨损道业遗教经云昼则勤心修习善法无令失时初夜后夜亦勿有废是也。</p><p>　　【七依处】谓出家之人欲求寂静无为之乐当离愦(古对切)闹之处独处闲居思灭苦本也。</p><p>　　【八依次】谓出家之人于大众中当依戒腊资次而坐勿令搀越梵网经云先<a href=\"/remen/shoujie.html\" class=\"keylink\" target=\"_blank\">受戒</a>者在前坐后受戒者在后坐是也(已上威仪四事)。</p><p>　　【九离贪】谓出家之人已住正戒当制五根勿令放逸五欲之害甚于毒蛇不应贪着也(五根者眼根耳根鼻根舌根身根也五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【十离瞋】谓出家之人当以慈悲为本忍受恶骂之毒如饮<a href=\"/remen/ganlu.html\" class=\"keylink\" target=\"_blank\">甘露</a>无令瞋恨瞋之为害甚于猛火常当防护勿令得入也。</p><p>　　【十一离取着】谓出家之人常以<a href=\"/remen/zhihui.html\" class=\"keylink\" target=\"_blank\">智慧</a>观察己身及以外物皆悉虚幻不应妄取执着遗教经云持净戒者不得贩卖贸易安置田宅及诸财宝皆当远离是也。</p><p>　　【十二离粗犷】谓出家之人当须柔软和顺以成清雅之德不应粗暴猛犷有失和敬之仪也(和敬者谓外同他善内自<a href=\"/remen/qianbei.html\" class=\"keylink\" target=\"_blank\">谦卑</a>也)。</p><p>　　【十三离憍慢】谓出家之人当须谦敬卑下折己慢幢<a href=\"/remen/jingjin.html\" class=\"keylink\" target=\"_blank\">精进</a>修道不应自恃有德憍傲侮慢贡高于人也(已上离烦恼五事)。</p><p>　　日冷十三缘(出长阿含经)</p><p>　　【一缘】谓须弥山佉陀罗山二山中间有水广八万四千由旬其水生优钵罗等杂华互相照触日光为之生冷(梵语须弥华言妙高梵语由旬华言限量梵语优钵罗华言青莲)。</p><p>　　【二缘】谓佉陀罗山伊沙陀罗山二山中间有水纵广四万二千由旬其水生诸杂华互相照触日光为之生冷(梵语伊沙陀罗华言持轴)。</p><p>　　【三缘】谓伊沙陀罗山树提陀罗山二山中间有水广二万由旬其水生诸杂花互相照触日光为之生冷。</p><p>　　【四缘】谓善见山树提山二山中间有水广一万二千由旬其水生诸杂花互相照触日光为之生冷。</p><p>　　【五缘】谓善见山马祀山二山中间有水广六千由旬其水生诸杂花互相照触日光为之生冷。</p><p>　　【六缘】谓马祀山尼弥陀罗山二山中间有水广一千二百由旬其水生诸杂花互相照触日光为之生冷(梵语尼弥陀罗华言抱持)。</p><p>　　【七缘】谓尼弥陀罗山调伏山二山中间有水广六百由旬其水生诸杂花互相照触日光为之生冷。</p><p>　　【八缘】谓调伏山金刚轮山二山中间有水广三百由旬其水生诸杂花互相照触日光为之生冷。</p><p>　　【九缘】谓金刚轮山阎浮提地二处中间有水映于日光而日生冷(梵语阎浮提华言胜金洲)。</p><p>　　【十缘】谓南阎浮提河少西拘耶尼水多其水映于日光而日生冷(梵语拘耶尼华言牛货)。</p><p>　　【十一缘】谓西拘耶尼河少东弗于逮水多其水映于日光而日生冷(梵语弗于逮华言胜)。</p><p>　　【十二缘】谓东弗于逮河少北郁单越河多其水映于日光而日生冷(梵语郁单越华言胜处)。</p><p>　　【十三缘】谓日宫殿光照大海水水映日光而日生冷。</p><p>　　十四<a href=\"/remen/wuwei.html\" class=\"keylink\" target=\"_blank\">无畏</a>(出楞严经)</p><p>　　谓<a href=\"/remen/gsyps.html\" class=\"keylink\" target=\"_blank\">观世音菩萨</a>以金刚<a href=\"/remen/sanmei.html\" class=\"keylink\" target=\"_blank\">三昧</a>无作妙力与诸十方三世六道一切众生同一悲仰令诸众生获得十四种无畏<a href=\"/remen/gongde.html\" class=\"keylink\" target=\"_blank\">功德</a>也(梵语三昧华言正定无作妙力者谓不作意之力用也十方者四方四维上下也三世者过去现在未来也六道者天道人道修罗道饿鬼道畜生道地狱道也)。</p><p>　　【一不自观音以观观者】不自观音者谓不随声尘所起知见也以观观者谓返照自性也不起知见则无所妄返照自性则一切真寂无复苦恼故令受苦众生蒙此真观即得解脱是为无畏经云观其音声即得解脱是也。</p><p>　　【二知见旋复】在心曰知在眼曰见知见性热则属于火谓菩萨能旋转知见以复真空能令众生设入火难自不能烧是为无畏经云设入大火火不能烧是也。</p><p>　　【<a href=\"/remen/sanguan.html\" class=\"keylink\" target=\"_blank\">三观</a>听旋复】观听性动则属于水谓菩萨能旋转观听以复真空能令众生设为大水所漂自不能溺是为无畏经云大水所漂水不能溺是也。</p><p>　　【四断灭妄想心无杀害】妄想作业以杀为首谓菩萨证悟实性断灭妄想大慈心发无杀害念能令众生入彼罗刹鬼国鬼自灭恶是为无畏经云入诸鬼国鬼不能害是也(梵语罗刹华言速疾鬼)。</p><p>　　【五熏闻成闻六根销复同于声听】谓熏闻属思思其所闻无性可得则成真闻六根害人兵刃无异菩萨六根既皆销灭以复真空一切尘境同于声听能令众生当被害者刀刃所加假假折坏是为无畏经云临当被害刀假假坏是也(六根者眼根耳根鼻根舌根身根意根也)。</p><p>　　【六闻熏精明明遍法界】谓菩萨从闻熏习所成慧性既得精明明照十方周遍法界幽暗即消能令众生虽被药义诸幽暗者来近其侧目受明夺自不能视是为无畏经云药义罗刹鸠盘茶鬼虽近其傍目不能视是也(梵语药叉亦云夜叉华言勇健梵语鸠盘茶华言瓮形)。</p><p>　　【七音性圆消观听返入】谓受虚妄声尘系缚不异禁系枷锁菩萨以动静之性俱灭则其观听返妄入真声尘解脱能令众生禁系等事不能着身是为无畏经云禁系枷锁所不能着是也。</p><p>　　【八灭音圆闻遍生慈力】谓菩萨消灭音声圆成闻慧则遍生慈力能以大利令彼得乐是以众生经于险路如行坦途或遇恶寇自不能劫是为无畏经云经过险路贼不能劫是也。</p><p>　　【九熏闻离尘色不能劫】谓菩萨以思慧熏闻成性离诸尘妄不被色尘所劫能令一切性多淫人贪欲不生是为无畏经云能令一切多[淫-壬+(工/山)]众生远离贪欲是也。</p><p>　　【十纯音无尘根境<a href=\"/remen/yuanrong.html\" class=\"keylink\" target=\"_blank\">圆融</a>】谓菩萨音性纯净离诸妄尘根境相入圆融无碍能令怀忿恨人瞋恚不生是为无畏经云能令一切忿恨众生离诸瞋恚是也。</p><p>　　【十一销尘旋明】谓菩萨除暗销尘旋复性明能令一切昏钝无善心人痴暗远离是为无畏经云能令一切昏钝性障诸阿颠迦永离痴暗是也(梵语阿颠迦华言无善心)。</p><p>　　【十二融形复闻】谓融形则碍灭复闻则性真故涉入世间而不坏世间之相能遍十方供养微尘数佛禀承其法各为法子以此无畏施诸无子众生欲求男者令得生男经云能令无子众生欲求男者诞生福德智慧之男是也。</p><p>　　【十三六根圆通明照无二】谓菩萨六根圆融通达无碍含摄法界如大圆镜明照无二由此故能承顺法门受领无失以此无畏施诸无子众生欲求女者即得生女经云能令法界无子众生欲求女者诞生福德柔顺众人爱敬有相之女是也。</p><p>　　【十四我一名与六十二恒河沙名等无有异】谓菩萨得真圆通能令求福众生但持我之名号与彼俱持无数菩萨名号之人较量所得福德等无有异是为无畏经云能令众生持我名号与彼共持六十二恒河沙诸法王子二人<a href=\"/remen/fuhui.html\" class=\"keylink\" target=\"_blank\">福慧</a>正等无异是也。</p><p>　　念诵忌十五地(出一字佛顶轮王经)</p><p>　　念诵即想念持诵神咒也忌者犹不宜也经云如来告金刚密迹主菩萨若诸有情为欲调他怨恶之心回伏者欲消除一切灾障者或求满足如意者当择空寂幽闲胜处结界建坛净身语意供养圣像诵持佛顶轮王咒加持作法若得成就则所愿满足不可于神龙所护及药义罗刹等地结界作法若在此等不善之处则鬼神得便而来扰乱使所作行法不得成就是故当忌十五地也(梵语药叉亦云夜义华言勇健梵语罗刹华言速疾鬼)。</p><p>　　【一神龙所护地】谓有神龙护持之处忌于结界建坛诵咒作法恐其侵恼令所作行法不得成就也。</p><p>　　【二药叉罗刹住地】谓有药叉等鬼神所住之处忌于结界建坛诵咒作法恐其伺于方便扰乱行法令不成就也。</p><p>　　【三尸陀林地】梵语尸陀华言寒林谓有死尸积聚之处忌于结界建坛诵咒作法以其臭秽不净妨于净行作法难成也。</p><p>　　【四无佛法地】谓如来正教所不到处忌于结界建坛诵咒作法以无正教之法善神不来守护行法难成也。</p><p>　　【五虎狼住地】谓有虎狼猛兽之处忌于结界建坛诵咒作法以其威猛毒害非吉祥空闲之地难以安住作法也。</p><p>　　【六多蚊虫地】谓有蚊蚋聚集之处忌于结界建坛诵咒作法以其能喧闹又能??人不得寂静作法难成也。</p><p>　　【七无雨地】谓多旱无雨之处忌于结界建坛诵咒作法以其泉源枯竭人多渴乏绝于助缘行法难成也。</p><p>　　【八饶风地】谓风常起之处忌于结界建坛诵咒作法以其飘荡多寒妨于道行作法难成也。</p><p>　　【九贼住地】谓有盗贼所住之处忌于结界建坛诵咒作法以其多损害心妨于道行难以安住作法也。</p><p>　　【十屠杀住地】谓屠儿杀者所住之处忌于结界建坛诵咒作法以其无慈悲心非吉祥空闲之地行法难成也。</p><p>　　【十一酤酒住地】谓卖酒之处忌于结界建坛诵咒作法以酒是起罪因缘能令众生心生颠倒妨于道行作法难成也。</p><p>　　【十二卖经像地】谓贩卖经卷佛像之处忌于结界建坛诵咒作法以其不信因果无有善心非吉祥空闲之地难以安住作法也。</p><p>　　【十三卖凶具地】谓贩卖刀杖弓箭<a href=\"/remen/shasheng.html\" class=\"keylink\" target=\"_blank\">杀生</a>器具之处忌于结界建坛诵咒作法以其多杀害心非吉祥空闲之地难以安住作法也。</p><p>　　【十四卖女地】谓炫卖女色之处忌于结界建坛诵咒作法以其秽污不洁妨于道行作法难成也。</p><p>　　【十五众难地】谓水火刀兵险难之处忌于结界建坛诵咒作法以凶险多难非吉祥空闲之地难以安住作法也。</p><p>　　十五种无明(出鞞婆沙论)</p><p>　　【一根本无明】谓从无始之际一念不觉长夜昏迷不了真理能生一切诸惑烦恼是为根本无明。</p><p>　　【二枝末无明】谓心心所法相应而起即有贪瞋慢疑见等烦恼是为枝末无明(心心所法者心即心王心所即受想行也)。</p><p>　　【三共无明】谓一切结使共相造作一切诸业是为共无明(结使者谓一切烦恼能缠缚驱使于人入于生死也)。</p><p>　　【四不共无明】谓第七识无别体相妄起染心障蔽无漏圣法恒不间断是为不共无明(第七识即<a href=\"/remen/yishi.html\" class=\"keylink\" target=\"_blank\">意识</a>也无漏者谓不漏落生死也)。</p><p>　　【五相应无明】谓第七识恒与贪痴见慢四惑相应而起是为相应无明。</p><p>　　【六不相应无明】谓第七识不与余识外缘粗显之境相应是为不相应无明(粗显之境者谓色等五尘之境也)。</p><p>　　【七迷理无明】谓根本无明障于中道之理不能显发是为迷理无明。</p><p>　　【八迷事无明】谓见思烦恼障蔽生死之事不能出离是为迷事无明。</p><p>　　【九独头无明】谓妄觉之心不缘外境孤然生起生已增广是为独头无明。</p><p>　　【十俱行无明】谓心心所法常相随逐曾不舍离是为俱行无明。</p><p>　　【十一覆业无明】谓一切结使覆蔽诸业不令人知恐失名誉利养?敬等是为覆业无明。</p><p>　　【十二发业无明】谓贪痴我见慢等悉能发生一切恶业是为发业无明。</p><p>　　【十三种子子时无明】种子者谓第八藏识含藏一切染净种子也子时者子为十二时之首以喻藏识为诸识之首也盖染习种子蕴在藏识之中未发显时是为种子子时无明。</p><p>　　【十四行业果无明】谓于十二因缘中无明行爱取有五者烦恼是业因识等七者是苦果是为行业果无明(十二因缘者一无明二行三识四名色五六入六触七受八爱九取十有十一生十二老死也)。</p><p>　　【十五惑无明】谓俱生分别及根本随烦恼等惑是为惑无明(俱生分别者谓最初托胎一念之识与形俱生即有分别也根本随烦恼者即前根本无明也)。</p><p>　　十六观门(出观无量寿<a href=\"/fojing/\" class=\"keylink\" target=\"_blank\">佛经</a>)</p><p>　　韦提希夫人愿生西方<a href=\"/remen/jileshijie.html\" class=\"keylink\" target=\"_blank\">极乐世界</a>兼为未来世众生欲<a href=\"/remen/wangsheng.html\" class=\"keylink\" target=\"_blank\">往生</a>者请佛<a href=\"/remen/shizun.html\" class=\"keylink\" target=\"_blank\">世尊</a>说其<a href=\"/remen/xiuxing.html\" class=\"keylink\" target=\"_blank\">修行</a>之法故佛令其观彼依正之境托境显性了境<a href=\"/remen/weixin.html\" class=\"keylink\" target=\"_blank\">唯心</a>即得往生此十六观门所以说也(梵语韦提希华言思惟依正者依即阿弥陀佛所依之土正即阿弥陀佛相好之身也)。</p><p>　　【一日观】谓正坐西向谛观落日令心坚住专想不移见日欲没状如悬鼓既见日已闭目开目皆令明了是名日观。</p><p>　　【二水观】谓作水想想水成已当作冰想既见冰已作琉璃想此想成已见琉璃地内外映彻是名水观(梵语琉璃华言青色宝)。</p><p>　　【三地观】谓前想成时开目闭目不令散失如此想者即名粗见极乐国地见已分明是名地观。</p><p>　　【四宝树观】谓作七重行树想一一树高八千由旬七宝映饰珠网覆上行行相当叶叶相次生诸妙花成七宝果其叶千色有大光明照映三千世界十方国土悉于中现是名树观(梵语由旬华言限量有八十六十四十里三等之不同七宝者金银琉璃玻璃砗磲码瑙赤真珠也三千者大千中千小千也十方者四方四维上下也)。</p><p>　　【五八功德水观】八功德水者一澄净二清冷三甘羙四轻软五润泽六安和七除患八增益也谓想极乐国土有八池水一一池水从如意珠王生分为十四支一一支作七宝妙色黄金为渠杂色金刚以为底沙一一水中有六十亿七宝莲华一一华团圆正等十二由旬其摩尼水流注华间演说苦空无常<a href=\"/remen/wuwo.html\" class=\"keylink\" target=\"_blank\">无我</a>诸波罗蜜微妙法音其八池水皆具八种功德是名八功德水观(梵语摩尼华言如意苦者谓由五阴之身而受生死逼迫等苦也空者谓此身由四大假合而成毕竟不有也无常者谓此身等终归坏灭也无我者谓四大各离何者是我也梵语波罗蜜华言到<a href=\"/remen/bian.html\" class=\"keylink\" target=\"_blank\">彼岸</a>)。</p><p>　　【六总观】谓众宝国土一一各有五百亿宝楼楼中有无量诸天作众妓乐又有乐器悬处虚空如天宝幢不鼓自鸣此众音中皆悉<a href=\"/remen/nianfo.html\" class=\"keylink\" target=\"_blank\">念佛</a>念法念僧此想成已名见极乐世界宝树宝地宝池是为总观。</p><p>　　【七华座观】谓当作七宝莲华想一一华叶作百宝色纵广二百五十由旬一一华叶有百亿摩尼珠王以为映饰放千光明毗楞伽宝以为其台台上有四宝幢幢上宝慢如夜摩天宫是名华座观(毗楞伽梵语具云释迦毗楞伽华言能胜梵语夜摩华言善时分)。</p><p>　　【八像观】像即佛像谓欲想彼佛先当想像如阎浮檀金色坐彼华上见像坐已心眼得开明见极乐国土七宝<a href=\"/remen/zhuangyan.html\" class=\"keylink\" target=\"_blank\">庄严</a>宝地宝池宝树行列复想一大莲华在佛左边一大莲华在佛右边观世音大势至二菩萨坐左右华上皆放光明一一树下亦有三莲华各有一佛二菩萨像遍满彼国此想成已是名像观(梵语阎浮华言胜金树名其树林中有河河底有金沙名曰阎浮檀金也)。</p><p>　　【九佛真身观】谓观无量寿<a href=\"/remen/foshen.html\" class=\"keylink\" target=\"_blank\">佛身</a>相光明身如百千万亿夜摩天阎浮檀金色佛身高六十万亿那由他由旬眉间白毫右旋宛转如五须弥山佛眼如四大海水青白分明身诸毛孔流出光明如须弥山彼佛圆光如百亿三千<a href=\"/remen/daqianshijie.html\" class=\"keylink\" target=\"_blank\">大千世界</a>于圆光中有百万亿那由他恒河沙化佛有众多化菩萨以为侍者无量寿佛有八万四千相一一相有八万四千随形好一一好复有八万四千光明一一光明遍照十方世界欲观无量寿佛者从一相好入但观眉间白毫极令明了见眉间白毫者八万四千相好自然当现见无量寿佛者即见十方无量诸佛是名佛真身观(梵语那由他亦云阿廋多华言万亿梵语须弥华言妙高)。</p><p>　　【十观世音观】谓想观世音菩萨身长八十万亿那由他由旬身紫金色顶有肉髻项有圆光其圆光中有五百化佛一一化佛有五百化菩萨无量诸天以为侍者举身光中五道众生一切色相皆于中现毗楞伽宝以为天冠冠中有一立化佛高二十五由旬菩萨面如阎浮檀金色眉间毫相流出八万四千种光光有无量化佛一一化佛有无数化菩萨以为侍者臂如红莲华色手掌作五百亿杂莲华色一一指端有八万四千画犹如印文以此宝手接引众生足下有千辐轮相其余身相众好具足如佛无异唯顶上肉髻及无见顶相不及世尊是名观世音观(五道者天道人道饿鬼道畜生道地狱道也)。</p><p>　　【十一大势至观】谓想大势至菩萨身量大小亦如观世音菩萨圆光面各百二十五由旬举身光明照十方国作紫金色有缘众生皆悉得见但见此菩萨一毫孔光即见十方无量诸佛净妙光明是故号为无边光以智慧光普照一切令离三涂得无上力是故号为大势至菩萨天冠有五百宝华一一宝华有五百宝台十方佛国广长之相皆于中现于肉髻上有一宝瓶盛诸光明普现佛事余诸身相如观世音等无有异是名大势至观(三途者刀途血途火途也)。</p><p>　　【十二普想观】谓前想成已当起自心生于西方极乐世界于莲华中结跏趺坐作莲华合想作莲华开想莲华开时有五百色光来照身想作眼目开想见佛菩萨满虚空中水鸟树林及与诸佛所出音声皆演妙法见此事已名见无量寿佛极乐世界是为普想观。</p><p>　　【十三杂想观】谓若欲至心生西方者先观丈六佛像在池水上阿弥陀佛<a href=\"/remen/shentong.html\" class=\"keylink\" target=\"_blank\">神通</a>如意于十方国变现<a href=\"/remen/zizai.html\" class=\"keylink\" target=\"_blank\">自在</a>或现大身满虚空中或现小身丈六八尺所现之形皆真金色圆光化佛及宝莲华如上所说观世音及大势至于一切处身同众生但观首相知是观世音知是大势至是名杂想观(梵语阿弥陀华言无量寿)。</p><p>　　【十四上辈生观】(此观于上品中又分上中下三品)上辈上品上生者谓欲生彼国当发三心一者至诚心二者深心三者<a href=\"/remen/huixiang.html\" class=\"keylink\" target=\"_blank\">回向</a>发愿心具三心者必生彼国复有三种众生当得往生一者慈心不杀具诸戒行二者读诵大乘方等经典三者修行六念回向发愿愿生彼国此人精进勇猛故阿弥陀佛与观世音大势至无数化佛百千比丘执金刚台至行者前阿弥陀佛放大光明照行者身与诸菩萨授手迎接行者自见其身乘金刚台随从佛后如弹指顷往生彼国生彼国已见佛闻法即得悟无生法忍也上辈上品中生者谓能于第一义心不惊动深信因果不谤大乘以此功德求生极乐国土命欲终时阿弥陀佛与观世音大势至无量大众持紫金台至行者前授手迎接行者自见坐紫金台合掌赞佛如一念顷即生彼国七宝池中佛及菩萨俱时放光照行者身经于七日得无生忍也上辈上品下生者谓亦信因果不谤大乘但发无上道心以此功德求生乐国命欲终时阿弥陀佛及观世音大势至与诸菩萨持金莲华来迎行者坐已华合即生七宝池中七日乃得见佛三七日后于诸佛前闻甚深法经三小劫住欢喜地也(六念者谓念佛念法念僧念天念施念戒也梵语比丘华言乞士无生法忍者谓一切法本来不生于此法中而能忍可印证也劫梵语具云劫波华言分别时节小劫者谓人寿八万四千岁时百年减一岁如是减至十岁又增至八万四千岁此一增一减为一小劫也)。</p><p>　　【十五中辈生观】(此观于中品中亦分上中下三品)中辈中品上生者谓<a href=\"/remen/shouchi.html\" class=\"keylink\" target=\"_blank\">受持</a><a href=\"/remen/wujie.html\" class=\"keylink\" target=\"_blank\">五戒</a>及八戒斋不造五逆无众过患以此善根求生极乐世界命欲终时佛与比丘放金色光至其人所演说苦空无常无我赞叹出家得离众苦行者欢喜自见己身坐莲华台合掌为佛作礼即得往生极乐世界莲华寻开闻众音声赞叹四谛即得阿罗汉道也中辈中品中生者谓若一日一夜持八戒斋或持<a href=\"/remen/shani.html\" class=\"keylink\" target=\"_blank\">沙弥</a>戒或持<a href=\"/remen/juzujie.html\" class=\"keylink\" target=\"_blank\">具足戒</a>威仪无缺以此功德求生极乐世界命欲终时见阿弥陀佛放金色光持七宝莲华至行者前授手迎接行者自见坐莲华上莲华即合生宝池中七日华敷合掌叹佛闻法欢喜得须陀洹经半劫已成阿罗汉也中辈中品下生者谓或有众生<a href=\"/remen/xiaoyang.html\" class=\"keylink\" target=\"_blank\">孝养</a>父母行世仁慈此人命欲终时遇善知识为其广说佛国乐事亦说四十八愿闻已命终即生西方极乐世界经七日已遇观世音大势至闻法欢喜得须陀洹过一小劫成阿罗汉也(五戒者不杀不盗不邪[淫-壬+(工/山)]不<a href=\"/remen/wangyu.html\" class=\"keylink\" target=\"_blank\">妄语</a>不饮酒也八戒斋者不杀不盗不邪[淫-壬+(工/山)]不妄语不饮酒不坐卧高广大床不着花鬘衣不观听歌舞戏乐并过中不食也五逆者弑父弑母弑阿罗汉出佛身血破和合僧也四谛者苦谛集谛灭谛道谛也梵语阿罗汉华言无学沙弥戒即十戒也具足戒即二百五十戒也梵语须陀洹华言预流四十八愿者一愿我??中无地狱饿鬼畜生二愿我??中无有女人三愿我??中人欲食时百味具足四愿我??中人所欲衣服随念即至五愿我??中自地至虚空皆有百宝宫殿六愿我??中人心相爱敬无有憎嫉七愿我??中人无有淫泆愚痴八愿我??中人同一善心无有他念九愿我??中人皆不闻不善之名十愿我??中人知身如幻无贪着心十一愿我??中<a href=\"/remen/tianren.html\" class=\"keylink\" target=\"_blank\">天人</a>形容一类金色十二愿十方世界蜎飞蠕动皆得为人十三愿十方诸天人民皆作缘觉声闻十四愿我??中人<a href=\"/remen/shouming.html\" class=\"keylink\" target=\"_blank\">寿命</a>无量十五愿我??中人所受快乐皆如漏尽比丘十六愿我??中人住正信位离颠倒想十七愿我??中人说经行道十倍于佛十八愿我??中人盖通<a href=\"/remen/suming.html\" class=\"keylink\" target=\"_blank\">宿命</a>十九愿我刹中人尽得天眼二十愿我刹中人尽得天耳二十一愿我刹中人得他心智二十二愿我刹中人尽得神足通二十三愿十方众生闻我名号皆生我刹二十四愿我顶中光明胜如日月百千万倍二十五愿一切幽暗众生皆睹光明来生我国二十六愿十方众生蒙我光明触其身者过诸天人二十七愿十方众生愿生我国者命终时迎归我国二十八愿十方众生系念于我一昼夜者必生我刹二十九愿十方众生十声念我名号必生我刹除五逆谤法者三十愿十方众生前世作恶闻我名号寿终径生我国三十一愿十方众生礼我名号感诸天人莫不致敬三十二愿十方女人闻我名号寿终之后不复为女三十三愿十方众生生我刹者即补佛处欲往他方说他我以威力助往三十四愿我刹中人欲往他方者如其所愿三十五愿刹中菩萨欲往他方供养诸佛一食之顷即可遍至三十六愿刹中菩萨欲往十方供养诸佛既遍是日未午即还我刹三十七愿刹中菩萨诵经说法必得辩才智慧三十八愿刹中菩萨能演说法其智慧辩才不可限量三十九愿刹中菩萨其身紫磨金色与佛无异四十愿刹中菩萨欲于宝树中见十方佛刹即时应现四十一愿刹中菩萨虽少功德亦能见我道场树高四千由旬四十二愿刹中一切天人悉皆形色殊特得天眼者不辨名数四十三愿我刹中人所欲闻法自然得闻四十四愿刹中菩萨顶中皆有光明无异于佛四十五愿他方菩萨闻我名号皆得解脱三昧四十六愿他方菩萨闻我名号皆得成佛常见一切诸佛四十七愿他方菩萨闻我名号即得不退转地四十八愿他方菩萨闻我名号即得无生忍于诸佛法永不退转也)。</p><p>　　【十六下辈生观】(此观于下品中亦分上中下三品)下辈下品上生者谓或有众生作诸恶业虽不谤经多造恶法无有惭愧命欲终时遇善知识为说大乘十二部经首题名字除却千劫极重恶业复教合掌称南无阿弥陀佛称佛名故除五十亿劫生死之罪尔时彼佛即遣化佛及化菩萨至行者前授手迎接行者即见化<a href=\"/remen/foguang.html\" class=\"keylink\" target=\"_blank\">佛光</a>明遍照其室即便命终乘宝莲华生宝池中经七七日莲华乃敷二大菩萨放大光明为说甚深十二部经闻已信解发无上道<a href=\"/fojing/xinjing/yuanwen.html\" class=\"keylink\" target=\"_blank\">心经</a>十小劫得入初地也下辈下品中生者谓或有众生毁犯五戒八戒及具足戒不净说法无有惭愧以恶业故应堕地狱命欲终时地狱众火一时俱至遇善知识以大慈悲即为赞说阿弥陀佛十力威德广赞彼佛光明神力此人间已除八十亿劫生死之罪地狱猛火化为清凉之风吹诸天华华上皆有化佛菩萨迎接此人如一念顷即得往生七宝池中莲华之内经于六劫莲华乃敷二大菩萨以<a href=\"/remen/fanyin.html\" class=\"keylink\" target=\"_blank\">梵音</a>声为说大乘甚深经典应时即发无上道心也下辈下品下生者谓或有众生作不善业五逆十恶具诸不善应堕恶道受苦无穷临命终时遇善知识为说妙法教令念佛彼人苦逼不遑念佛善友告言汝若不能念彼佛者应称无量寿佛如是至心令声不绝具足十念于念念中除八十亿劫生死之罪见金莲华犹如日轮住其人前如一念顷即生极乐世界满十二大劫莲华乃开二大菩萨以大悲音声为其广说诸法实相除灭罪法即发菩提之心也(十二部经者一契经二重颂三讽颂四因缘五本事六本生七希有八譬喻九论议十无问自说十一方广十二授记也梵语南无华言皈命初地者谓十地中初欢喜地也十力者知是处非处智力知过现未来业报智力知诸禅解脱三昧智力知诸根胜劣智力知种种解智力知种种界智力知一切至处道智力知天眼无碍智力知宿命无碍智力知永断习气智力也十恶者一杀生二偷盗三邪[淫-壬+(工/山)]四妄语五两舌六恶口七绮语八贪欲九嗔恚十邪见也十念者以十称<a href=\"/remen/fohao.html\" class=\"keylink\" target=\"_blank\">佛号</a>为一念十念即百称佛号也大劫总成住坏空四中劫为一大劫也)。</p><p>　　十六特胜(出法界次第)</p><p>　　十六特胜者胜于<a href=\"/remen/sinianchu.html\" class=\"keylink\" target=\"_blank\">四念处</a>等诸禅观也始从调心终至悲想地地皆有观照能发无漏善业而无厌恶自害之失故受特胜之名也(四念处者一观身不净二观受是苦三观心无常四观法无我也无漏者不漏落三界生死也)。</p><p>　　【一知息入特胜】息即鼻中气息谓数息调心之法若闇心而数则观慧不明今既觉知息入则照息分明故解慧易发是为特胜。</p><p>　　【二知息出特胜】谓数息调心之法若闇心而数则观慧不明今既觉知息出则照息分明故解慧易发是为特胜。</p><p>　　【三知息长短特胜】谓调心既静而照了渐明即便觉息入出长短之相是为特胜。</p><p>　　【四知息遍身特胜】谓从欲界定证未到地定时即觉身及定法悉皆虚假息之入出遍身微微如有如无是为特胜(未到地定者谓于欲界修色界定身虽未到于彼而心已先证彼定也)。</p><p>　　【五除诸身行特胜】谓从未到地若发初禅觉观之法则身心豁然开朗所证境界悉皆虚假空无我人既无我人谁作诸事谁受<a href=\"/remen/chanding.html\" class=\"keylink\" target=\"_blank\">禅定</a>是则颠倒所起身业皆悉坏灭是为特胜(觉观者谓初心在缘曰觉细心分别禅味曰观)。</p><p>　　【六受喜特胜】谓既与观慧相应若证初禅喜支即能照了而此喜支则无过失是为特胜(支分也)。</p><p>　　【七受乐特胜】谓既与观慧相应若证初禅得乐支时即能觉了便于乐支不起见着以无所受而受乐触是为特胜。</p><p>　　【八受诸心行特胜】谓既与观慧相扶若证初禅一心支时即能照了一心不起颠倒于一心中获得正受是为特胜。</p><p>　　【九心作喜特胜】谓离初禅入二禅时常自照了若发二禅内净之喜则此心真喜从观慧而生是为特胜。</p><p>　　【十心作摄特胜】谓既因观慧得二禅一心支即照了一心摄诸乱想颠倒不起是为特胜。</p><p>　　【十一心作解脱特胜】谓离二禅入三禅时常有观慧即能照了虽得妙乐心不耽着无累自在是为特胜。</p><p>　　【十二观无常特胜】谓离三禅入四禅时常修观慧发不动定了达定中<a href=\"/remen/xinshi.html%09\" class=\"keylink\" target=\"_blank\">心识</a>虚诳念念生灭是为特胜。</p><p>　　【十三观出散特胜】谓从四禅入虚空处时加修观慧内外照了而证空定能离色界缘空之识自在消散即能了达空定虚诳不实心不爱着是为特胜。</p><p>　　【十四观离欲特胜】谓离虚空处定入识处时常以观慧内自推捡离虚空处离欲之心于是发识处定即能了达识定虚诳不实心不爱着是为特胜。</p><p>　　【十五观灭特胜】谓离识处入无所有处时常以观慧照了所修之境能修之心于是发无所有处定即能了达无所有处虚诳不实心不爱着是为特胜。</p><p>　　【十六观弃舍特胜】谓离无所有处修非有想非无想定时常以观慧观察所修之法能修之心于是发非想处定即能了达非想处犹有细想虚诳不实非是涅盘安乐之法心不爱着是为特胜(梵语涅盘华言灭度)。</p><p>　　十六大力(出三昧弘道广显定意经)</p><p>　　佛赴阿耨达龙王请为说无欲法令诸菩萨修于清净之行当得此十六大力调摄身心而化众生也(梵语阿耨达华言无热恼菩萨梵语具云菩提萨埵华言觉有情)。</p><p>　　【一志力】谓菩萨心志善能总持诸佛一切所说之法化导众生是名志力。</p><p>　　【二意力】谓菩萨心意同佛所行于诸众生未得度者悉愿度脱是名意力。</p><p>　　【三行力】行即进趣之义谓菩萨能以精进之行通达一切所说甚深法义是名行力。</p><p>　　【四惭力】谓菩萨以能惭愧故远离一切罪行兴起种种善法是名惭力。</p><p>　　【五强力】谓菩萨于一切障难之中而能坚忍不为非行是名强力。</p><p>　　【六持力】谓菩萨于所受持之法悉能宣演开导而无遗忘是名持力。</p><p>　　【七慧力】谓菩萨有大智慧照了诸法皆空虽亿千魔兵而不能恼是名慧力。</p><p>　　【八德力】谓菩萨修无欲行具诸功德离诸染着是名德力。</p><p>　　【九辩力】谓菩萨有大辩才于百千劫随解诸法所说无碍是名辩力(劫梵语具云劫波华言分别时节)。</p><p>　　【十色力】谓菩萨色相端正若帝释梵王及四天王诣菩萨所一见之顷黯然无色是名色力(梵语释提桓因华言能天主言帝释者华梵双举也梵王即大梵天王也四天王者东方持国天王南方增长天王西方广目天王北方多闻天王也)。</p><p>　　【十一身力】谓菩萨之身坚固清净犹如金刚火不能烧刀不能断于外道中最胜独尊是为身力。</p><p>　　【十二财力】谓菩萨于众珍宝随所念愿应时即至是名财力。</p><p>　　【十三心力】谓菩萨知诸众生性欲能一其心而顺化之是名心力。</p><p>　　【十四神足力】谓菩萨化导众生能以神通具足之力即现神变而度脱之是名神足力。</p><p>　　【十五弘法力】谓菩萨于诸佛法能广为一切众生宣说使其闻之而不断绝信受奉行等除众苦是名弘法力。</p><p>　　【十六降魔力】谓菩萨修习禅定承顺佛旨能伏众魔是名降魔力。</p></div>"
},{
    "title": "大明三藏法数卷第三十五",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第三十五　　　　石七</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　十六知见(出大智度论)</p><p>　　谓未见正道之人于<a href=\"/remen/wuyin.html\" class=\"keylink\" target=\"_blank\">五阴</a>等法中强立主宰妄计有我我所计我之心历于诸缘即有十六知见之别也(五阴者色阴受阴想阴行阴识阴也我者谓于五阴中妄计有我也我所即五阴身等也)。</p><p>　　【一我】谓于五阴等法中无明不了妄计有我我所之实故名为我。</p><p>　　【二<a href=\"/remen/zhongsheng.html\" class=\"keylink\" target=\"_blank\">众生</a>】谓于五阴等法和合中妄计众共而生故名众生。</p><p>　　【三寿者】谓于五阴等法中妄计有我受一期<a href=\"/remen/guobao.html\" class=\"keylink\" target=\"_blank\">果报</a>命有长短故名寿者(一期者谓人从生至死也)。</p><p>　　【四命者】谓于五阴等法中妄计有我命根成就连持不断故名命者。</p><p>　　【五生者】谓于五阴等法中妄计我能生起众事及计我来人中受生故名生者。</p><p>　　【六养育】谓于五阴等法中妄计我能养育他人及计我从生已来为父母养育故名养育。</p><p>　　【七众数】谓于五阴等法中妄计我有五阴十二入十八界等众法有数故名众数(十二入者眼入耳入鼻入舌入身入意入色入声入香入味入触入法入也十八界者眼界<a href=\"/remen/sejie.html\" class=\"keylink\" target=\"_blank\">色界</a>眼识界耳界声界耳识界鼻界香界鼻识界舌界味界舌识界身界触界身识界意界法界<a href=\"/remen/yishi.html\" class=\"keylink\" target=\"_blank\">意识</a>界也)。</p><p>　　【八人】谓于五阴等法中妄计我是能<a href=\"/remen/xiuxing.html\" class=\"keylink\" target=\"_blank\">修行</a>人异于不能之人及计我生人道异于余道故名为人。</p><p>　　【九作者】谓于五阴等法中妄计我有身力手足能有所作故名作者。</p><p>　　【十使作者】谓于五阴等法中妄计我能役使于他故名使作者。</p><p>　　【十一起者】谓于五阴等法中妄计我能起造后世罪福之业故名起者。</p><p>　　【十二使起者】谓于五阴等法中妄计我能令他起后世罪福之业故名使起者。</p><p>　　【十三受者】谓于五阴等法中妄计我之后身当受罪福果报故名受者。</p><p>　　【十四使受者】谓于五阴等法中妄计我当令他受诸苦乐果报故名使受者。</p><p>　　【十五知者】谓于五阴等法中妄计我有五根能知五尘故名知者(五根者眼根耳根鼻根舌根身根也五尘者色尘声尘香尘味尘触尘也)。</p><p>　　【十六见者】谓于五阴等法中妄计我有眼根能见一切色相又计我能起诸邪见<a href=\"/remen/zhengjian.html\" class=\"keylink\" target=\"_blank\">正见</a>故名见者。</p><p>　　十六大阿罗汉(出法住记)</p><p>　　梵语阿罗汉华言无学谓其<a href=\"/remen/shengsi.html\" class=\"keylink\" target=\"_blank\">生死</a>已尽无法可学又云无生谓其断见思惑尽无复<a href=\"/remen/sanjie.html\" class=\"keylink\" target=\"_blank\">三界</a>受生又云应供谓其应受人天<a href=\"/remen/gongyang.html\" class=\"keylink\" target=\"_blank\">供养</a>又云杀贼谓其能杀<a href=\"/remen/fannao.html\" class=\"keylink\" target=\"_blank\">烦恼</a>之贼以其皆具三明六通无量<a href=\"/remen/gongde.html\" class=\"keylink\" target=\"_blank\">功德</a>故称为大此阿罗汉承佛敕故以<a href=\"/remen/shentong.html\" class=\"keylink\" target=\"_blank\">神通</a>力延自寿量住于<a href=\"/remen/shijian.html\" class=\"keylink\" target=\"_blank\">世间</a>守护<a href=\"/remen/zhengfa.html\" class=\"keylink\" target=\"_blank\">正法</a>至今犹未入灭若遇世间设大施无遮会时即同诸眷属蔽隐圣仪同于凡流密受供养令施者得胜果报<a href=\"/remen/154932.html\" class=\"keylink\" target=\"_blank\">饶益</a>有情是为十六大阿罗汉也(三明者天眼明<a href=\"/remen/suming.html\" class=\"keylink\" target=\"_blank\">宿命</a>明漏尽明也六通者天耳通天眼通宿命通他心通神足通漏尽通也)。</p><p>　　【一宾度罗?啰惰阇尊者】梵语宾度罗华言不动字也梵语?啰惰阇华言捷疾姓也此尊者与千阿罗汉多分住在西瞿耶尼洲(梵语瞿耶尼华言牛货)。</p><p>　　【二迦诺迦伐蹉尊者】梵语迦诺迦伐蹉(无翻)此尊者与五百阿罗汉多分住在北方迦湿弥罗国。</p><p>　　【三迦诺迦???惰阇尊者】梵语迦诺迦???惰阇(无翻)此尊者与六百阿罗汉多分住在东胜身洲。</p><p>　　【四苏频陀尊者】梵语苏频陀(无翻)此尊者与七百阿罗汉多分住在北俱卢洲。</p><p>　　【五诺讵罗尊者】梵语诺讵罗华言鼠狼山此尊者与八百阿罗汉多分住在南赡部洲(梵语赡部亦云阎浮提华言胜金洲)。</p><p>　　【六?陀罗尊者】梵语?陀罗华言好贤此尊者与九百阿罗汉多分住在耽没罗洲。</p><p>　　【七迦哩迦尊者】梵语迦哩迦(无翻)此尊者与千阿罗汉多分住在僧伽茶洲。</p><p>　　【八伐阇罗弗多罗尊者】梵语伐阇罗弗多罗(无翻)此尊者与一千一百阿罗汉多分住在钵剌拏洲。</p><p>　　【九戍博迦尊者】梵语戍博迦(无翻)此尊者与九百阿罗汉多分住在香醉山中。</p><p>　　【十半托迦尊者】梵语半托迦(无翻)此尊者与一千三百阿罗汉多分住在三十三天(三十三天即忉利天也)。</p><p>　　【十一啰怙罗尊者】梵语啰怙罗华言执日此尊者与一千一百阿罗汉多分住在毕利飏瞿洲。</p><p>　　【十二那伽犀那尊者】梵语那伽犀那(无翻)此尊者与一千二百阿罗汉多分住在半度波山。</p><p>　　【十三因揭陀尊者】梵语因揭陀(无翻)此尊者与一千三百阿罗汉多分住在广胁山中。</p><p>　　【十四伐那婆斯尊者】梵语伐那婆斯(无翻)此尊者与一千四百阿罗汉多分住在可住山中。</p><p>　　【十五阿氏多尊者】梵语阿氏多(无翻)此尊者与一千五百阿罗汉多分住在鹫峰山中。</p><p>　　【十六注茶半托迦尊者】梵语注茶半托迦(无翻)此尊者与一千六百阿罗汉多分住在持轴山中。</p><p>　　十六游增<a href=\"/remen/diyu.html\" class=\"keylink\" target=\"_blank\">地狱</a>(出经律异相并诸经要集)</p><p>　　谓八寒八热大狱每狱有四门门各有四狱受苦众生于此诸狱次第游历其苦转增故名十六游增地狱也。</p><p>　　【一黑沙地狱】谓热风吹热黑沙沙着于身皮骨燋烂久受苦已方出此狱复到沸屎地狱。</p><p>　　【二沸屎地狱】谓沸屎铁丸自然满前驱逼罪人使抱铁丸烧其身手复使撮着口中从咽至腹通彻下过无不燋烂有铁觜虫唼肉达髓苦毒无量久受苦已方出此狱复到铁钉地狱。</p><p>　　【三铁钉地狱】谓狱卒捉罪人偃热铁上舒展其身以钉钉其手足周遍身体??五百钉苦毒无量久受苦已方出此狱复到饥饿地狱。</p><p>　　【四饥饿地狱】谓狱卒捉罪人扑热铁上镕铜灌口从咽至腹通彻下过无不燋烂久受苦已方出此狱复到渴地狱。</p><p>　　【五渴地狱】谓狱卒将热铁丸着罪人口中烧其唇舌通彻下过无不燋烂久受苦已方出此狱复到一铜镬地狱。</p><p>　　【六一铜镬地狱】谓狱卒捉罪人倒投镬中随汤涌沸上下回旋身已坏烂久受苦已方出此狱复到多铜镬地狱。</p><p>　　【七多铜镬地狱】谓狱卒捉罪人倒投镬中举身烂坏以铁钩取置余镬中苦毒无量久受苦已方出此狱复到石磨地狱。</p><p>　　【八石磨地狱】谓狱卒捉彼罪人扑热石上舒展手足以大热石压其身上回转揩磨骨肉糜碎苦毒无量久受苦已方出此狱复到脓血地狱。</p><p>　　【九脓血地狱】谓脓血沸涌罪人于中东西驰走汤其身体头面烂坏又取脓血食之通彻下过苦毒难忍久受苦已方出此狱复到量火地狱。</p><p>　　【十量火地狱】谓有大火聚其火??然狱卒驱逼罪人手执铁升以量火聚遍烧身体苦毒热痛呻吟号哭久受苦已方出此狱复到灰河地狱。</p><p>　　【十一灰河地狱】谓纵广各五百由旬灰河沸涌恶气蓬?洄波相搏声响可畏从底至上铁刺纵横岸有剑林枝叶华实皆是刀剑罪人入河随波上下洄澓沉没铁刺刺身内外通彻苦痛万端乃出灰河至<a href=\"/remen/bian.html\" class=\"keylink\" target=\"_blank\">彼岸</a>上利剑割刺身体伤坏复有豺狼来啮罪<a href=\"/remen/rensheng.html\" class=\"keylink\" target=\"_blank\">人生</a>食其肉走一剑??剑刃下向下剑??时剑刃上向手攀手绝足踏足断皮肉堕落筋脉相连有铁觜鸟啄头食脑罪人复入灰河随波沉没铁刺刺身皮肉烂坏脓血流出惟有白骨漂浮于外冷风来吹寻便起立宿对所牵不觉忽至铁丸地狱。</p><p>　　【十二铁丸地狱】谓有热铁丸狱卒驱其罪人撮之手足烂坏举身火然久受苦已方出此狱复到釿斧地狱。</p><p>　　【十三釿斧地狱】(釿音斤削断也)谓狱卒捉彼罪人扑热铁上以热铁釿斧斫其手足及耳鼻身体苦毒无量久受罪已方出此狱复到豺狼地狱。</p><p>　　【十四豺狼地狱】谓豺狼竞来?(音剂)啮罪人肉堕骨伤脓血流水苦痛万端久受苦已乃出此狱复到剑??地狱。</p><p>　　【十五剑树地狱】谓诸罪人入彼剑林有暴风起吹剑树叶堕其身上头面身体无不伤坏有铁觜鸟啄其两目苦痛无量久受苦已乃出此狱复到寒冰地狱。</p><p>　　【十六寒冰地狱】谓有大寒风吹罪人身举体冻伤皮肉堕落苦毒叫唤然后命终皆因众生造极恶业故堕此等诸地狱也。</p><p>　　大乘修多罗有十七种名(出<a href=\"/fojing/miaofalianhuajing/yuanwen.html\" class=\"keylink\" target=\"_blank\">妙法莲华经</a>论)</p><p>　　大乘即佛乘也梵语修多罗华言契经法华文句云论列十七种者皆法华之异名所以显示此经甚深微妙之理不可思议也。</p><p>　　【一无量义经】谓佛欲<a href=\"/remen/shuofa.html\" class=\"keylink\" target=\"_blank\">说法</a>华一实相理故先说此无量义处盖将以无量之义会归于一实相之理实相之中妙义无穷故名无量义经。</p><p>　　【二最胜修多罗】谓<a href=\"/fojing/miaofalianhuajing/\" class=\"keylink\" target=\"_blank\">法华经</a>唯谈一乘实相之理于三藏中最胜极妙更无有比故名最胜修多罗(三藏者<a href=\"/remen/jingzang.html\" class=\"keylink\" target=\"_blank\">经藏</a><a href=\"/remen/lvzang.html\" class=\"keylink\" target=\"_blank\">律藏</a>论藏也)。</p><p>　　【三大方广】无外曰大正理曰方包富曰广谓法华经唯谈一乘实相之理具此三义故名大方广。</p><p>　　【四教菩萨法】谓法华经唯谈一乘实相之理如来以此<a href=\"/remen/jiaohua.html\" class=\"keylink\" target=\"_blank\">教化</a>一切善根成熟菩萨随顺<a href=\"/remen/faqi.html\" class=\"keylink\" target=\"_blank\">法器</a>令其得证<a href=\"/remen/foguo.html\" class=\"keylink\" target=\"_blank\">佛果</a>故名教菩萨法(菩萨梵语具云<a href=\"/remen/puti.html\" class=\"keylink\" target=\"_blank\">菩提</a>萨埵华言觉有情)。</p><p>　　【五佛所护念】谓法华经唯谈一乘实相之理是佛自所<a href=\"/remen/zhengde.html\" class=\"keylink\" target=\"_blank\">证得</a>虽欲开示但为众生根钝久默斯要不务速说故名佛所护念。</p><p>　　【六诸佛秘密法】谓法华经唯谈一乘实相之理此法甚深唯佛能知故名诸佛秘密法。</p><p>　　【七一切佛藏】谓法华经唯谈一乘实相之理一切如来功德<a href=\"/remen/sanmei.html\" class=\"keylink\" target=\"_blank\">三昧</a>无不含摄故名一切佛藏(梵语三昧华言正定)。</p><p>　　【八诸佛秘密处】谓法华经唯谈一乘实相之理佛以善根未熟众生非是受法之器不即为其演说故名诸佛秘密处。</p><p>　　【九能生一切诸<a href=\"/fojing/\" class=\"keylink\" target=\"_blank\">佛经</a>】谓法华经唯谈一乘实相之理三世诸佛莫不由此而得成就大菩提果故名能生一切诸佛经(三世者过去现在未来也梵语菩提华言道)。</p><p>　　【十一切诸佛之道场】谓法华经唯谈一乘实相之理闻此法者则能成就佛果菩提故名一切诸佛之道场。</p><p>　　【十一诸佛所转法轮】谓法华经唯谈一乘实相之理诸佛出世无不以此法门摧破一切众生烦恼障碍令得<a href=\"/remen/jietuo.html\" class=\"keylink\" target=\"_blank\">解脱</a>故名诸佛所转法轮。</p><p>　　【十二诸佛坚固<a href=\"/remen/sheli.html\" class=\"keylink\" target=\"_blank\">舍利</a>经】谓法华经唯谈一乘实相之理乃是诸佛真<a href=\"/remen/rufa.html\" class=\"keylink\" target=\"_blank\">如法</a>身舍利亘古亘今不迁不变无有败坏故名诸佛坚固舍利经(梵语舍利华言骨身谓生身舍利此云舍利乃法身舍利也)。</p><p>　　【十三诸佛大巧方便经】谓法华经唯谈一乘实相之理诸佛由此法门既成大菩提果已复以广大善巧方便为诸众生演说<a href=\"/remen/tianren.html\" class=\"keylink\" target=\"_blank\">天人</a>声闻缘觉诸菩萨法令其悟入佛之境界故名诸佛大巧方便经。</p><p>　　【十四说一乘经】谓法华经唯谈一乘实相之理显示诸佛菩提究竟之体非彼声闻缘觉之所能证故名说一乘经。</p><p>　　【十五第一义住】谓法华经唯谈一乘实相之理即是如来法身究竟所住之处故名第一义住。</p><p>　　【十六妙法莲华】谓法华经唯谈一乘实相之理此之妙法而以莲华为喻者盖妙法则权实一体莲华乃华果同时故名妙法莲华(权实者声闻缘觉菩萨三乘为权一佛乘即实也华果同时者世间之花先花后果唯莲华华果同时果即莲实也)。</p><p>　　【十七最上法门】谓法华经唯谈一乘实相之理一切无量名句所诠法义无不含摄于诸经中最胜最上故名最上法门。</p><p>　　十八不共法(出法界次第)</p><p>　　不共法者谓诸佛之智内充<a href=\"/remen/wuwei.html\" class=\"keylink\" target=\"_blank\">无畏</a>之德外显一切功德<a href=\"/remen/zhihui.html\" class=\"keylink\" target=\"_blank\">智慧</a>超过物表不与凡夫二乘及诸菩萨共有也(二乘者声闻乘缘觉乘也)。</p><p>　　【一身无失】谓佛从<a href=\"/remen/wuliangjie.html\" class=\"keylink\" target=\"_blank\">无量劫</a>来常用戒定智慧慈悲以修其身此诸功德满足故一切烦恼俱??是名身无失(劫梵语具云劫波华言分别时节)。</p><p>　　【二口无失】谓佛具无量智慧辩才所说之法随众机宜皆得证悟是名口无失。</p><p>　　【三念无失】谓佛修诸甚深<a href=\"/remen/chanding.html\" class=\"keylink\" target=\"_blank\">禅定</a>心不散乱于诸法中心无所着得第一安隐处故名念无失。</p><p>　　【四无异想】谓佛于一切众生平等普度心无拣择是名无异想。</p><p>　　【五无不定心】谓佛行住坐卧常不离甚深胜定是名无不定心。</p><p>　　【六无不知已舍】谓佛于一切法悉皆照知方舍无有一法不了知而舍之者是名无不知已舍。</p><p>　　【七欲无减】谓佛具众善常欲度诸众生心无厌足是名欲无减。</p><p>　　【八<a href=\"/remen/jingjin.html\" class=\"keylink\" target=\"_blank\">精进</a>无减】谓<a href=\"/remen/foshen.html\" class=\"keylink\" target=\"_blank\">佛身</a>心精进满足常度一切众生无有休息是名精进无减。</p><p>　　【九念无减】谓佛于三世诸佛之法一切智慧相应满足无有退转是名念无减(三世者过去现在未来也)。</p><p>　　【十慧无减】谓佛具一切智慧无边无际不可??故随慧而说亦无有??是名慧无减。</p><p>　　【十一解脱无减】谓佛远离一切执着具二种解脱一者有为解脱谓无漏智慧相应解脱二者无为解脱谓一切烦恼净??无余是名解脱无减(无漏者谓不漏落生死也无为者谓称性而修无所作为也)。</p><p>　　【十二解脱知见无减】谓佛于一切解脱中知见明了分别无碍是名解脱知见无减。</p><p>　　【十三一切身业随智慧行】谓佛现诸胜相调伏众生称智演说一切诸法令其各得解悟证入是名身业随智慧行。</p><p>　　【十四一切口业随智慧行】谓佛以微妙清净之语随智而转化导利益一切众生是名一切口业随智慧行。</p><p>　　【十五一切意业随智慧行】谓佛以清净意业随智而转入众生心而为说法除灭无明痴暗之膜是名意业随智慧行。</p><p>　　【十六智慧知过去世无碍】谓佛以智慧照知过去世所有一切若众生法若非众生法悉能遍知无碍是名智慧知过去世无碍。</p><p>　　【十七智慧知未来世无碍】谓佛以智慧照知未来世所有一切若众生法若非众生法悉能遍知无碍是名智慧知未来世无碍。</p><p>　　【十八智慧知现在世无碍】谓佛以智慧照知现在世所有一切若众生法若非众生法悉能遍知无碍是名智慧知现在世无碍。</p><p>　　十八空(出大智度论)</p><p>　　【一内空】内即内身谓三十六种不净充满九孔常流净相不可得故是名内空(三十六种者毛发爪齿眵泪涎唾屎尿垢汗皮肤血肉筋脉骨髓肪膏脑膜肝胆肠胃脾肾心肺生脏熟脏赤痰白痰也九孔者两眼两耳两鼻口大便小便也)。</p><p>　　【二外空】外即外色谓愚夫为欲染故观所着色妄以为净求其净相亦如我身净相不可得故是名外空。</p><p>　　【三内外空】谓我身不净外亦如是外身不净我亦如是一等无异净相不可得故是名内外空。</p><p>　　【四空空】谓内身外身内外身俱空而犹执空成病复以空法而破三空是名空空。</p><p>　　【五大空】谓十方世界是四大造色假名日出处为东方日没处为西方如是方相以世俗故有若第一义中则一法不可得是名大空(十方者四方四维上下也四大者地大水大火大风大也)。</p><p>　　【六第一义空】谓诸法中最第一法名为<a href=\"/remen/niepan.html\" class=\"keylink\" target=\"_blank\">涅盘</a>涅盘之法空无有相是名第一义空(梵语涅盘华言灭度)。</p><p>　　【七有为空】谓五阴等法中<a href=\"/remen/wuwo.html\" class=\"keylink\" target=\"_blank\">无我</a>我所及以常相皆不可得是名有为空(五阴者色阴受阴想阴行阴识阴也我我所者我即众生所执之假名我所即五阴色身等也)。</p><p>　　【八无为空】谓无所作为则非有相今对有为故说无为若有为法既不可得则无为之法何所可着是名无为空。</p><p>　　【九毕竟空】谓以前八空破一切法令无遗余既无诸法亦无空之可着是名毕竟空。</p><p>　　【十无始空】谓世间众生无有始相如今生从前世<a href=\"/remen/yinyuan1.html\" class=\"keylink\" target=\"_blank\">因缘</a>有前世复从前世有如是展转无始亦不可得是名无始空。</p><p>　　【十一散空】谓五阴和合故有人相若以智慧分别破散五阴与人则空无所有如辐辋辕毂众合为车若离散各在一处则失车名是名散空。</p><p>　　【十二性空】谓一切诸法<a href=\"/remen/zixing.html\" class=\"keylink\" target=\"_blank\">自性</a>本空皆从因缘和合而生若不和合则无是法如是诸法性不可得是名性空。</p><p>　　【十三自相空】谓一切法有二种相一者总相生灭不住本无今有已有还无皆是<a href=\"/remen/wuchang.html\" class=\"keylink\" target=\"_blank\">无常</a>二者别相如地有坚相水有湿相火有热相风有动相如是二相皆空是名自相空。</p><p>　　【十四诸法空】谓五阴十二入十八界等法无有实相一切皆空无取无舍能离一切诸见是名诸法空(十二入者眼入耳入鼻入舌入身入意入色入声入香入味入触入法入也十八界者眼界色界眼识界耳界声界耳识界鼻界香界鼻识界舌界味界舌识界身界触界身识界意界法界意识界也)。</p><p>　　【十五不可得空】谓一切诸法及因缘毕竟皆空不可得故是名不可得空(因缘者谓以眼等六根为因色等六尘为缘也)。</p><p>　　【十六无法空】谓诸法已灭是灭亦无名无法空又谓过去未来法名为无法如是无法亦空是名无法空。</p><p>　　【十七有法空】谓诸法从因缘和合故有法生是法体本不实名有法空又谓现在一切法及<a href=\"/remen/wuweifa.html\" class=\"keylink\" target=\"_blank\">无为法</a>名为有法如是有法皆空亦名有法空。</p><p>　　【十八无法有法空】谓无法有<a href=\"/remen/faxiang.html\" class=\"keylink\" target=\"_blank\">法相</a>不可得名无法有法空又谓过去未来现在一切诸法皆不可得亦名无法有法空。</p><p>　　十八界(出法界次第)</p><p>　　界即界分谓众生心色俱迷故开色为十界开心为八界令其观此色心二法皆从虚妄因缘而生起惑造业轮<a href=\"/remen/zhuansheng.html\" class=\"keylink\" target=\"_blank\">转生</a>死若达此妄源无有实体绝名离相则不为惑染所迷也(开色为十界者谓眼耳鼻舌身五根色声香味触五尘皆属于色故开之为十也开心为八界者谓眼识耳识鼻识舌识身识意识及意根法尘皆属于心故闻之为八也)。</p><p>　　【一眼界】谓能见之根名为眼界。</p><p>　　【二耳界】谓能闻之根名为耳界。</p><p>　　【三鼻界】谓能嗅之根名为鼻界。</p><p>　　【四舌界】谓能尝味之根名为舌界。</p><p>　　【五身界】谓能觉触之根名为身界。</p><p>　　【六意界】谓能觉知之根名为意界。</p><p>　　【七色界】谓眼所见一切色境名为色界。</p><p>　　【八声界】谓耳所闻一切音声名为声界。</p><p>　　【九香界】谓鼻所嗅一切香气名为香界。</p><p>　　【十味界】谓舌所尝一切诸味名为味界。</p><p>　　【十一触界】触即触着谓身所觉冷暖细滑等触名为触界。</p><p>　　【十二法界】谓意所知一切诸法名为法界。</p><p>　　【十三眼识界】谓识依眼根而能见色名眼识界。</p><p>　　【十四耳识界】谓识依耳根能闻诸声名耳识界。</p><p>　　【十五鼻识界】谓识依鼻根能嗅诸香名鼻识界。</p><p>　　【十六舌识界】谓识依舌根能尝诸味名舌识界。</p><p>　　【十七身识界】谓识依身根能觉诸触名身识界。</p><p>　　【十八意识界】谓识依意根而能分别一切法相名意识界。</p><p>　　十八学人(出天台四教仪集注)</p><p>　　【一初果向】初果即须陀洹所证之果也谓此人修学将入初果虽未至本位而已向于此果也(梵语须陀洹华言预流)。</p><p>　　【二初果】初果者谓此人断三界见惑尽预入圣道法流即证此果也(三界者欲界色界<a href=\"/remen/wusejie.html\" class=\"keylink\" target=\"_blank\">无色界</a>也见惑者谓意根对法尘而起分别也)。</p><p>　　【三二果向】二果即斯陀含所证之果也谓此人修学将入二果虽未至本位而已向于此果也(梵语斯陀含华言一来)。</p><p>　　【四二果】二果者谓此人于欲界九品思惑中断前六品尽即证此果也(思惑者谓眼等五根对色等五尘而起贪爱也)。</p><p>　　【五三果向】三果即阿那含所证之果也谓此人修学将入三果虽未至本位而已向于此果也(梵语阿那含华言不来)。</p><p>　　【六三果】三果者谓此人于欲界九品思惑悉皆断尽即证此果也。</p><p>　　【七四果向】四果即阿罗汉所证之果也谓此人修学将入四果虽未至本位而已向于此果也(梵语阿罗汉华言无学)。</p><p>　　【八随信行】随信<a href=\"/remen/xingzhe.html\" class=\"keylink\" target=\"_blank\">行者</a>谓此人根钝凭他所说起信修行进趣于道也。</p><p>　　【九随法行】随法行者谓此人根利自以智力随法修行进趣于道也。</p><p>　　【十信解】信解者谓此人根钝而有<a href=\"/remen/xinxing1.html\" class=\"keylink\" target=\"_blank\">信心</a>起发真解也。</p><p>　　【十一见得】见得者谓此人根利若见于法即能得理也。</p><p>　　【十二家家】家家者受生处不一也谓此人于欲界九品思惑中若断三四品或于天中三二家受生或于人中三二家受生方得证第二斯陀含果也。</p><p>　　【十三无间】无间者谓此人断欲界思惑八品但有一品未断而命终者尚有一生间隔若不命终遂断一品余惑则无生死间隔而证第三阿那含果也。</p><p>　　【十四中般】中即中阴般即般涅盘也谓此人于欲界死已未到色界即于中间阴身显发圣道而般涅盘也(梵语般涅盘华言灭度)。</p><p>　　【十五生般】生般者谓此人从欲界命终生于色界便般涅盘也。</p><p>　　【十六有行般】有行般者谓此人生色界已更能加功用行断欲界思惑俱尽而般涅盘也。</p><p>　　【十七无行般】无行般者谓此人生色界已不加功用行自然断除欲界烦恼余之思惑而般涅盘也。</p><p>　　【十八上流般】流即流行之义谓此人次第上行色界诸天受生而断欲界余之思惑而般涅盘也。</p><p>　　十八支(出法界次第)</p><p>　　支即支分也如树根茎是一枝条有异禅中支义亦尔谓色界初禅有五支二禅四支三禅五支四禅四支共为十八支也。</p><p>　　初禅天定五支。</p><p>　　【一觉支】初心在缘名觉谓行者在欲界依未到地发初禅色界诸净色法触欲界身根心大惊悟即生身识觉此色触也(未到地者谓在欲界修色界定故以色界为未到地也)。</p><p>　　【二观支】细心分别名观谓行者既证初禅功德即以细心分别此禅定中色法诸妙功德境界分明是欲界之所未有也。</p><p>　　【三喜支】欣庆之心名喜谓行者初发禅时乃有喜生所舍欲界之乐甚少今得初禅利益甚多如是思惟<a href=\"/remen/huanxi.html\" class=\"keylink\" target=\"_blank\">欢喜</a>无量也。</p><p>　　【四乐支】怡悦之心名乐谓行者发初禅时喜踊之心既息则恬然静虑而受怡悦之乐也。</p><p>　　【五一心支】心与定一名一心谓行者初证禅时心依觉观喜乐之法故有细微之散若喜乐心息自然心与定一也。</p><p>　　二禅天定四支。</p><p>　　【一内净支】心无觉观之浑浊名内净谓行者欲离初禅种种呵责觉观觉观既灭则心内净也。</p><p>　　【二喜支】欣庆之心名喜谓行者初得内净时得免觉观之患而获胜定内证之喜无量也。</p><p>　　【三乐支】怡悦之心名乐谓行者喜踊之情既息则怡然静虑而受怡悦之乐也。</p><p>　　【四一心支】心与定一名一心谓行者喜乐心息则心与定一澄渟不动也。</p><p>　　三禅天定五支。</p><p>　　【一舍支】离喜不悔名舍谓行者欲离第二禅时种种呵责二禅之喜喜既灭谢则发第三禅之乐若证三禅之乐则舍二禅之喜不生悔心也。</p><p>　　【二念支】念即爱念谓行者既发第三禅之乐则乐从内起应须爱念将息则乐得增长也。</p><p>　　【三慧支】解知之心名慧谓行者既发第三禅之乐此乐微妙难得增长若非善巧解慧则不能方便长养也。</p><p>　　【四乐支】怡悦之心名乐谓行者发第三禅乐已若能善用舍念慧之三支将护此乐乐则遍身若离三禅则余地更无遍身之乐也。</p><p>　　【五一心支】心与定一名一心谓行者受乐心息则心自与定法为一澄渟不动也。</p><p>　　四禅天定四支。</p><p>　　【一不苦不乐支】不苦不乐中庸之心也谓行者欲离第三禅时种种呵责于乐乐既谢灭则不动之定与舍俱发故内心湛然无苦无乐也。</p><p>　　【二舍支】离乐不悔名舍谓行者既得第四禅不动真定则舍第三禅难舍之乐不生悔心也。</p><p>　　【三念清净支】念即爱念谓行者既得第四禅真定当念下地之过复念自己功德方便将养令其不退进入胜品也(下地者即三禅也)。</p><p>　　【四一心支】心与定一名一心谓行者既得第四禅之定用前舍念二支将护则心无所依泯然寂静一心在定犹如明镜不动净水无波湛然而照万象皆现也。</p><p>　　二十重<a href=\"/remen/huazang.html\" class=\"keylink\" target=\"_blank\">华藏</a><a href=\"/remen/zhuangyan.html\" class=\"keylink\" target=\"_blank\">庄严</a>世界海(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>)</p><p>　　谓此世界住在香水海中莲花之上种种妙宝庄严含藏一切世界深广无穷也此世界海有须弥山微尘数风轮所持此微尘数风轮最在上者名殊胜威光藏能持普光摩尼庄严香水海此香水海出大莲华名种种光明蕊香幢此世界海住在其中四方均平清净坚固金刚轮山周匝围绕地海众??各有区别金刚轮山内所有大地一切皆以金刚所成诸摩尼宝以为间错普现如来所有境界如天帝网于中布列此大地中有十不可说佛刹微尘数香水海一一妙宝充满其中一一香水海各有四天下微尘数香水河右旋围绕一一河各有世界海微尘数庄严此十不可说佛刹微尘数香水海中有不可说佛刹微尘数世界种安住一一世界种复有不可说佛刹微尘数世界各各依住各各形状各各庄严等一一世界种或作须弥山形或作江河形或作诸庄严等形悉在此世界海中分布而住其最中央香水海名无边妙华光以现一切菩萨形摩尼王幢为底出大莲华名一切香摩尼王庄严有世界种名普照十方炽然宝光明其二十重庄严世界皆从此出其最下重世界名最胜光遍照此上过佛刹微尘数世界有世界名种种香莲华妙庄严如是乃至最上第二十重世界名妙宝焰此第二十重世界自下而上各有佛刹微尘数世界周匝围绕各有佛出现教化众生<a href=\"/remen/suoposhijie.html\" class=\"keylink\" target=\"_blank\">娑婆世界</a>正当第十三重即是毗卢遮那如来所出现之处此二十重世界皆在无边妙华光香水海中此世界海乃是毗卢遮那如来往昔于世界微尘数劫修菩萨行时亲近微尘数佛之所严净故称所修实因感报此庄严重重无尽世界也(梵语须弥华言妙高梵语摩尼华言如意天帝网者谓帝释殿有千珠宝网交光相映也刹梵语具云刹摩华言土田四天下者东弗于逮南阎浮提西瞿耶尼北郁单越也梵语娑婆华言能忍梵语毗卢遮那华言遍一切处劫梵语具云劫波华言分别时节)。</p><p>　　【一最胜光遍照华藏世界】此第一重世界依众宝摩尼华而住其状犹如摩尼宝形一佛刹微尘数世界围绕<a href=\"/remen/fohao.html\" class=\"keylink\" target=\"_blank\">佛号</a>离垢灯(如摩尼宝形者谓摩尼状有八楞似方不方似圆不圆世界如彼故也离垢灯者谓离烦恼所知<a href=\"/remen/erzhang.html\" class=\"keylink\" target=\"_blank\">二障</a>智眼清净照世如灯故也)。</p><p>　　【二种种香莲华妙庄严华藏世界】此第二重世界依宝莲华网而住其状犹如师子之座二佛刹微尘数世界围绕佛号师子光胜照。</p><p>　　【三一切宝庄严普照光华藏世界】此第三重世界依种种宝璎珞住其形八隅三佛刹微尘数世界围绕佛号净光智胜幢。</p><p>　　【四种种光明华庄严华藏世界】此第四重世界依众色金刚尸罗幢海住其状犹如摩尼莲华四佛刹微尘数世界围绕佛号金刚光明无量精进力善出现。</p><p>　　【五普放妙华光华藏世界】此第五重世界依一切树庄严宝轮网海住其形普方而多有隅角五佛刹微尘数世界围绕佛号香光喜力海。</p><p>　　【六净妙光明华藏世界】此第六重世界依金刚宫殿海住其形四方六佛刹微尘数世界围绕佛号普光<a href=\"/remen/zizai.html\" class=\"keylink\" target=\"_blank\">自在</a>幢。</p><p>　　【七众华焰庄严华藏世界】此第七重世界依一切宝色焰海住七佛刹微尘数世界围绕佛号欢喜海功德名称自在光。</p><p>　　【八出生威力地华藏世界】此第八重世界依种种宝色莲华座<a href=\"/remen/xukong.html\" class=\"keylink\" target=\"_blank\">虚空</a>海住其状犹如因陀罗网八佛刹微尘数世界围绕佛号广大名称智海幢(因陀罗网即天帝网也)。</p><p>　　【九出妙音声华藏世界】此第九重世界依恒出一切妙音声庄严云摩尼王海住其状犹如梵天身形九佛刹微尘数世界围绕佛号清净月光相无能摧伏。</p><p>　　【十金刚幢华藏世界】此第十重世界依一切庄严宝师子座摩尼海住其状周圆十佛刹微尘数世界围绕佛号一切法海最胜王。</p><p>　　【十一恒出现帝青宝光明华藏世界】此第十一重世界依种种殊异华海住其状犹如半月之形十一佛刹微尘数世界围绕佛号无量功德海。</p><p>　　【十二光明照耀华藏世界】此第十二重世界依华旋香水海住状如华旋十二佛刹微尘数世界围绕佛号超释梵。</p><p>　　【十三娑婆华藏世界】此第十三重世界依种种色风轮所持莲华网而住其状犹如虚空十三佛刹微尘数世界围绕其佛即毗卢遮那如来<a href=\"/remen/shizun.html\" class=\"keylink\" target=\"_blank\">世尊</a>也。</p><p>　　【十四寂静离尘光华藏世界】此第十四重世界依种种宝衣海住其状犹如执金刚形十四佛刹微尘数世界围绕佛号遍法界胜音。</p><p>　　【十五众妙光明灯华藏世界】此第十五重世界依净华网海住其状犹如卍字之形十五佛刹微尘数世界围绕佛号不可摧伏力普照幢。</p><p>　　【十六清净光遍照华藏世界】此第十六重世界依种种香焰莲华海住其状犹如龟甲之形十六佛刹微尘数世界围绕佛号清净日功德眼。</p><p>　　【十七宝庄严藏华藏世界】此第十七重世界依光明藏摩尼藏海住其形八隅十七佛刹微尘数世界围绕佛号无碍智光明遍照十方。</p><p>　　【十八离尘华藏世界】此第十八重世界依众妙花师子座海住状如珠璎十八佛刹微尘数世界围绕佛号无量方便最胜幢。</p><p>　　【十九清净光普照华藏世界】此第十九重世界依无量色香焰须弥山海住其状犹如宝华旋布十九佛刹微尘数世界围绕佛号普照法界虚空光。</p><p>　　【二十妙宝焰华藏世界】此第二十重世界依一切诸天形摩尼王海住其状犹如宝庄严具二十佛刹微尘数世界围绕佛号福德相光明。</p><p>　　二十诸天(出天传)</p><p>　　自古列十六天像各有所主以其有呵护之功也后增日月及娑竭龙王阎摩罗王者谓日则破暗月则照夜龙则秘藏法宝阎摩则掌于幽??故加此四天通为二十天也。</p><p>　　【一梵天王】梵梵语具云梵囕摩华言离欲又云清净谓此天王身心妙圆威仪不缺清净禁戒加以明悟统领梵众即法华经称娑婆世界主尸弃大梵主<a href=\"/remen/daqianshijie.html\" class=\"keylink\" target=\"_blank\">大千世界</a>者是也(梵语娑婆华言能忍梵语尸弃华言顶髻又云火由修火定而悟道故也)。</p><p>　　【二帝释天主】帝即天帝释梵语具云释提桓因华言能天主言帝释者华梵兼称也此天居须弥山顶即忉利天主也谓此天往昔因中<a href=\"/remen/jiaye.html\" class=\"keylink\" target=\"_blank\">迦叶</a>佛灭时有一女人<a href=\"/remen/faxin.html\" class=\"keylink\" target=\"_blank\">发心</a>修塔复有三十二人助修由是功德女为忉利天主其助修者皆作辅臣合称为三十三天也(梵语须弥华言妙高梵语忉利华言三十三梵语迦叶华言饮光)。</p><p>　　【三毗沙门天王】梵语毗沙门华言多闻谓此天福德之名闻于四方即北方天王居须弥山半第四层之北水精埵统领无量百千药义守护北方也(梵语药义亦云夜义华言勇健)。</p><p>　　【四提头赖吒】梵语提头赖吒华言持国谓此天能护持国土即东方天王居须弥山半第四层之东黄金埵领乾闼婆富单那等守护东方也(梵语乾闼婆华言香阴即帝释之乐神也梵语富单那华言主热病鬼)。</p><p>　　【五毗留勒义天王】梵语毗留勒义华言增长谓此天能令自他威德善根悉皆增长即南方天王居须弥山半第四层之南琉璃埵领鸠盘茶等无量百千鬼神守护南方也(梵语琉璃华言青色宝梵语鸠盘茶华言瓮形即魇魅鬼也)。</p><p>　　【六毗留博义天王】梵语毗留博叉华言杂语谓此天能作种种语言故又云广目以其目广大故即西方天王居须弥山半第四层之西白银埵领毗舍阇鬼等无量百千诸龙守护西方也(梵语毗舍阇华言啖人精气)。</p><p>　　【七金刚密迹天】谓此天手执金刚宝杵识达如来一切秘密事迹也往昔有王生一千有二子千兄同诣佛所发心<a href=\"/remen/xiudao.html\" class=\"keylink\" target=\"_blank\">修道</a>而二弟不知一弟发愿若千兄成道我则为魔恼害之一弟发愿我为力士护千兄法即金刚也领五百药义神皆是大菩萨等居妙高峰于贤劫千佛中俱护其法也(劫梵语具云劫波华言分别时节贤劫名以此劫中多贤人故也)。</p><p>　　【八摩醯首罗天】梵语摩醯首罗华言大自在又翻威灵或云三目故为三界尊极之主辅行记云色界天三目八臂骑白牛执白拂有大威力居菩萨住处能知大千世界雨滴之数统摄大千世界于色界中此天独尊也(三界者欲界色界无色界也)。</p><p>　　【九散脂大将】散脂梵语具云散脂修摩华言密陀罗尼集云鬼子母有三男长名唯奢文次名散脂大将次小名摩尼?陀能于十方世界覆护一切众生为除衰恼等患常地居或空居各有五百眷属领二十八部鬼神随是经典所流布处与诸鬼神往至彼所随遂拥护说法者消灭诸恶令得安隐仍以身口意三密而加被之谓众味精气从毛孔入此身密加被也庄严言辞辩不断绝此口密加被也心进勇??等此意密加被也至令闻者受人天乐疾得菩提其于赏善罚恶功亦大矣。</p><p>　　【十大辩天】谓得大智慧功德成就大辩才也此天或居山岩深险处或在坎窟大树藂林在处常翘一足八臂庄严常持弓箭刀槊(色角切)长杵铁轮帝释诸天常加供养赞叹具无碍辩于一切时常自护世济物利生<a href=\"/remen/liutong.html\" class=\"keylink\" target=\"_blank\">流通</a><a href=\"/remen/fofa.html\" class=\"keylink\" target=\"_blank\">佛法</a>无所怠倦以慧资福故光明会上列之在功德天之前也。</p><p>　　【十一功德天】此天涅盘经及陀罗尼集名功德天金光明经散脂品名第一威德成就众事大功德天于过去金山照明如来所种诸善根故感<a href=\"/remen/fubao.html\" class=\"keylink\" target=\"_blank\">福报</a>相貌殊胜能令众生福德成就常居最胜园名曰金幢若说法者随其所须供给无乏以福资慧成出世因则果满二严依正殊胜也(二严即<a href=\"/remen/fuhui.html\" class=\"keylink\" target=\"_blank\">福慧</a>二种庄严也依报即国土正报即色身也)。</p><p>　　【十二韦天将军】韦梵语具云韦?华言智论灵威要略曰天神姓韦讳琨即南方天王八将之一臣也四王合三十二将此为其首生知聦慧早离尘欲清净梵行修童真业不受天欲面受佛嘱外护佛法统护三洲利物弘化大济群生故凡建伽蓝皆设像崇敬以彰<a href=\"/remen/hufa.html\" class=\"keylink\" target=\"_blank\">护法</a>之功也(三洲者南赡部洲东弗于逮西瞿耶尼也伽蓝梵语具云僧伽蓝华言众园即佛寺也)。</p><p>　　【十三坚固地神】坚固者理体不可坏如金刚王无能破也地者谓其利世之功如大地持载万物出生草木百谷珍宝等也此天随是经典流布之处常作卫护隐形法座顶戴说法者之足令闻法者如服<a href=\"/remen/ganlu.html\" class=\"keylink\" target=\"_blank\">甘露</a>增益身力<a href=\"/fojing/dizangjing/yuanwen.html\" class=\"keylink\" target=\"_blank\">地藏经</a>佛告地神云阎浮土地悉蒙汝护凡地所生皆悉丰足利益一切护<a href=\"/\" class=\"keylink\" target=\"_blank\">佛教</a>法于世出世其功大矣(阎浮梵语具云阎浮提华言胜金洲)。</p><p>　　【十四菩提树神】梵语菩提华言道谓由此神尝守护如来成道处菩提之树因以立名宿世因中自云我常<a href=\"/remen/nianfo.html\" class=\"keylink\" target=\"_blank\">念佛</a>乐见世尊常作誓愿不离佛日是知大权示迹微妙难思覆荫群生现身利益故诸经赞护功德不可量也。</p><p>　　【十五鬼子母天】此天所生千子最小名爱奴极所怜惜常食人子佛为化彼将爱奴戠之钵下其母于天上人间觅之不得既归伏已佛遂揭钵还之其千子皆为鬼王统数万鬼众五百在天上常娆乱诸天五百在世间常娆国界人民佛为授<a href=\"/remen/wujie.html\" class=\"keylink\" target=\"_blank\">五戒</a>归依正法得须陀洹住佛精舍凡人家无子息者求之得子有疾病者祷之则安故为鬼王母由受佛戒亦呼千子同依佛所不恼天人也(五戒者不杀不盗不邪淫不<a href=\"/remen/wangyu.html\" class=\"keylink\" target=\"_blank\">妄语</a>不饮酒也梵语须陀洹华言入流即初果也)。</p><p>　　【十六摩利支天】梵语摩利支华言阳焰以其形相不可见不可执如彼阳焰也此天常行日月之前护国护民救兵戈等难大摩利支天经中有最上心<a href=\"/remen/zhenyan.html\" class=\"keylink\" target=\"_blank\">真言</a>曰唵摩利支娑缚贺若人持此真言无不<a href=\"/remen/ganying.html\" class=\"keylink\" target=\"_blank\">感应</a>其不思议神力诚可依凭也。</p><p>　　【十七日宫天子】谓此天宿因<a href=\"/remen/bushi.html\" class=\"keylink\" target=\"_blank\">布施</a>持戒修善奉佛得生其中其宫殿城郭皆百宝所成五风运持不令停住环绕须弥山半照四大洲所谓南阎浮提日正中东弗于逮日始没西瞿耶尼日初出北郁单越当夜半是为一日照四天下除??破暗成熟万物其功实大法华经中名宝光天子即此天也(五风者持风住风随顺转风波罗诃迦风将行风也梵语弗于逮华言胜梵语瞿耶尼华言牛货梵语郁单越华言胜处)。</p><p>　　【十八月宫天子】谓此天宿因所修所证与日宫天子同故生其中其宫殿百宝所成五风运持不令停住环绕须弥山半照四大洲其圆缺者白月初日在前黑月初日在后因日影覆射故有圆缺所谓近日自影覆故见月轮缺然月光阴滋万物夜发光明功次于日法华经云明月天子是也(白月初者上半月初也黑月初者下半月初也)。</p><p>　　【十九娑竭罗】梵语娑竭罗华言咸海又翻龙王即咸海中一百七十七龙王中第七龙王也今独列此龙王者谓是大权菩萨位居十地之中示现龙身处于咸海若降雨时先布密云端坐举念其雨普洽常随佛会护法护民其利甚博所居宫殿七宝严饰与天无异(十地者欢喜地离垢地发光地焰慧地难胜地现前地远行地不动地善慧地法云地也七宝者金银琉璃玻璃砗磲码瑙赤真珠也)。</p><p>　　【二十阎摩罗王】梵语阎摩罗华言双王又云只王谓由此王与妹皆作狱主故云双兄治男事妹治女事故云只又云息诤谓止罪人诤故或云是菩萨为利益众生故变化所作正法念经载阎罗王为人说偈云汝得人身不修道如入宝山空手归汝今自作还自受叫唤苦者欲何为又十王经云阎王于未来世作佛号普王如来谓菩萨变化者良有以也。</p><p>　　二十空(出<a href=\"/remen/banruo.html\" class=\"keylink\" target=\"_blank\">般若</a>经)</p><p>　　【一内空】谓内之眼耳鼻舌身意六根皆无自性故名内空。</p><p>　　【二外空】谓外之色声香味触法六尘皆无自相故名外空。</p><p>　　【三内外空】谓六根六尘六识都无自性故名内外空(六识者眼识耳识鼻识舌识身识意识也)。</p><p>　　【四空空】谓一切法皆空此空亦空故名空空。</p><p>　　【五大空】谓小乘<a href=\"/remen/sidi.html\" class=\"keylink\" target=\"_blank\">四谛</a><a href=\"/remen/shieryinyuan.html\" class=\"keylink\" target=\"_blank\">十二因缘</a>诸法皆空无有故名大空(四谛者苦谛集谛灭谛道谛也十二因缘者一无明二行三识四名色五六入六触七受八爱九取十有十一生十二老死也)。</p><p>　　【六小空】(亦名无性自性空)谓须陀洹斯陀含阿那含阿罗汉四果之相皆空无有故名小空(梵语须陀洹华言入流梵语斯陀含华言一来梵语阿那含华言不来梵语阿罗汉华言无学)。</p><p>　　【七胜义空】谓第一义之理假立名言悉同真性本来空寂故名胜义空。</p><p>　　【八有为空】谓欲界色界无色界烦恼惑业本无有为之相故名有为空。</p><p>　　【九无为空】谓生住灭三相皆空无为寂静不堕诸数故名无为空(生住灭者谓一切万物皆有生长住于世间终归坏灭也)。</p><p>　　【十毕竟空】谓有为无为诸法一切之相悉皆空寂而不可得故名毕竟空。</p><p>　　【十一无际空】谓一切诸法灭无有终起无有始起灭之际无从可得故名无际空。</p><p>　　【十二散空】谓一切诸法因缘假合而成皆无和合之相故名散空。</p><p>　　【十三无变异空】谓一切法非常非灭不变不异法性如如了不可得故名无变异空。</p><p>　　【十四本性空】谓一切诸法非常非灭本性清净离性离相故名本性空。</p><p>　　【十五自相空】谓<a href=\"/remen/wuyun.html\" class=\"keylink\" target=\"_blank\">五蕴</a>之法虚幻不实了无自相故名自相空(五蕴者色蕴受蕴想蕴行蕴识蕴也)。</p><p>　　【十六共相空】谓一切诸法彼此之相非常非灭本来空寂故名共相空。</p><p>　　【十七一切法空】谓一切诸法本性皆空非常非灭了不可得故名一切法空。</p><p>　　【十八不可得空】谓过去现在未来三世一切诸法皆无所有了无可求之相故名不可得空。</p><p>　　【十九无性空】谓一切诸法悉皆虚假皆无实性故名无性空。</p><p>　　【二十自性空】谓一切诸法非常非灭性本自空故名自性空。</p><p>　　二十种小乘外道涅盘(出提婆菩萨释<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>中外道小乘涅盘论)</p><p>　　【一小乘外道论师】此外道师说诸受阴重如灯火灭种坏风止名为涅盘(阴即身也梵语涅盘华言灭度)。</p><p>　　【二外道方论师】此外道师说最初生诸方从诸方生世间人从人生天地天地灭没还入彼处名为涅盘(诸方即四方也)。</p><p>　　【三外道风仙论师】此外道师说风能生长命物能杀命物风造万物能坏万物名风为涅盘(命物者谓有命之物也)。</p><p>　　【四外道韦陀论师】此外道师说从那罗延天?中生大莲华从莲华生梵天祖公一切有命无命物从梵天口中生一切大地即是修福德戒场于中一切华草及猪羊驴马等杀害供养梵天得生彼处名为涅盘(梵语那罗延华言钩锁力士)。</p><p>　　【五外道伊赊那论师】此外道师眷属说伊赊那论师尊者形相不可见遍一切处以无形相而能生诸有命无命一切万物名为涅盘。</p><p>　　【六裸形外道论师】此外道师说分别见诸种种异相名为涅盘。</p><p>　　【七外道毗世师论师】此外道师说地水火风虚空微尘等物和合而生一切世间知无知物无和合者即是离散遂计离散名为涅盘(知无知物者谓有知觉无知觉之物也)。</p><p>　　【八外道苦行论师】此外道师说身尽福德尽名为涅盘。</p><p>　　【九外道女人眷属论师】此外道师说摩醯首罗作女人生诸天人龙鸟及一切谷子蛇蝎蚊虻等如是知者名为涅盘(梵语摩醯首罗华言大自在)。</p><p>　　【十外道行苦行论师】此外道师说罪福尽德亦尽名为涅盘。</p><p>　　【十一外道净眼论师】此外道师说烦恼尽故依智名为涅盘。</p><p>　　【十二外道摩陀罗论师】此外道师说那罗延论师言我造一切物我于一切众生中最胜我生一切世间有命无命物从我作生还没彼处名为涅盘。</p><p>　　【十三外道尼犍子论师】此外道师说初生一男一女彼二和合能生一切有命无命等物后时离散还没彼处名为涅盘。</p><p>　　【十四外道僧佉论师】此外道师说二十五谛自性因生诸众生名为涅盘(二十五谛者一冥初自性二智大三我心四色五声六香七味八触九地十水十一火十二风十三空十四眼知根十五耳知根十六鼻知根十七舌知根十八身知根十九口作业根二十手作业根二十一足作业根二十二小便作业根二十三大便作业根二十四心平等根二十五神我也自性是常能生诸法故为涅盘因也)。</p><p>　　【十五外道摩醯首罗论师】此外道师说果是那罗延所作梵天是因所谓梵天那罗延乃至自在天是生灭因一切从自在天生从自在天灭名为涅盘。</p><p>　　【十六外道无因论师】此外道师说无因<a href=\"/remen/wuyuan.html\" class=\"keylink\" target=\"_blank\">无缘</a>生一切物无染因无净因乃至??刺之针孔雀之色皆无人作自然而有不从因生名为涅盘。</p><p>　　【十七外道时论师】此外道师说时熟一切大时作一切物时散一切物是故我论中说如被百箭射时不到不死时到则小草触即死一切物时生一切物时熟一切物时灭名为涅盘。</p><p>　　【十八外道服水论师】此外道师说水是万物根本水能生天地生有命无命一切物乃至水能生物能坏物名为涅盘。</p><p>　　【十九外道口力论师】此外道师说虚空是万物因最初生虚空从虚空生风从风生火从火生暖暖生水水即冻凌坚作地从地生种种药草乃至从五谷<a href=\"/remen/shengming.html\" class=\"keylink\" target=\"_blank\">生命</a>食后时还没虚空名为涅盘(五谷者禾麻黍菽麦也)。</p><p>　　【二十外道本生安茶论师】此外道师说本无日月星辰虚空及地唯有大水时大安茶生如鸡子周匝金色时熟破为二假一假在上作天一假在下作地彼二中间生梵天名一切众生祖公作一切有命无命物等散没彼处名为涅盘。</p><p>　　二十种烦恼随眠(出<a href=\"/fojing/yuqieshidilun/yuanwen.html\" class=\"keylink\" target=\"_blank\">瑜伽师地论</a>并显扬圣教论)</p><p>　　烦恼者谓见思无明昏烦之法恼乱心神也由此烦恼随逐众生眠伏藏识之中故名随眠(藏识者藏有含藏之义即第<a href=\"/remen/bashi.html\" class=\"keylink\" target=\"_blank\">八识</a>也)。</p><p>　　【一不定地随眠】不定地即欲界也谓欲界散乱不修禅定以散乱故眼等诸根烦恼随逐不舍故名不定地随眠。</p><p>　　【二定地随眠】定地即色界无色界也谓此二界能修禅定虽修禅定离欲界苦而于定地贪痴爱慢诸见烦恼随伏不舍故名定地随眠。</p><p>　　【三随逐自境随眠】谓于三界中各各自分境上所摄诸见烦恼随根起灭潜伏不舍故名随逐自境随眠。</p><p>　　【四随逐他境随眠】谓或在色界而起欲界烦恼或在无色界而起色界烦恼或在欲界而欣乐上二界禅定而生味着不知出离故名随逐他境随眠。</p><p>　　【五被损随眠】谓众生常被欲界烦恼之所损害而此烦恼随伏不舍故名被损随眠。</p><p>　　【六不被损随眠】谓已生色界不被欲界烦恼之所损害或未离欲界虽不被烦恼所损而烦恼随伏不舍故名不被损随眠。</p><p>　　【七随增随眠】谓三界众生各于自住之境而起烦恼随时增长潜伏不舍故名随增随眠。</p><p>　　【八不随增随眠】谓住于色界无色界禅定之中不随他境增长烦恼而其烦恼因未断故潜伏不舍故名不随增随眠。</p><p>　　【九具分随眠】谓诸众生于一切境起贪嗔痴等诸烦恼惑无有缺减故名具分随眠。</p><p>　　【十不具分随眠】谓声闻初果等虽断三界见惑而于思惑未能全断故名不具分随眠(初果即须陀洹果也见思惑者谓意根对法尘而起分别曰见惑眼等五根对色等五尘而起贪爱曰思惑也)。</p><p>　　【十一可害随眠】谓声闻之人知苦集之法是可损害乃修道品断见思烦恼而证涅盘虽断见思而习气无明随伏不舍故名可害随眠(苦集即苦谛集谛也道品即三十七道品也梵语涅盘华言灭度习气者见思惑之余习气分也)。</p><p>　　【十二不可害随眠】谓凡夫众生不能修习道品而于烦恼之惑无可损断是以随伏不舍故名不可害随眠。</p><p>　　【十三增上随眠】谓贪嗔痴等诸烦恼惑渐渐增胜随伏不舍故名增上随眠。</p><p>　　【十四平等随眠】谓贪嗔痴烦恼之惑平等共起随伏不舍故名平等随眠。</p><p>　　【十五下劣随眠】谓修行求离欲界之人于诸色等尘念微薄故名下劣随眠。</p><p>　　【十六<a href=\"/remen/juewu.html\" class=\"keylink\" target=\"_blank\">觉悟</a>随眠】谓能觉知一切烦恼与业果俱时<a href=\"/remen/liuzhuan.html\" class=\"keylink\" target=\"_blank\">流转</a>虽能觉悟而未能断故名觉悟随眠。</p><p>　　【十七不觉悟随眠】谓一切烦恼缠缚随逐根识不相舍离而无所知觉故名不觉悟随眠。</p><p>　　【十八能生多苦随眠】谓欲界贪嗔等烦恼能生种种诸苦故名能生多苦随眠。</p><p>　　【十九能生少苦随眠】谓色界无色界禅定之中虽无欲界众苦而有欣上厌下之心亦名烦恼故名能生少苦随眠(欣上厌下者谓欣喜上二界禅定之乐厌恶欲界生死之苦也)。</p><p>　　【二十不能生苦随眠】谓诸菩萨虽离诸惑不生众苦然常存自行利他之心亦为烦恼故名不能生苦随眠(菩萨梵语具云菩提萨埵华言觉有情)。</p><p>　　二十种烦恼现行(出瑜伽师地论)</p><p>　　【一随所欲缠现行】谓在家之人未离诸欲而于所欲之境起种种缠缚之业相续不舍故名随所欲缠现行。</p><p>　　【二不随所欲缠现行】谓<a href=\"/remen/chujia.html\" class=\"keylink\" target=\"_blank\">出家</a>之人不随世间欲乐之境而生厌离之心相续不舍故名不随所欲缠现行。</p><p>　　【三无所了知现行】谓住恶说法之人于<a href=\"/remen/shane.html\" class=\"keylink\" target=\"_blank\">善恶</a>法不生分别于一切境界无所了知由此痴惑之心相续不舍故名无所了知现行。</p><p>　　【四有所了知现行】谓住善说法之人于一切法而生分别于善法令向于恶法令舍由此了知之心相续不舍故名有所了知现行。</p><p>　　【五粗烦恼现行】谓贪嗔痴诸烦恼各有增上粗重或于顺境贪惑粗重或于<a href=\"/remen/nijing.html\" class=\"keylink\" target=\"_blank\">逆境</a>嗔惑粗重各起不同故名粗烦恼现行。</p><p>　　【六等烦恼现行】谓贪嗔痴等诸烦恼惑等分而起无有轻重故名等烦恼现行(等分者谓贪嗔痴三心一齐而起也)。</p><p>　　【七微烦恼现行】谓修行求离欲界之人虽未<a href=\"/remen/zhengguo.html\" class=\"keylink\" target=\"_blank\">证果</a>而于三界烦恼微细轻薄故名微烦恼现行(三界者欲界色界无色界也)。</p><p>　　【八内门烦恼现行】谓修行求离欲界之人虽不着于色等外尘之境而内心所起习气相续不舍故名内门烦恼现行(习气者烦恼余习气分也)。</p><p>　　【九外门烦恼现行】谓未离欲界之人<a href=\"/remen/suiyuan.html\" class=\"keylink\" target=\"_blank\">随缘</a>色等外尘诸欲境界而起种种烦恼相续不舍故名外门烦恼现行。</p><p>　　【十失念烦恼现行】谓见圣道得果之人忽遇余缘闻不正法习气发现而失<a href=\"/remen/zhengnian.html\" class=\"keylink\" target=\"_blank\">正念</a>故名失念烦恼现行。</p><p>　　【十一猛利烦恼现行】谓未得<a href=\"/remen/daoguo.html\" class=\"keylink\" target=\"_blank\">道果</a>之人勤加精进起不正作意发勇猛心相续不舍故名猛利烦恼现行。</p><p>　　【十二分别所起烦恼现行】谓人不信正法于诸邪见而起分别妄生种种执着相续不舍故名分别所起烦恼现行。</p><p>　　【十三任运所起烦恼现行】谓人起<a href=\"/remen/xiedai.html\" class=\"keylink\" target=\"_blank\">懈怠</a>心不求正行而于五欲之境自然而起诸惑相续不舍故名任运所起烦恼现行(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)。</p><p>　　【十四寻思烦恼现行】谓人于禅定观法常自思念觉察妄起分别相续不舍故名寻思烦恼现行。</p><p>　　【十五不自在烦恼现行】谓人睡眠梦境散乱意识所缘相续不舍故名不自在烦恼现行。</p><p>　　【十六自在烦恼现行】谓人醒寤所起恶慧之觉遍缘诸境相续不舍故名自在烦恼现行。</p><p>　　【十七非所依位烦恼现行】谓如幼少之人于一切境不知好恶起诸放逸相续不舍故名非所依位烦恼现行。</p><p>　　【十八所依位烦恼现行】谓修行根熟之人依于正行之位断诸烦恼而能断之心相续不舍故名所依位烦恼现行。</p><p>　　【十九可救疗烦恼现行】谓人勤修道行断生死惑业如救疗众病但知生死之病而可救疗不知乐着涅盘之心相续不舍故名可救疗烦恼现行(梵语涅盘华言灭度)。</p><p>　　【二十不可救疗烦恼现行】谓人于生死惑业众病不能修诸正行以为救疗而诸烦恼相续不舍故名不可救疗烦恼现行。</p><p>　　二十种随烦恼(出华严经随?演义钞)</p><p>　　谓诸昏烦恼乱心神之法随逐众生造无量业故名随烦恼也。</p><p>　　【一忿随烦恼】暴怒之心名忿谓对现前一切违情之境即发暴怒恼乱其心是名忿随烦恼。</p><p>　　【二恨随烦恼】恨即怨恨谓由忿怒不舍结诸怨恨恼乱其心是名恨随烦恼。</p><p>　　【三覆随烦恼】覆即隐覆谓自作<a href=\"/foxue/changshi/153417.html\" class=\"keylink\" target=\"_blank\">罪恶</a>不能<a href=\"/remen/chanhui.html\" class=\"keylink\" target=\"_blank\">忏悔</a>故意隐覆惟恐人知恼乱其心是名覆随烦恼。</p><p>　　【四恼随烦恼】恼即热恼谓外遇违情之境热恼于心不自安隐是名恼随烦恼。</p><p>　　【五嫉随烦恼】嫉即嫉妒谓持心不平常怀嫉妒恼乱于心是名嫉随烦恼。</p><p>　　【六悭随烦恼】吝惜曰悭谓于一切财法贪求积蓄不能惠施恒恐散失恼乱于心是名悭随烦恼。</p><p>　　【七诳随烦恼】诡诈不实曰诳谓与世交接语言虚诳巧虑多谋心不自安而生恼乱是名诳随烦恼。</p><p>　　【八謟随烦恼】谓謟佞阿?媚悦人意心恒愧赧而不自安是名謟随烦恼。</p><p>　　【九害随烦恼】谓??恨蓄怨常欲损害于人求快己意恒恐不遂恼乱其心是名害随烦恼。</p><p>　　【十憍随烦恼】矜己慠他曰憍谓心不谦下常欲胜人慠彼有德恼乱其心是名憍随烦恼。</p><p>　　【十一无惭随烦恼】谓屏处为非不知惭天以自悔改恼乱其心是名无惭随烦恼。</p><p>　　【十二无愧随烦恼】谓阴为不善不知愧人以自悔改恼乱其心是名无愧随烦恼。</p><p>　　【十三掉举随烦恼】谓外境纷扰身心动摇不能摄伏因而恼乱是名掉举随烦恼。</p><p>　　【十四昏沉随烦恼】谓心神昏暗沉迷而于诸法无所明了恼乱其心是名昏沉随烦恼。</p><p>　　【十五不信随烦恼】谓邪见多疑于诸正法不生信心因而恼乱是名不信随烦恼。</p><p>　　【十六懈怠随烦恼】谓身心懒惰于诸道业不能精进修习因而恼乱是名懈怠随烦恼。</p><p>　　【十七放逸随烦恼】谓纵恣自逸耽着欲境不能检束因而恼乱是名放逸随烦恼。</p><p>　　【十八失念随烦恼】谓心逐邪妄正念遗失遂致沦坠恼乱其心是名失念随烦恼。</p><p>　　【十九散乱随烦恼】心常放逸名曰散乱谓着诸缘境令心流逸恒不寂静因而恼乱是名散乱随烦恼。</p><p>　　【二十不正知随烦恼】谓于法邪解远离正知背觉合尘以妄为真恼乱其心是名不正知随烦恼。</p><p>　　二十难(出<a href=\"/fojing/sishierzhangjing/\" class=\"keylink\" target=\"_blank\">四十二章经</a>)</p><p>　　【一贫穷布施难】谓人自厄于贫乏而能随力辍己济人是为难也。</p><p>　　【二豪贵学道难】谓人处于豪贵而能厌于欲乐折节求道是为难也。</p><p>　　【三判命必死难】谓人能尚义轻生决志判命或为法舍身济彼饥苦或为忠臣以死徇节是为难也。</p><p>　　【四得睹佛经难】谓人或生边地不知出世之法欲得见闻<a href=\"/remen/shouchi.html\" class=\"keylink\" target=\"_blank\">受持</a>如来正教是为难也。</p><p>　　【五生值佛世难】谓人不结胜因不修众善而欲值佛出世是为难也。</p><p>　　【六忍色离欲难】谓人多为情欲所惑而能制伏<a href=\"/remen/wangnian.html\" class=\"keylink\" target=\"_blank\">妄念</a>舍离欲心是为难也。</p><p>　　【七见好不求难】谓人见彼富贵荣名及可意等物而不乐求是为难也。</p><p>　　【八有势不临难】谓豪势之人居威福之地而能好礼忘势不凌侮人是为难也。</p><p>　　【九被辱不瞋难】谓人被他凌辱而能安忍不生忿恨是为难也。</p><p>　　【十触事<a href=\"/remen/wuxin.html\" class=\"keylink\" target=\"_blank\">无心</a>难】谓心本清静触境而兴若触事遇缘而心不染着是为难也。</p><p>　　【十一广学博究难】谓人根性迟钝而欲广其学问穷究义理以博见闻是为难也。</p><p>　　【十二不轻未学难】谓人多有好上之心若自有学问而于未学之人不生轻慢是为难也。</p><p>　　【十三除灭我慢难】谓人常怀我慢或素来种姓富贵而能不生骄傲轻他之心是为难也。</p><p>　　【十四会善知识难】谓人修行多为恶友所惑若学道之时得遇善知识劝奖诱掖令其开解是为难也。</p><p>　　【十五见性学道难】谓人迷于妄情昧于爱欲而能返妄归真见性学道是为难也。</p><p>　　【十六对境不动难】谓前尘妄境迷惑真性而能持心寂静不为外物所转是为难也。</p><p>　　【十七善解方便难】谓人能常怀大慈爱念众生以种种方便而作饶益是为难也。</p><p>　　【十八随化度人难】谓众生根性利钝不同而能随机化导而度脱之是为难也。</p><p>　　【十九心行平等难】谓痴??之人多执彼我之见若能冤亲平等心无分别是为难也。</p><p>　　【二十不说是非难】谓两舌妄语佛所禁戒若能爱护口业不说他人好恶长短是为难也。</p><p>　　大明三藏法数卷第三十五</p></div>"
},{
    "title": "大明三藏法数卷第三十六",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第三十六　　　　石八</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　二十五圆通(出<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>)</p><p>　　性体周遍曰圆妙用无碍曰通乃一切<a href=\"/remen/zhongsheng.html\" class=\"keylink\" target=\"_blank\">众生</a>本有之心源诸佛菩萨所证之圣境也而有二十五种者谓诸菩萨及大罗汉于六尘六根六识七大各各悟入不同故也此由阿难于楞严会上虽闻根尘同源缚脱无二之旨而未达圆通本根请佛开示如来于是问诸<a href=\"/remen/dizi.html\" class=\"keylink\" target=\"_blank\">弟子</a>最初<a href=\"/remen/faxin.html\" class=\"keylink\" target=\"_blank\">发心</a>方便令其各各自陈证悟之由使阿难晓了圆通法门所入之处也然论圆通本无优劣如来令文殊选择而唯取观音耳根者盖为此方之人耳根聦利闻法易解当以音闻而为教体故特取观音耳根为入道之门也然不取陈那音声者以声本属尘根有闻性故拣陈那居初观音极后以见取舍之明亦根尘首尾相贯之意也(六尘者色尘声尘香尘味尘触尘法尘也六根者眼根耳根鼻根舌根身根意根也六识者眼识耳识鼻识舌识身识<a href=\"/remen/yishi.html\" class=\"keylink\" target=\"_blank\">意识</a>也七大者地大火大水大风大空大见大识大也梵语阿难华言庆喜文殊梵语具云文殊师利华言妙德)。</p><p>　　【一音声】音声即声尘也谓憍陈那等在鹿苑中闻佛说<a href=\"/remen/sidi.html\" class=\"keylink\" target=\"_blank\">四谛</a>之法密悟圆理了达一切声尘本然清净无动无静皆是<a href=\"/remen/changzhu.html\" class=\"keylink\" target=\"_blank\">常住</a>圆妙之音于是得入圆通故云如我所证音声为上(梵语憍陈那华言已知四谛者苦谛集谛灭谛道谛也)。</p><p>　　【二色因】色因即色尘也谓优波尼沙陀因多贪欲佛令作不净观于是观色身不净之相生大厌离悟诸色性归于<a href=\"/remen/xukong.html\" class=\"keylink\" target=\"_blank\">虚空</a>空色两忘本然清净于是得入圆通故云如我所证色因为上(梵语优波尼沙陀华言尘性)。</p><p>　　【三香因】香因即香尘也谓香严童子闻如来教于清净室修习<a href=\"/remen/chanding.html\" class=\"keylink\" target=\"_blank\">禅定</a>见诸<a href=\"/remen/biqiu.html\" class=\"keylink\" target=\"_blank\">比丘</a>烧沉水香遂观此香气非木非空非烟非火即是本然清净妙香于是开悟得入圆通故云如我所证香因为上(梵语比丘华言乞士)。</p><p>　　【四味因】味因即味尘也谓药王药上二法王子等于无始劫为世良医一切草木金石之味悉能遍知承事如来了知味性非空非有非即身心非离身心皆是本然清净妙味从是开悟得入圆通故云如我所证味因为上(劫梵语具云劫波华言分别时节)。</p><p>　　【五触因】触因即触尘也谓?陀婆罗先于威音王佛所闻法<a href=\"/remen/chujia.html\" class=\"keylink\" target=\"_blank\">出家</a>于浴僧时随例入室忽悟水因既不洗尘亦不洗体中间安然得无所有妙触清净本来无染于是得入圆通故云如我所证触因为上(梵语?陀婆罗华言贤守)。</p><p>　　【六法因】法因即法尘也谓摩诃<a href=\"/remen/jiaye.html\" class=\"keylink\" target=\"_blank\">迦叶</a>等因观<a href=\"/remen/shijian.html\" class=\"keylink\" target=\"_blank\">世间</a>六尘变坏悟法性空遂修灭尽定以灭意根受想不起妙法开明消灭诸漏得无生灭遂入圆通故云如我所证法因为上(梵语摩诃迦叶华言大饮光灭尽定者谓受想心灭出入息尽而证此定也诸漏者谓由一切<a href=\"/remen/fannao.html\" class=\"keylink\" target=\"_blank\">烦恼</a>漏落<a href=\"/remen/shengsi.html\" class=\"keylink\" target=\"_blank\">生死</a>也从憍陈那至迦叶是于六尘悟入圆通)。</p><p>　　【七见元】见元即眼根也谓阿那律陀初出家时常乐睡眠被如来诃责因是七日不眠失其双目<a href=\"/remen/shizun.html\" class=\"keylink\" target=\"_blank\">世尊</a>示以金刚<a href=\"/remen/sanmei.html\" class=\"keylink\" target=\"_blank\">三昧</a>遂得清净天眼是故不因眼根能观三千世界犹如掌果于是悟入圆通故云如我所证旋见循元斯为第一(梵语阿那律华言无贫梵语三昧华言正受亦云正定三千者大千中千小千也旋见循元者旋大千之见循真性之元也)。</p><p>　　【八息空】息空即鼻根也谓周利盘特迦于过去世为大法师秘吝<a href=\"/remen/fofa.html\" class=\"keylink\" target=\"_blank\">佛法</a>不肯教人后感愚钝亦以宿有善因遇佛出家以根钝故忆持如来一句伽陀经一百日终不能诵佛令安居数息摄心因是观息出入<a href=\"/remen/shana.html\" class=\"keylink\" target=\"_blank\">刹那</a>生灭之相豁然无碍得入圆通故云如我所证反息循空斯为第一(梵语周利盘特迦华言继道梵语伽陀华言讽颂数息者息即鼻中气息谓从一至十渐渐而数也梵语刹那华言一念反息循空者反背妄根循依真空也)。</p><p>　　【九味知】味知即舌根也谓憍梵钵提于过去世轻弄沙门有牛呞(音诗)病佛为遮谤赐之数珠令常<a href=\"/remen/nianfo.html\" class=\"keylink\" target=\"_blank\">念佛</a>清净心地又观舌根知味之性非体非物应念得超世间诸漏悟入圆通故云还味旋知斯为第一(梵语憍梵钵提华言牛呞以其宿世曾作牛王余习未除故食后常虚噍也梵语沙门华言勤息还味旋知者谓不着尘味不随妄知也)。</p><p>　　【十身觉】身觉即身根也谓毕陵伽婆蹉闻佛说诸世间不可乐事因行乞食被刺伤足举身疼痛即反观觉痛之心无有痛觉本自清净如是思惟摄念未久身心忽空诸漏虚尽得入圆通故云如我所证纯觉遗身斯为第一(梵语毕陵伽婆蹉华言余习纯觉遗身者谓觉心纯净而遗失妄身也)。</p><p>　　【十一法空】法空即意根也谓须<a href=\"/remen/puti.html\" class=\"keylink\" target=\"_blank\">菩提</a>于旷劫来心得无碍蒙佛开示性觉真空于是顿入如来宝明空海圆通境界故云如我所证诸相入非非所非尽旋法归无斯为第一(梵语须菩提华言空生宝明空海者即如来所证明妙之理无碍深广也非所非尽旋法归无者谓能非之心所非之相悉尽无余而转诸法尘皆归寂灭也从阿那律至须菩提是于五根悟入圆通)。</p><p>　　【十二心见】心见即眼识也谓<a href=\"/remen/sheli.html\" class=\"keylink\" target=\"_blank\">舍利</a>弗于旷劫来心见清净后于路中逢迦叶波宣说<a href=\"/remen/yinyuan1.html\" class=\"keylink\" target=\"_blank\">因缘</a>从佛出家于一切法照了无碍悟入圆通故云如我所证心见发光光极知见斯为第一(梵语舍利弗华言身子心见发光光极知见者由心见发明而圆照万法也)。</p><p>　　【十三心闻】心闻即耳识也谓菩萨已曾与恒沙如来为法王子常用心闻分别众生所有知见若有众生修普贤行分身百千皆至其处摩顶拥护令其成就心闻圆通普贤境界故云我说本因心闻发明分别<a href=\"/remen/zizai.html\" class=\"keylink\" target=\"_blank\">自在</a>斯为第一。</p><p>　　【十四鼻息】鼻息即鼻识也谓孙陀罗难陀从佛出家虽具<a href=\"/remen/jielv.html\" class=\"keylink\" target=\"_blank\">戒律</a>心多散动世尊教其观鼻端白遂观鼻中之气出入如烟身心内明圆洞虚净烟相渐消鼻息成白心开漏尽诸出入息化为光明照十方界即得圆通故云我以消息息久发明明圆灭漏斯为第一(梵语孙陀罗难陀华言好爱<a href=\"/remen/huanxi.html\" class=\"keylink\" target=\"_blank\">欢喜</a>漏尽者生死之漏断灭也明圆灭漏者真性明了<a href=\"/remen/yuanrong.html\" class=\"keylink\" target=\"_blank\">圆融</a>灭诸有漏也)。</p><p>　　【十五法音】法音即舌识也谓富楼那弥多罗尼子从旷劫来辩才无碍世尊知其有大辩才以音声轮教其发扬于是助佛转轮成师子吼悟入圆通故云我以法音降伏魔怨消灭诸漏斯为第一(梵语富楼那弥多罗尼华言满慈是其父母名因以称之)。</p><p>　　【十六身戒】身戒即身识也谓优波离最初随佛逾城出家亲观如来六年勤苦承<a href=\"/\" class=\"keylink\" target=\"_blank\">佛教</a>戒乃至三千威仪八万微细行业悉皆清净身心寂灭悟入圆通故云我以执身身得自在次第执心心得通达然后身心一切通利斯为第一(梵语优波离华言上首)。</p><p>　　【十七心达】心达即意识也谓目乾连闻迦叶波宣说如来因缘深义即顿发心得大通达如来惠其<a href=\"/remen/jiasha.html\" class=\"keylink\" target=\"_blank\">袈裟</a>着身须发自落游于十方无所挂碍由是<a href=\"/remen/shentong.html\" class=\"keylink\" target=\"_blank\">神通</a>自在圆明清净故云我以旋湛心光发宣如澄浊流久成清莹斯为第一(梵语目乾连华言彩菽氏旋湛谓旋复澄湛之性也从人利弗至目乾连是于六识悟入圆通)。</p><p>　　【十八火性】火性即火大也谓乌刍瑟摩久远劫前性多贪欲有佛出世名曰空王说多[淫-壬+(工/山)]人成猛火聚教其遍观百骸四支诸泠暖气由是谛观神光内凝化多[淫-壬+(工/山)]心成<a href=\"/remen/zhihui.html\" class=\"keylink\" target=\"_blank\">智慧</a>火因此火光三昧力故得入圆通故云我以谛观身心暖触无碍<a href=\"/remen/liutong.html\" class=\"keylink\" target=\"_blank\">流通</a>诸漏既消生火宝焰证无上觉斯为第一(梵语乌刍瑟摩华言火头)。</p><p>　　【十九地性】地性即地大也谓持地菩萨于往昔时普光如来出现于世曾为比丘平填道路造作桥梁行诸苦行后世复值毗舍浮佛出现国王延佛设斋尔时平地待佛毗舍如来摩顶告言当平心地则世界地一切皆平因是即得心开见身微尘及与世界一切微尘等无差别即得悟入圆通故云我以谛观身界二尘等无差别本如来藏虚妄发尘尘销智圆成无上道斯为第一(梵语毗舍浮华言遍一切自在如来藏者即一切众生本具真如之理藏也)。</p><p>　　【二十水性】水性即水大也谓月光童子往昔劫中于水天佛所修习水观观于身中涕涶津液大小便利与世界外诸香水海水性一同是时初成此观但见其水未得无身经无量佛方得无身与诸香水海性合真空无二无别悟入圆通故云我以水性一味流通得无生忍<a href=\"/remen/yuanman.html\" class=\"keylink\" target=\"_blank\">圆满</a>菩提斯为第一(无生忍者谓一切诸法本来不生于此法中能忍可印证也梵语菩提华言道)。</p><p>　　【二十一风性】风性即风大也谓琉璃光法王子往昔劫中于无量声佛所蒙佛开示妙明心体及说世界众生皆是妄缘风力所转即于尔时观此世界及与身心各有所动遂即觉了此群动性来无所从去无所至身心发光洞彻无碍而入圆通故云我以观察风力无依悟<a href=\"/remen/putixin.html\" class=\"keylink\" target=\"_blank\">菩提心</a>入三摩地斯为第一(梵语三摩地华言等持)。</p><p>　　【二十二空性】空性即空大也谓虚空藏菩萨于定光佛所得无边身尔时手执四大宝珠照明十方微尘佛刹化成虚空身同(虚空)不相妨碍能善入微尘国土广行佛事由是谛观四大无依虚空佛国同一虚妄于同发明得入圆通故云我以观察虚空无边入三摩地斯为第一。</p><p>　　【二十三识性】识性即识大也谓<a href=\"/remen/mile.html\" class=\"keylink\" target=\"_blank\">弥勒</a>菩萨往昔劫中于日月灯明佛所而得出家修习唯<a href=\"/remen/xinshi.html%09\" class=\"keylink\" target=\"_blank\">心识</a>定至然灯佛出世方乃得成无上妙圆<a href=\"/remen/shixin.html\" class=\"keylink\" target=\"_blank\">识心</a>三昧了一切如来国土净秽有无皆是我心变化所现而悟入圆通故云我以谛观十方<a href=\"/remen/weishi.html\" class=\"keylink\" target=\"_blank\">唯识</a>识心圆明得无生忍斯为第一(梵语弥勒华言慈氏)。</p><p>　　【二十四净念】净念即根大也谓大势至菩萨等往昔劫中于超日月光佛所修念佛三昧收摄六根定心念佛由是不假方便自得心开悟入圆通故云我无选择都摄六根净念相继得三摩地斯为第一(从乌刍瑟摩至势至是于七大悟入圆通)。</p><p>　　【二十五耳根】耳根者谓<a href=\"/remen/gsyps.html\" class=\"keylink\" target=\"_blank\">观世音菩萨</a>往昔劫中于观世音佛所发菩提心彼佛教其从<a href=\"/remen/wensixiu.html\" class=\"keylink\" target=\"_blank\">闻思修</a>入三摩提于是菩萨即于闻中入流亡所所入既寂动静二相了然不生一念顿空闻性而入圆通矣经中所谓生灭既灭寂灭现前者即圆通之体也上合诸佛妙心下同众生悲仰而现乎三十二应施以十四<a href=\"/remen/wuwei.html\" class=\"keylink\" target=\"_blank\">无畏</a>等者乃圆通之用也故云我从耳门圆照三昧缘心自在成就菩提斯为第一(闻思修即三慧也梵语三摩提即三摩地也入流亡所者不随声尘顿入法流而亡其所入也三十二应者佛应独觉应缘觉应声闻应梵王应帝释应自在天应大自在天应天大将军应天王应四天王太子应人王应长者应<a href=\"/wenda/jushi/\" class=\"keylink\" target=\"_blank\">居士</a>应宰官应<a href=\"/remen/poluomen.html\" class=\"keylink\" target=\"_blank\">婆罗门</a>应比丘应<a href=\"/remen/biqiuni.html\" class=\"keylink\" target=\"_blank\">比丘尼</a>应优婆塞应优婆夷应女主应童男应童女应诸天应龙应药叉应乾闼婆应阿修罗应紧那罗应摩呼罗伽应人应非人应也十四无畏者一不自观音以观观者二知见施复<a href=\"/remen/sanguan.html\" class=\"keylink\" target=\"_blank\">三观</a>听旋复四断灭<a href=\"/remen/wangxiang.html\" class=\"keylink\" target=\"_blank\">妄想</a>心无杀害五熏闻成闻六根消复同于声听六闻熏精明明遍法界七音性圆消观听返入八灭音圆闻遍生慈力九熏闻离尘色不能劫十纯音无尘根境圆融十一消尘旋明十二融形复闻十三六根圆通明照无二十四我一名与六十二恒河沙名等无有异也)。</p><p>　　二十五护戒神(出法苑珠林)</p><p>　　护戒神者谓<a href=\"/remen/wujie.html\" class=\"keylink\" target=\"_blank\">五戒</a>之中各有五神为作卫护也灌顶经云若持五戒者有二十五善神卫护其身在人左右守于宫宅门户之上使万事吉祥也。</p><p>　　【一护不杀戒五神】一茶刍毗愈陀尼护持戒人身辟除邪鬼二输多利输陀尼护持戒人六情悉令完具三毗楼遮那世波护持戒人腹内使五藏平调四阿陀龙摩坻护持戒人血脉悉令通畅五婆罗桓尼和婆护持戒人爪指无所毁伤(六情即眼耳鼻舌身意六根也五藏者心肝脾肺肾也)。</p><p>　　【二护不盗戒五神】一坻摩阿毗婆?护持戒人出入往来使得安宁二阿修输婆罗陀护持戒人所啖饮食悉使甘香三婆罗摩亶雄雌护持戒人睡梦平安觉窹欢悦四婆罗门地鞞哆护持戒人不为蛊毒所中五邪摩呼哆耶舍护持戒人不为雾露之毒所害。</p><p>　　【三护不邪淫戒五神】一佛?仙陀楼哆护持戒人口舌斗诤不行二鞞阇耶薮多婆护持戒人不为瘟疟鬼所持三涅坭醯?多耶护持戒人不为县官所得四阿逻多赖都耶护持戒人舍宅四方驱逐凶殃五波罗那佛昙护持戒人平定舍宅。</p><p>　　【四护不<a href=\"/remen/wangyu.html\" class=\"keylink\" target=\"_blank\">妄语</a>戒五神】一阿提梵者珊耶护持戒人不为塳墓鬼所娆二因台罗因台罗护持戒人门户辟除邪恶三阿伽风施婆多护持戒人不为外气鬼神所害四佛昙弥摩多哆护持戒人不为灾火所延五多赖叉三密陀护持戒人不为偷盗所侵。</p><p>　　【五护不饮酒戒五神】一阿摩罗斯兜嘻护持戒人若入山林不为虚狼所害二那罗门阇兜帝护持戒人不为伤亡所娆三鞞尼乹那波护持戒人除恶鸟鸣狐鸣四茶鞞斗毗舍罗护持戒人除犬鼠变怪五伽摩毗那阇尼佉护持戒人不为凶注所牵(凶注者谓阴司注写凶恶之事也)。</p><p>　　二十五有(出天台四教仪)</p><p>　　二十五有不出<a href=\"/remen/liudao.html\" class=\"keylink\" target=\"_blank\">六道</a>有生有死<a href=\"/remen/yinguo.html\" class=\"keylink\" target=\"_blank\">因果</a>不亡之谓也然梵王天无想天及五那含天总在四禅天中而别出其名者以外道计梵王天为生万物之主计无想天以<a href=\"/remen/wuxin.html\" class=\"keylink\" target=\"_blank\">无心</a>为<a href=\"/remen/niepan.html\" class=\"keylink\" target=\"_blank\">涅盘</a>计五那含天为真<a href=\"/remen/jietuo.html\" class=\"keylink\" target=\"_blank\">解脱</a>所以经教特立此三天为三有以对破外道之计也(六道者即天道人道修罗道饿鬼道<a href=\"/remen/chushengdao.html\" class=\"keylink\" target=\"_blank\">畜生道</a><a href=\"/remen/diyu.html\" class=\"keylink\" target=\"_blank\">地狱</a>道也)。</p><p>　　【一四洲为四有】谓东弗于逮西瞿耶尼南阎浮提北郁单越也(梵语弗于逮华言胜梵语瞿耶尼华言牛货梵语阎浮提华言胜金洲梵语郁单越华言胜处)。</p><p>　　【二四恶趣为四有】谓六道中修罗饿鬼畜生地狱四者皆由愚痴贪欲造诸恶业故感斯趣也。</p><p>　　【三六欲天为六有】谓欲界六天也一四天王天二忉利天三夜摩天四兜率天五化乐天六他化自在天(梵语忉利华言三十三梵语夜摩亦云须??摩华言善时分梵语兜率华言知足)。</p><p>　　【四梵天为一有】谓初禅中大梵王天乃三千世界之主也(三千者小千中千大千也)。</p><p>　　【五无想天为一有】谓四禅中之无想天此天以无心想为果故也。</p><p>　　【六五那含天为一有】那含梵语具云阿那含华言不还谓四禅中无烦天无热天善见天善现天色究竟天亦名五净居天此之五天名位虽别皆第三果<a href=\"/remen/shengren.html\" class=\"keylink\" target=\"_blank\">圣人</a>所居故通为一有也(第三果即声闻阿那含果也)。</p><p>　　【七四禅天为四有】谓<a href=\"/remen/sejie.html\" class=\"keylink\" target=\"_blank\">色界</a>初禅天二禅天三禅天四禅天也。</p><p>　　【八四空处天为四有】谓<a href=\"/remen/wusejie.html\" class=\"keylink\" target=\"_blank\">无色界</a>空处天识处天无所有处天非想非非想处天也。</p><p>　　二十五三昧破二十五有(出法华玄义)</p><p>　　梵语三昧华言正定二十五三昧破前二十五有者约理对治随义以立名也盖欲色无色<a href=\"/remen/sanjie.html\" class=\"keylink\" target=\"_blank\">三界</a>虽苦乐不同然实有生死执着故以此无垢等三昧之法一一破之令诸众生出于诸有也。</p><p>　　【一无垢三昧破地狱有】谓菩萨由净诸业惑证于无垢三昧愍彼众生受于地狱之苦故以此三昧令其<a href=\"/remen/xiuxing.html\" class=\"keylink\" target=\"_blank\">修行</a>出离重垢所报之处也(重垢即恶业报处即地狱也)。</p><p>　　【二不退三昧破畜生有】谓菩萨修于持戒禅定破诸恶业自获不退证于不退三昧愍彼众生受畜生苦故以此三昧令其远舍诸恶永不退失善道也。</p><p>　　【三心乐三昧破饿鬼有】谓菩萨修<a href=\"/remen/jiedinghui.html\" class=\"keylink\" target=\"_blank\">戒定慧</a>破诸恶业证于心乐三昧愍彼众生受饿鬼苦故以此三昧令其远离诸恶而生喜乐也。</p><p>　　【四欢喜三昧破阿修罗有】梵语阿修罗华言无端正谓菩萨修戒定慧破于恶业等怖证于欢喜三昧愍彼众生受阿修罗苦故以此三昧令其离诸猜疑怖畏也。</p><p>　　【五日光三昧破弗婆提有】梵语弗婆提华言胜即东洲也谓菩萨修戒定慧获一切智光破诸恶业无明等闇证于日光三昧愍彼东洲众生受诸生死故以此三昧令其破诸恶业等闇而得出离也。</p><p>　　【六月光三昧破瞿耶尼有】梵语瞿耶尼华言牛货即西洲也谓菩萨修戒定慧获一切智光破诸恶业无明等闇证于月光三昧愍彼西洲众生受诸生死故以此三昧令其破诸恶业等闇也。</p><p>　　【七热焰三昧破郁单越有】梵语郁单越华言胜处即北洲也谓菩萨修戒定慧破诸<a href=\"/remen/wozhi.html\" class=\"keylink\" target=\"_blank\">我执</a>证于热焰三昧愍彼北洲众生计着于我冰执难化故以此三昧令其远离妄我计执不生而得出离也。</p><p>　　【八如幻三昧破阎浮提有】梵语阎浮提华言胜金洲即南洲也谓菩萨修戒定慧破诸虚幻惑业证于如幻三昧愍此南洲众生<a href=\"/remen/guobao.html\" class=\"keylink\" target=\"_blank\">果报</a>杂杂<a href=\"/remen/shouming.html\" class=\"keylink\" target=\"_blank\">寿命</a>不定犹如幻化故以此三昧令其破于诸幻而得出离也。</p><p>　　【九不动三昧破四天王有】四天王者东方持国天王南方增长天王西方广目天王北方多闻天王也谓菩萨修戒定慧破诸烦恼散乱证于不动三昧以此天游行世间则有果报惑业等动故以此三昧令其悉破诸动惑业亦得证此也。</p><p>　　【十难伏三昧破三十三天有】三十三天即忉利天也谓菩萨修戒定慧破一切惑业证于难伏三昧以此天是地居之顶果报惑业难以折伏故以此三昧令其破诸难伏亦得证此也(梵语忉利华言三十三)。</p><p>　　【十一悦意三昧破焰摩天有】焰摩梵语具云须焰摩华言善时分谓菩萨修戒定慧破诸烦恼证于悦意三昧以此天处空为悦而未有上界不动等悦故以此三昧令其舍离空处之悦而证不动等悦也。</p><p>　　【十二青色三昧破兜率陀天有】梵语兜率陀华言知足谓菩萨修戒定慧破诸烦恼证于青色三昧以此天果报宫殿服玩一切皆青故以此三昧令其舍离一切烦恼亦得证此也。</p><p>　　【十三黄色三昧破化乐天有】谓菩萨修戒定慧破诸烦恼证于黄色三昧以此天果报宫殿服玩一切皆黄故以此三昧令其舍离一切烦恼亦得证此也。</p><p>　　【十四赤色三昧破他化自在天有】谓菩萨修戒定慧破诸烦恼证于赤色三昧以此天果报宫殿服玩一切皆赤故以此三昧令其舍离一切烦恼亦得证此也。</p><p>　　【十五白色三昧破初禅有】初禅即色界天也谓菩萨修戒定慧证于白色三昧以此天果报一切皆白故以此三昧令其舍离一切烦恼亦得证此也。</p><p>　　【十六种种三昧破梵王有】梵王亦色界初禅天也谓菩萨修戒定慧证于种种三昧以此天主领<a href=\"/remen/daqianshijie.html\" class=\"keylink\" target=\"_blank\">大千世界</a>种类既多果报不等故以此三昧令其舍离种种果报亦得证此也。</p><p>　　【十七双三昧破二禅有】二禅亦色界天也谓菩萨修戒定慧证双三昧以此天独有内净支喜支二种定相即果报双而未见双空双假双中之理故以此三昧令其舍离净喜而证双空等也(双空者谓见思二惑俱空也双假者谓见假思假即见思惑以此惑体虚假不实故也双中者谓破见思惑同入中道也)。</p><p>　　【十八雷音三昧破三禅有】三禅亦色界天也谓菩萨修戒定慧证于雷音三昧以此天禅乐最深如冰鱼蛰虫着于果报之乐故以此三昧而惊骇之令其舍离诸乐亦证于此也。</p><p>　　【十九注雨三昧破四禅有】四禅亦色界天也谓菩萨修戒定慧证于注雨三昧以此天如大地具诸种子若不得雨善芽不生故以此三昧之雨令其发生三谛之种亦得证此也(三谛者<a href=\"/remen/zhendi.html\" class=\"keylink\" target=\"_blank\">真谛</a>俗谛中谛也)。</p><p>　　【二十如虚空三昧破无想天有】无想亦色界天也谓菩萨修戒定慧证于如虚空三昧以此天一期心想不行妄计果报非空而为涅盘故以此三昧破彼非空令其起修空净之行亦得证此也(梵语涅盘华言灭度一期者从生至死也)。</p><p>　　【二十一照镜三昧破阿那含天有】梵语阿那含华言不还即第三果生于色界之天也谓菩萨修戒定慧证于照镜三昧以此天虽得无漏净色但是果报之净未获究尽色空故以此三昧令其破彼报净之色究竟真空之理亦得证此也。</p><p>　　【二十二无碍三昧破空处有】空处即无色界天也谓菩萨修戒定慧证于无碍三昧以此天得出色笼果报无碍未是空假中无碍故以此三昧令其舍离果报亦得证此也(色笼者谓色界色质笼罩也空假中即三观也离性离相之谓空无法不备之谓假非空非假之谓中也)。</p><p>　　【二十三常三昧破识处有】识处亦无色界天也谓菩萨修戒定慧证常三昧以此天以识相续不断为常此乃定报即非无为等常故以此三昧令其舍离定报之常亦得证此也。</p><p>　　【二十四乐三昧破不用处有】不用处又名无所有处亦无界天也谓菩萨修戒定慧证乐三昧以此天厌识处无边入无所有处以此处如痴痴故是苦故以此三昧令其舍离于痴亦得证此也。</p><p>　　【二十五我三昧破非想非非想处有】非想非非想处亦无色界天也谓菩萨修戒定慧证我三昧以此天居无色界顶谓是涅盘果报犹有细烦恼等惑而不自在故以此三昧令其舍离烦恼亦得证此也。</p><p>　　二十五种外道??谛(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　二十五种??谛者乃是迦毗罗外道之所计也盖此外道亦修禅定有神通力知八万劫中事八万劫前冥然不知谓之冥谛从冥初<a href=\"/remen/zixing.html\" class=\"keylink\" target=\"_blank\">自性</a>生智大乃至神我开成二十五谛合为九位也(梵语迦毗罗华言黄色劫梵语具云劫波华言分别时节)。</p><p>　　【一冥初自性】谓此外道以八万劫前之事冥然不知之处昧为自性故云??初自性。</p><p>　　【二智大】智大亦名觉大即增长之义谓冥初之际觉知增长故云从冥初生智大。</p><p>　　【三我心】我心亦名我慢即我执也谓由觉知生我慢心故云从智大生我心。</p><p>　　【四五唯】唯即微也五唯亦名五微即色声香味触也以色等五种由我执之心方现故云从我心生五唯。</p><p>　　【五五大】五大即地水火风空也此五种性遍一切处故名为大由极微而生故云从五唯生五大。</p><p>　　【六五知根】五根即眼耳鼻舌身谓之知者以此五种皆有知觉故也因五大而成故云从五大生五知根。</p><p>　　【七五作业根】五根即口与手足小便大便谓之作业者以此五种能作业用故也亦因五大而成故云从五大生五作业根。</p><p>　　【八心平等根】心乃肉团心即意根也谓之平等者以此根能遍一切根境而生分别也此亦五大所成故云从五大生平等根并前五知五作业共为十一根也。</p><p>　　【九神我】神我即第<a href=\"/remen/bashi.html\" class=\"keylink\" target=\"_blank\">八识</a>也外道执神我能生诸法常住不坏计为涅盘是二一一谛之主也(第八识即藏识也梵语涅盘华言灭度)。</p><p>　　二十八天(出天台四教仪)</p><p>　　【一欲界六天】一四天王天东方持国天王南方增长天王西方广目天王北方多闻天王二忉利天梵语忉利华言三十三往世三十三人同修胜业同生此天三须夜摩天梵语须夜摩华言善时分谓此天时时唱快乐故又云受五欲境知时分故四兜率陀天梵语兜率陀华言知足谓此天于五欲境知止足故五化乐天谓此天自化五尘而娱乐故六他化自在天谓此天假他所化乐事以成己乐即欲界天主(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也五尘者色尘声尘香尘味尘触尘也)。</p><p>　　【二色界十八天】初禅三天一梵众天梵净也以无染欲故众犹民也谓此天是初禅天主之民众也二梵辅天辅佐也谓此天是初禅天主之辅佐臣僚也三大梵天谓此天是初禅天之主也名尸弃劫初先生劫尽后灭主领三千大千世界也(梵语尸弃华言火三千者大千中千小千也言三千大千者总别双举也)二禅三天一少光天谓此天光明少故二无量光天谓此天光明增胜无限量故三光音天谓此天以光明为语音故三禅三天一少净天谓此天意识乐受清净故二无量净天谓此天净胜于前不可量故三遍净天谓此天乐受最胜净周遍故四禅九天一无云天以前诸天空居依云而住此天在云之上居无云之首故号无云二福生天谓此天修胜福力而生其中从因得名故三广果天谓此天果报广大无能胜故四无想天谓此天一期果报心想不行故(一期者谓从生至死也)五无烦天谓此天离欲界苦及色界乐苦乐两灭无烦恼故六无热天谓此天研究心境无依无处清凉自在无热恼故七善见天谓此天妙见十方世界圆澄无尘垢故八善现天谓此天空无障碍精见现前故九色究竟天谓此天于诸尘几微之处研穷究竟故。</p><p>　　【三无色界四天】一空处天谓此天厌于色身系缚不得自在心缘虚空与无色相应住空处定故二识处天谓此天厌虚空无边于是即舍虚空转心缘识以识为处故三无所有处天谓此天厌于识处无边于是舍识入无所有处亦名不用处谓不用前空处识处故四非想非非想处天谓此天居无色界之极顶非无所有处之无想非识处之有想故。</p><p>　　二十八宿(出法苑珠林)</p><p>　　大集经云佛告<a href=\"/remen/suoposhijie.html\" class=\"keylink\" target=\"_blank\">娑婆世界</a>主大梵天王等言过去天仙云何布置诸宿曜辰摄护国土养育众生大梵天王等白佛言过去天仙分布安置诸宿曜辰于四方中各有所主如云角宿主于众鸟亢宿主于出家求圣道等尔时佛告梵王等言我亦使诸曜星辰摄护国土养育众生汝等宣告令彼得知如我所分国土众生各各随分摄护养育故说二十八宿所属不同各有威灵护卫也(梵语娑婆华言能忍)。</p><p>　　【一东方七宿】角宿主于众鸟亢宿主出家求圣道者氐宿主水主众生房宿主行车求利心宿主于女人尾宿主洲渚众箕宿主于陶师。</p><p>　　【二南方七宿】井宿主于金师鬼宿主一切国王大臣柳宿主雪山龙星宿主巨富者张宿主于盗贼翼宿主于贵人轸宿主须罗吒国。</p><p>　　【三西方七宿】奎宿主行船人娄宿主于啇人胃宿主婆楼迦国昴宿主于水牛毕宿主一切众生觜宿主鞞提诃国参宿主于刹利(刹利梵语具云刹帝利华言田主即王种也)。</p><p>　　【四北方七宿】斗宿主浇部沙国牛宿主于刹利及安多钵竭那国女宿主鸯伽摩伽陀国虚宿主那遮罗国危宿主着华冠室宿主乾陀罗国输卢那国及诸龙蛇蝮行之类壁宿主乾闼婆善乐(梵语乾闼婆华言香阴即帝释乐神也)。</p><p>　　三十一色(出翻译名义)</p><p>　　三十一色者谓青黄赤白光影明暗烟云尘雾空此十三种名为显色以其显现为色故也长短方圆粗细高下正与不正此十种名为形色以其形量为色故也取舍屈伸行住坐卧此八种名为表色以其表彰为色故也。</p><p>　　如来三十二相(出法界次第)</p><p>　　谓如来应化之身具此三十二相以表法身众德圆极人天中尊众圣之王也。</p><p>　　【一足安平相】谓足下安立皆悉平满犹如奁底也(奁力盐切奁底者即盒底也)。</p><p>　　【二千辐轮相】辐即车轮中之辐谓足下毂网轮纹众相圆满有如千辐轮也。</p><p>　　【三手指纤长相】谓手指纤细圆长端直??好指节参差光润可爱胜余人也。</p><p>　　【四手足柔软相】谓手足极妙柔软胜余身分也。</p><p>　　【五手足缦网相】谓手指中间缦网交合文同绮画犹如鹅王之足也。</p><p>　　【六足跟满足相】跟足踵也谓足之踵圆满具足也。</p><p>　　【七足趺高好相】谓足之趺高起如真金之色趺上之毛青琉璃色种种庄饰妙好圆满也(梵语琉璃华言青色宝)。</p><p>　　【八腨如鹿王相】(腨时兖切)腨股肉也腨如鹿王相者谓足腨渐次纤圆如彼鹿王之腨纤好第一也。</p><p>　　【九手过膝相】谓双臂修直不俯不仰平立过膝也。</p><p>　　【十马阴藏相】谓阴相藏密犹如马阴不可见也。</p><p>　　【十一身纵广相】谓身仪端正竖纵横广无不相称也。</p><p>　　【十二毛孔生青色相】谓身诸毛孔一孔一毛生相不乱右旋上向青色柔软也。</p><p>　　【十三身毛上靡相】谓身诸毫毛皆右旋向上而偃伏也。</p><p>　　【十四身金色相】谓身皆金色光明晃曜如紫金聚众相<a href=\"/remen/zhuangyan.html\" class=\"keylink\" target=\"_blank\">庄严</a>微妙第一也。</p><p>　　【十五身光面各一丈相】谓身放光明四面各一丈也。</p><p>　　【十六皮肤细滑相】谓皮肤细腻滑泽不受尘水不停蚊蚋。</p><p>　　【十七七处平满相】谓两足下两手两肩项中七处皆平满端正也。</p><p>　　【十八两腋满相】谓左右两腋平满而不窊也(窊乌??切不满貌)。</p><p>　　【十九身如师子相】谓身体平正威仪严肃如师子王也。</p><p>　　【二十身端直相】谓身形端正平直不伛曲也(伛委羽切不伸也)。</p><p>　　【二十一肩圆满相】谓两肩圆满而丰腴也。</p><p>　　【二十二四十齿相】谓常人但有三十六齿唯佛具足四十齿也。</p><p>　　【二十三齿白齐密相】谓四十齿皆白净齐密根复深固也。</p><p>　　【二十四四牙白净相】谓四牙最白而大莹洁鲜净也。</p><p>　　【二十五颊车如师子相】谓两颊车隆满如师子王也。</p><p>　　【二十六咽中津液得上味相】谓咽喉中常有津液上妙美味如<a href=\"/remen/ganlu.html\" class=\"keylink\" target=\"_blank\">甘露</a>流注也。</p><p>　　【二十七广长舌相】谓舌广而长柔软红薄能覆面而至于发际也。</p><p>　　【二十八<a href=\"/remen/fanyin.html\" class=\"keylink\" target=\"_blank\">梵音</a>深远相】谓音声和雅近远皆到无处不闻也。</p><p>　　【二十九眼色如金精相】谓眼目清净明莹如金色精也。</p><p>　　【三十眼睫如牛王相】睫目旁毛也谓眼睫殊胜如牛王也。</p><p>　　【三十一眉间白毫相】谓两眉之间有白玉毫清净柔软如兜罗绵右旋宛转常放光明也(梵语兜罗绵华言细香)。</p><p>　　【三十二顶肉髻成相】谓顶上有肉高起如髻亦名无见顶相谓一切人天二乘菩萨皆不能见故也(二乘者声闻乘缘觉乘也)。</p><p>　　三十二应(出楞严经)</p><p>　　谓观世音菩萨于往昔无数恒河沙劫有佛名观世音蒙彼如来授以如幻闻熏闻修金刚三昧同佛慈悲?苦与乐身成三十二应入诸国土化一切众生也(劫梵语具云劫波华言分别时节声教熏习故曰闻熏闻而复修故曰闻修金刚有坚利之能以喻三昧之力也梵语三昧华言正定)。</p><p>　　【一<a href=\"/remen/foshen.html\" class=\"keylink\" target=\"_blank\">佛身</a>应】佛梵语具云<a href=\"/remen/fotuo.html\" class=\"keylink\" target=\"_blank\">佛陀</a>华言觉谓若诸菩萨入三摩地进修无漏胜解现圆观世音菩萨即应现佛身而为<a href=\"/remen/shuofa.html\" class=\"keylink\" target=\"_blank\">说法</a>令其解脱也(梵语三摩地华言等持进修无漏胜解现圆谓修无为之法即趣入三摩地得无漏胜解究竟圆成也)。</p><p>　　【二独觉应】出无佛世无师自悟故名独觉谓若诸有学寂静妙明胜妙现圆菩萨即于彼前应现独觉身而为说法令其解脱也(有学者有所学也谓第三阿那含果已前俱属有学胜妙现圆者能妙万物以明自性究竟圆成也)。</p><p>　　【三缘觉应】因观<a href=\"/remen/shieryinyuan.html\" class=\"keylink\" target=\"_blank\">十二因缘</a>觉真谛理故名缘觉谓若诸有学断十二因缘缘断胜性胜妙现圆菩萨即于彼前应现缘觉身而为说法令其解脱也(十二因缘者一无明二行三识四名色五六入六触七受八爱九取十有十一生十二老死也缘断胜性者谓观因缘得断烦恼而证胜妙之性也)。</p><p>　　【四声闻应】闻佛声教故曰声闻谓若诸有学得四谛空<a href=\"/remen/xiudao.html\" class=\"keylink\" target=\"_blank\">修道</a>入灭胜性现圆菩萨即于彼前应现声闻身而为说法令其解脱也(得四谛空者谓观苦集灭道四谛证真空理也修道入灭胜性现圆者谓从三果入灭将登第四无学果位胜妙之性现前圆成也)。</p><p>　　【五梵王应】梵王者即色界初禅天主也谓若诸众生欲心明悟不犯欲尘欲身清净菩萨即于彼前应现梵王身而为说法令其解脱也。</p><p>　　【六帝释应】帝释即忉利天主梵语释提桓因华言能天主言帝释者华梵双举也谓若诸众生欲为天主统领诸天菩萨即于彼前应现帝释身而为说法令其成就也(梵语忉利华言三十三)。</p><p>　　【七自在天应】自在天者即欲界第五天也谓若诸众生欲身自在游行十方菩萨即于彼前应现自在天身而为说法令其成就也。</p><p>　　【八大自在天应】大自在天者即欲界第六天主也谓若诸众生欲身自在飞行虚空菩萨即于彼前应现大自在天身而为说法令其成就也。</p><p>　　【九天大将军应】天大将军即帝释天主之大将军也谓若诸众生爱统鬼神救护国土菩萨即于彼前现大将军身而为说法令其成就也。</p><p>　　【十四天王应】四天王东方持国天王南方增长天王西方广目天王北方多闻天王也谓若诸众生爱统世界保护众生菩萨即于彼前应现四天王身而为说法令其成就也。</p><p>　　【十一四天王太子应】谓若诸众生爱生天宫驱使鬼神菩萨即于彼前应现四天王太子身而说法令其成就也。</p><p>　　【十二人王应】谓若诸众生乐为人王菩萨即于彼前应现人王身而为说法令其成就也。</p><p>　　【十三长者应】谓若诸众生爱主族姓世间推让菩萨即于彼前应现长者身而为说法令其成就也。</p><p>　　【十四居士应】谓若诸众生爱谈名言清净自居菩萨即于彼前应现居士身而为说法令其成就也(名言者名教典雅之言也)。</p><p>　　【十五宰官应】谓若诸众生爱治国土剖断邦邑菩萨即于彼前应现宰官身而为说法令其成就也。</p><p>　　【十六婆罗门应】梵语婆罗门华言净行谓若诸众生爱诸数术摄卫自居菩萨即于彼前应现婆罗门身而为说法令其成就也(数术者咒禁算艺调养方法之类是也摄卫者收摄其心卫护身口也)。</p><p>　　【十七比丘应】梵语比丘华言乞士谓若有男子好学出家持诸戒律菩萨即于彼前应现比丘身而为说法令其成就也。</p><p>　　【十八比丘尼应】梵语尼华言女谓若有女人好学出家持诸禁戒菩萨即于彼前应现比丘尼身而为说法令其成就也。</p><p>　　【十九优婆塞应】梵语优婆塞华言清净士谓若有男子乐持五戒菩萨即于彼前应现优婆塞身而为说法令其成就也(五戒不杀不盗不邪淫不妄语不饮酒也)。</p><p>　　【二十优婆夷应】梵语优婆夷华言清净女谓若有女子五戒自居菩萨即于彼前应现优婆夷身而为说法令其成就也。</p><p>　　【二十一女主应】女主天子之后也谓若有女人内政立身以修家国菩萨即于彼前应现女主身及国夫人命妇大家而为说法令其成就也。</p><p>　　【二十二童男应】谓若有众生不坏男根菩萨即于彼前应现童男身而为说法令其成就也。</p><p>　　【二十三童女应】谓若有处女爱乐处身不求侵暴菩萨即于彼前应现童女身而为说法令其成就也。</p><p>　　【二十四天应】谓若有诸天乐出天伦菩萨即应现天身而为说法令其成就也(伦类也)。</p><p>　　【二十五龙应】谓若有诸龙乐出龙伦菩萨即应现龙身而为说法令其成就也。</p><p>　　【二十六药义应】梵语药义亦云夜义华言勇健谓若有药义乐度本伦菩萨即于彼前应现药义身而为说法令其成就也。</p><p>　　【二十七乹闼婆应】梵语乹闼婆华言香阴即帝释乐神也谓若乹闼婆乐脱其伦菩萨即于彼前应现乹闼婆身而为说法令其成就也。</p><p>　　【二十八阿修罗应】梵语阿修罗华言无端正以形貌丑陋故也谓若阿修罗乐脱其伦菩萨即于彼前应现阿修罗身而为说法令其成就也。</p><p>　　【二十九紧那罗应】梵语紧那罗华言疑神又云人非人以头上有角似人而非人也谓若紧那罗乐脱其伦菩萨即于彼前应现紧那罗身而为说法令其成就也。</p><p>　　【三十摩呼罗伽应】梵语摩呼罗伽华言大蝮行即大蟒蛇也谓若摩呼罗伽乐脱其伦菩萨即于彼前应现摩呼罗伽身而为说法令其成就也。</p><p>　　【三十一人应】谓若诸众生乐人修人菩萨即于彼前应现人身而为说法令其成就也(乐人修人者谓爱乐人身而修人之行也)。</p><p>　　【三十二非人应】非人即鬼畜之类也谓若诸非人有形无形有想无想乐度其伦菩萨即于彼前皆现其身而为说法令其成就也。</p><p>　　三十四心断结(出天台四教仪集注)</p><p>　　谓三藏教菩萨扶惑润生历劫具修<a href=\"/remen/liudu.html\" class=\"keylink\" target=\"_blank\">六度</a>梵行<a href=\"/remen/154932.html\" class=\"keylink\" target=\"_blank\">饶益</a>有情最后至于菩提树下一念相应慧发真无漏之时以八忍八智十六心九无碍九解脱十八心顿断见思习气而成正觉故云三十四心断结也(三藏教者即经律论三藏也扶惑润生者谓此教菩萨虽已离见思之惑为欲化度众生故伏惑不断而示同三思生死也六度者一<a href=\"/remen/bushi.html\" class=\"keylink\" target=\"_blank\">布施</a>二持戒三忍辱四<a href=\"/remen/jingjin.html\" class=\"keylink\" target=\"_blank\">精进</a>五禅定六智慧也梵语菩提华言道菩提树者以佛于树下成道故也见思者谓意根对法尘起诸分别曰见眼等五根对色等五尘起诸贪爱曰忍习气者谓见思惑之余习气分也)。</p><p>　　【一八忍】忍即忍可印证之义一苦法忍谓观欲界苦谛之法而能忍可也二苦类忍谓以色界无色界苦谛之法比类欲界苦谛观之而能忍可也三集法忍谓观欲界集谛烦恼之法而能忍可也四集类忍谓以色界无色界集谛烦恼之法比类欲界集谛观之而能忍可也五灭法忍谓观欲界灭谛之法而能忍可也六灭类忍谓以色界无色界灭谛之法比类欲界灭谛观之而能忍可也七道法忍谓观欲界道谛之法而能忍可也八道类忍谓以色界无色界道谛之法比类欲界道谛观之而能忍可也。</p><p>　　【二八智】智即明了之义一苦法智谓因观欲界苦谛而断见惑之智明发也二苦类智谓以色界无色界苦谛比类欲界苦谛观之而断上二界见惑之智明发也三集法智谓因观欲界集谛而断见惑之智明发也四集类智谓以色界无色界集谛比类欲界集谛观之而断上二界见惑之智明发也五灭法智谓因观欲界灭谛而断见惑之智明发也六灭类智谓以色界无色界灭谛比类欲界灭谛观之而断上二界见惑之智明发也七道法智谓因观欲界道谛而其断惑之智明发也八道类智谓以色界无色界道谛比类欲界道谛观之而断上二界见惑之智明发也。</p><p>　　【三九无碍道】无碍者谓念念修观断惑不为惑所碍也盖欲界为一地色界初禅二禅三禅四禅为四地无色界空处识处无所有处非想非非想处为四地则三界共为九地每地各有九品思惑于一一地修此无碍道以断之也(思惑言九品者谓因此惑难断遂分上中下之三品于三品中又各分三品共九品也)。</p><p>　　【四九解脱道】解脱即自在之义谓惑业断离无所系缚而得自在盖欲界一地色界四地无色界四地共为九地每地各有九品思惑此惑既断即证解脱道也。</p><p>　　三十六物(出华严经随?演义钞)</p><p>　　【一外相十二】谓发毛??齿眵(尺支切)泪涎唾屎尿垢汗也。</p><p>　　【二身器十二】谓皮肤血肉筋脉骨髓肪(音方)膏脑膜也。</p><p>　　【三内含十二】含即含藏谓肝胆肠胃脾肾心肺生藏熟藏赤痰白痰也。</p></div>"
},{
    "title": "大明三藏法数卷第三十七",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第三十七卷　　　石九</p><p>　　三十七道品(出法界次第)</p><p>　　道即能通之义品犹类也合<a href=\"/remen/sinianchu.html\" class=\"keylink\" target=\"_blank\">四念处</a>等法门为三十七皆是入道浅深之气类故云道品也。</p><p>　　【一四念处】念即想念处即身受心法也一身念处谓观此色身皆是不净也二受念处谓观领受好恶等事悉皆是苦也三心念处谓观此<a href=\"/remen/shixin.html\" class=\"keylink\" target=\"_blank\">识心</a>生灭<a href=\"/remen/wuchang.html\" class=\"keylink\" target=\"_blank\">无常</a>也四法念处谓观诸法从<a href=\"/remen/yinyuan1.html\" class=\"keylink\" target=\"_blank\">因缘</a>生皆无有我也。</p><p>　　【二四正勤】正谓不邪勤谓不怠一已生恶令永断谓一切恶法若已生者当精勤一心决剔令其永断除也二未生恶令不生谓一切恶法若未生时当精勤一心遮止令其不复萌生也三未生善令生谓诸善法若未生时当精勤一心勇猛令其发生也四已生善令增长谓诸善法若已生者当精勤一心修习令其增长也。</p><p>　　【三四如意足】谓所修之法如愿满足也一欲如意足谓希慕所修之法如愿满足也二<a href=\"/remen/jingjin.html\" class=\"keylink\" target=\"_blank\">精进</a>如意足谓于所修之法专注一心无有间杂如愿满足也三念如意足谓于所修之法记忆不忘如愿满足也四思惟如意足谓心思所修之法不令忘失如愿满足也。</p><p>　　【四五根】根即能生之义谓此五根能生一切善法也一信根谓信于正道也二精进根谓修<a href=\"/remen/zhengfa.html\" class=\"keylink\" target=\"_blank\">正法</a>无间无杂也三念根谓于正法记忆不忘也四定根谓摄心不散也五慧根谓于诸法观照明了也。</p><p>　　【五五力】力即力用谓能破恶成善也一信力谓信根增长能破诸疑惑也二精进力谓精进根增长能破身心<a href=\"/remen/xiedai.html\" class=\"keylink\" target=\"_blank\">懈怠</a>成办出世之事也三念力谓念根增长能破诸邪念成就出世<a href=\"/remen/zhengnian.html\" class=\"keylink\" target=\"_blank\">正念</a><a href=\"/remen/gongde.html\" class=\"keylink\" target=\"_blank\">功德</a>也四念力谓定根增长能破诸乱想发诸<a href=\"/remen/chanding.html\" class=\"keylink\" target=\"_blank\">禅定</a>也五慧力谓慧根增长能遮止<a href=\"/remen/sanjie.html\" class=\"keylink\" target=\"_blank\">三界</a>见思之惑发真无漏也(三界者欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>也见思惑者分别曰见惑贪爱曰思惑也真无漏者谓阿罗汉断见思惑尽不漏落三界<a href=\"/remen/shengsi.html\" class=\"keylink\" target=\"_blank\">生死</a>异于初果等故名真也)。</p><p>　　【六七觉分】觉即觉了分即支分谓此七法各有支??分齐也一择觉分谓拣择诸法之真伪也二精进觉分谓修诸道法无有间杂也三喜觉分谓契悟真法得<a href=\"/remen/huanxi.html\" class=\"keylink\" target=\"_blank\">欢喜</a>也四除觉分谓断除诸见<a href=\"/remen/fannao.html\" class=\"keylink\" target=\"_blank\">烦恼</a>也五舍觉分谓舍离所见念着之境也六定觉分谓觉了所发之禅定也七念觉分谓思惟所修之道法也。</p><p>　　【七八正道】不邪曰正能通曰道一<a href=\"/remen/zhengjian.html\" class=\"keylink\" target=\"_blank\">正见</a>谓能见真理也二正思惟谓心无邪念也三正语谓言无虚妄也四正业谓白净善业也五正命谓依法乞食活命也六正精进谓修诸道行无间杂也七正念谓专心忆念善法也八正定谓一心住于真空之理也。</p><p>　　四十二字门(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>)</p><p>　　众圣所由名之为门智论云四十二字是一切字之根本因字有语因语有名因名有义从此字门则能入于<a href=\"/remen/wuxiang.html\" class=\"keylink\" target=\"_blank\">无相</a>之智<a href=\"/remen/banruo.html\" class=\"keylink\" target=\"_blank\">般若</a>经云一字皆入四十二字四十二字亦入一字故华严经中善知众艺童子告善财言我恒唱持此之字母入般若波罗蜜门所以众圣皆由此而入于实相之慧也(梵语般若波罗蜜华言<a href=\"/remen/zhihui.html\" class=\"keylink\" target=\"_blank\">智慧</a>到<a href=\"/remen/bian.html\" class=\"keylink\" target=\"_blank\">彼岸</a>谓到<a href=\"/remen/niepan.html\" class=\"keylink\" target=\"_blank\">涅盘</a>彼岸也)。</p><p>　　【一阿字门】阿梵语具云阿提阿耨波陀华言不生谓一切法本来不生也经云唱阿字时入般若波罗蜜门名菩萨威力入无差别境界?云阿者入无生义无生之理统该万法菩萨得此无生之旨则能达诸法空断一切障也。</p><p>　　【二多字门】多大品般若经作罗梵语具云罗阇华言垢谓一切法本来清净离诸染污也经云唱多字时入般若波罗蜜门名无边差别?云是清净无染离尘垢义。</p><p>　　【三波字门】波梵语具云波罗末陀华言第一义谓圣智<a href=\"/remen/zijue.html\" class=\"keylink\" target=\"_blank\">自觉</a>所得非言说<a href=\"/remen/wangxiang.html\" class=\"keylink\" target=\"_blank\">妄想</a>境界故也经云唱波字时入般若波罗蜜门名普照法界?云诸法皆等即普照法界。</p><p>　　【四者字门】者大品般若经作遮梵语具云遮黎夜华言行谓知一切法皆不可得亦知一切诸行皆非行故也经云唱者字时入般若波罗蜜门名普轮断差别?云诸法无有诸行既空遍摧差别(普轮者普即普遍之义轮有摧碾之用言此字门能摧碾一切差别之法也)。</p><p>　　【五那字门】梵语那华言不谓知一切法离名离相不得不失不来不去故也经云唱那字时入般若波罗蜜门名得无依?云诸法无有言说文字性相双亡故无所依。</p><p>　　【六逻字门】逻梵语具云逻求华言轻谓知一切法离轻重相故经云唱逻字时入般若波罗蜜门名离依止无垢?云悟一切法离<a href=\"/remen/shijian.html\" class=\"keylink\" target=\"_blank\">世间</a>惑染故。</p><p>　　【七柁字门】梵语柁又云陀摩华言善谓知一切法善相<a href=\"/remen/shanxin.html\" class=\"keylink\" target=\"_blank\">善心</a>生故经云唱柁(轻呼)字时入般若波罗蜜门名不退转方便?云悟一切法调伏寂静真如平等无分别故。</p><p>　　【八婆字门】(婆蒲我切)婆梵语具云婆陀华言缚谓知一切法无缚无解故经云唱婆字时入般若波罗蜜门名金刚场?云悟一切法离缚解故方入金刚场(金刚场即金刚心等觉菩萨位也)。</p><p>　　【九茶字门】(茶徒解切)茶梵语具云茶阇他华言不热谓知一切法无热恼相故经云唱茶字时入般若波罗蜜门名曰普轮?云悟一切法离热恼秽得清凉故是普摧义谓轮能摧碾一切烦恼也。</p><p>　　【十沙字门】(沙失我切)梵语沙华言六谓知人身六根之相皆<a href=\"/remen/zizai.html\" class=\"keylink\" target=\"_blank\">自在</a>故经云唱沙字时入般若波罗蜜门名为海藏?云悟一切法无挂碍故如海含容万像(六根者眼根耳根鼻根舌根身根意根也皆自在者如眼根任运观色自在无碍五根随用亦复如是也)。</p><p>　　【十一嚩字门】嚩大品般若经作和梵语具云和波陀华言语言谓知一切法离语言相故经云唱嚩字时入般若波罗蜜门名普生安住?云悟一切法言语道断能遍安住。</p><p>　　【十二哆字门】(哆丁可切)哆大品般若经作多梵语具云多他华言如谓入诸法真如之相不动故经云唱哆字时入般若波罗蜜门名<a href=\"/remen/yuanman.html\" class=\"keylink\" target=\"_blank\">圆满</a>光?云悟一切法真如不动圆满显现。</p><p>　　【十三也字门】(也以可切)也梵语具云夜他?华言实谓知色心等一切诸法入实相中不生不灭故经云唱也字时入般若波罗蜜门名差别积聚?云悟如实不生故则诸乘积聚皆不可得。</p><p>　　【十四瑟吒字门】瑟吒大品般若经作吒梵语具云吒婆华言障碍谓知一切法无障碍故经云唱瑟吒字时入般若波罗蜜门名普光明息烦恼故。</p><p>　　【十五迦字门】迦梵语具云迦逻华言作者谓知诸法之中无有作者经云唱迦字时入般若波罗蜜门名无差别云?云作业如云皆无差别。</p><p>　　【十六娑字门】(娑苏我切)娑梵语具云娑娑华言一切谓入一切法时皆不可得故经云唱娑字时入般若波罗蜜门名降霔大雨?云即平等性。</p><p>　　【十七么字门】么梵语具云磨磨迦逻华言我所谓知一切法离我所故肇法师曰我为万物主万物为我所经云唱么字时入般若波罗蜜门名大流湍激众峰齐峙?云即我所执性若众峰齐峙长流湍激。</p><p>　　【十八伽字门】伽梵语具云伽陀华言底谓知一切诸法根底不可得故经云唱伽字时入般若波罗蜜门名普安立?云即一切法行取性。</p><p>　　【十九他字门】(他他可切)他梵语具云多他阿伽陀华言如去谓入诸法处不可得故经云唱他字时入般若波罗蜜门名真如平等藏。</p><p>　　【二十社字门】社大品般若经作阇梵语具云阇提阇罗华言生谓知诸法之生不可得故经云唱社字时入般若波罗蜜门名入世间海清净。</p><p>　　【二十一锁字门】梵语锁大品般若经作簸(无翻)谓知一切法不可得故经云唱锁字时入般若波罗蜜门名念一切佛<a href=\"/remen/zhuangyan.html\" class=\"keylink\" target=\"_blank\">庄严</a>?云即安隐性。</p><p>　　【二十二?字门】?梵语具云?摩华言法性谓知一切法中法性不可得故经云唱?字时入般若波罗蜜门名观察拣择一切法聚。</p><p>　　【二十三奢字门】(奢尸荷切)奢大品般若经作赊梵语具云赊多华言寂灭谓知诸法皆寂灭相不可得故经云唱奢字时入般若波罗蜜门名随顺一切<a href=\"/\" class=\"keylink\" target=\"_blank\">佛教</a>轮光明?云即寂静性。</p><p>　　【二十四佉字门】梵语佉华言<a href=\"/remen/xukong.html\" class=\"keylink\" target=\"_blank\">虚空</a>谓知诸法犹如虚空不可得故经云唱佉字时入般若波罗蜜门名修因地智慧藏?云即如虚空性。</p><p>　　【二十五义字门】义梵语具云义耶华言尽谓入诸法尽性不可得故经云唱义字时入般若波罗蜜门名息诸业海藏?云犹言尽空业海。</p><p>　　【二十六娑多字门】娑多大品般若经作哆梵语具云迦哆度求那华言是事边得何利谓知诸法边得何所利故经云唱娑多字时入般若波罗蜜门名蠲诸惑障开净光明(蠲除也)。</p><p>　　【二十七壤字门】壤大品般若经作若梵语具云若那华言智谓知一切法中无智相故经云唱壤字时入般若波罗蜜门名作世间智慧门。</p><p>　　【二十八曷攞多字门】梵语曷攞多又云阿施大品般若经作施华言义谓知一切法义不可得故经云唱曷攞多字时入般若波罗蜜门名生死境界智慧轮。</p><p>　　【二十九婆字门】(婆蒲饿切)婆梵语具云婆伽华言破谓知一切法不可得破坏相故经云唱婆字时入般若波罗蜜门名一切智宫殿圆满庄严。</p><p>　　【三十车字门】车梵语具云伽车提华言去谓知一切法无所去故经云唱车字时入般若波罗蜜门名<a href=\"/remen/xiuxing.html\" class=\"keylink\" target=\"_blank\">修行</a>方便藏各别圆满。</p><p>　　【三十一娑么字门】(娑苏统切)娑么大品般若经作魔梵语具云阿湿么华言石谓知诸法坚牢如金刚石不可坏故经云唱娑么字时入般若波罗蜜门名随十方现见诸佛。</p><p>　　【三十二诃婆字门】诃婆大品般若经作火梵语具云火夜华言唤来谓虽知一切法无音声相亦可呼召<a href=\"/remen/wuyuan.html\" class=\"keylink\" target=\"_blank\">无缘</a>令其有缘经云唱诃婆字时入般若波罗蜜门名观察一切无缘<a href=\"/remen/zhongsheng.html\" class=\"keylink\" target=\"_blank\">众生</a>方便摄受令出生无碍力。</p><p>　　【三十三縒字门】(縒七可切)縒大品般若经作嗟梵语具云末嗟罗华言悭谓知一切法无悭无施相故经云唱縒字时入般若波罗蜜门名修行趣入一切功德海。</p><p>　　【三十四伽字门】伽梵语具云伽那华言厚谓知诸法不厚不薄故经云唱伽字时入般若波罗蜜门名持一切法云坚固海藏?云即平等性犹言厚薄平等如云普覆。</p><p>　　【三十五吒字门】吒大品般若经作他梵语具云他那华言处谓知诸法无住处故经云唱吒字时入般若波罗蜜门名随愿普见十方诸佛。</p><p>　　【三十六拏字门】(拏你可切)梵语拏华言不谓入诸法不来不去故经云唱拏字时入般若波罗蜜门名观察字轮?云即离诸諠诤无往无来行住坐卧常观字轮。</p><p>　　【三十七娑颇字门】(娑苏纥切)梵语娑颇又云颇罗大品般若经作颇华言果谓知一切法<a href=\"/remen/yinguo.html\" class=\"keylink\" target=\"_blank\">因果</a>性空故经云唱娑颇字时入般若波罗蜜门名化众生究竟处?云即遍满<a href=\"/remen/guobao.html\" class=\"keylink\" target=\"_blank\">果报</a>。</p><p>　　【三十八娑迦字门】梵语娑迦又云歌大大品般若经作歌华言众谓知五众等法不可得故经云唱娑迦字时入般若波罗蜜门名广大藏无碍辩光明轮遍照(五众者即色受想行识谓此五法众共相生而成身也亦名<a href=\"/remen/wuyin.html\" class=\"keylink\" target=\"_blank\">五阴</a>又名<a href=\"/remen/wuyun.html\" class=\"keylink\" target=\"_blank\">五蕴</a>)。</p><p>　　【三十九也娑字门】(也夷可切娑苏可切)梵语也娑大品般若经作醝(无翻)经云唱也娑字时入般若波罗蜜门名宣说一切<a href=\"/remen/fofa.html\" class=\"keylink\" target=\"_blank\">佛法</a>境界。</p><p>　　【四十室者字门】室者大品般若经作遮梵语具云遮罗地华言动谓知一切法不动相故经云唱室者字时入般若波罗蜜门名于一切众生界法雷遍吼。</p><p>　　【四十一侘字门】(侘耻可切)侘大品般若经作咤梵语具云多罗华言岸谓知一切法此岸彼岸不可得故经云唱侘字时入般若波罗蜜门名以<a href=\"/remen/wuwo.html\" class=\"keylink\" target=\"_blank\">无我</a>法开晓众生。</p><p>　　【四十二陀字门】陀大品般若经作茶梵语具云彼茶华言必谓知一切法必不可得故过此茶字后无字可说也经云唱陀字时入般若波罗蜜门名一切法轮差别藏?云即究竟含藏一切法轮。</p><p>　　四十八愿(出大弥陀经)</p><p>　　谓阿弥陀佛最初因中名法藏<a href=\"/remen/biqiu.html\" class=\"keylink\" target=\"_blank\">比丘</a>彼时于世自在王佛前白佛言我发无上<a href=\"/remen/puti.html\" class=\"keylink\" target=\"_blank\">菩提</a>之心愿作佛时身相光明刹土殊胜宁可得否彼佛知其智识高明心愿广大乃以二千一百万佛刹<a href=\"/remen/shane.html\" class=\"keylink\" target=\"_blank\">善恶</a>粗妙之相随其心愿悉令显现法藏即一其心遂得天眼莫不彻见复白佛言我已摄取如上佛刹所以庄严国土清净之<a href=\"/remen/xingyuan.html\" class=\"keylink\" target=\"_blank\">行愿</a>有敷陈惟佛听察遂发此四十八愿也(梵语阿弥陀华言无量寿)。</p><p>　　【第一愿】愿我刹中无<a href=\"/remen/diyu.html\" class=\"keylink\" target=\"_blank\">地狱</a>饿鬼禽畜以至蜎飞蠕动之类不得是愿终不作佛。</p><p>　　【第二愿】愿我刹中无女人无数世界诸<a href=\"/remen/tianren.html\" class=\"keylink\" target=\"_blank\">天人</a>民以至蜎飞蠕动之类来生我国者皆于七宝水池莲华中化生不得是愿终不作佛(七宝者金银琉琉玻璃砗磲码瑙赤真珠也)。</p><p>　　【第三愿】愿我刹土中人欲食时七宝钵中百味饮食化现在前食已器用自然化去不得是愿终不作佛。</p><p>　　【第四愿】愿我刹土中人所欲衣服随念即至不假裁缝捣染浣濯不得是愿终不作佛。</p><p>　　【第五愿】愿我刹土中自地以上至于虚空皆有宅宇宫殿楼阁池流花树悉以无量杂宝百千种香而共合成严饰奇妙殊胜超绝其香普熏十方世界众生闻是香者皆修佛行不得是愿终不作佛。</p><p>　　【第六愿】愿我刹土中人皆心相爱敬无相憎嫉不得是愿终不作佛。</p><p>　　【第七愿】愿我刹土中人尽无淫泆嗔怒愚痴之心不得是愿终不作佛。</p><p>　　【第八愿】愿我刹土中人皆同一善心无惑他念其所欲言皆预相如意不得是愿终不作佛。</p><p>　　【第九愿】愿我刹土中人皆不闻不善之名况有其实不得是愿终不作佛。</p><p>　　【第十愿】愿我刹土中人知身如幻无贪着心不得是愿终不作佛。</p><p>　　【第十一愿】愿我刹土中虽有诸天与世之人异而其形容皆一类金色面目端正净好无复丑异不得是愿终不作佛。</p><p>　　【第十二愿】愿假令十方无数世界诸天人民以至蜎飞蠕动之类皆得为人皆作缘觉声闻皆<a href=\"/remen/zuochan.html\" class=\"keylink\" target=\"_blank\">坐禅</a>一心共欲计数我年寿几千亿万劫无有能知者不得是愿终不作佛(劫梵语具云劫波华言分别时节)。</p><p>　　【第十三愿】愿假令十方各千亿世界有诸天人民以至蜎飞蠕动之类皆得为人皆作声闻缘觉皆坐禅一心共欲计数我刹土中人数有几千亿万无有能知者不得是愿终不作佛。</p><p>　　【第十四愿】愿我刹土中人<a href=\"/remen/shouming.html\" class=\"keylink\" target=\"_blank\">寿命</a>皆无数劫无有能计知其数者不得是愿终不作佛。</p><p>　　【第十五愿】愿我刹土中人所受快乐一如漏尽比丘不得是愿终不作佛(漏尽谓生死之漏尽也)。</p><p>　　【第十六愿】愿我刹土中人住正信位离颠倒想诸根寂静尽般泥洹不得是愿终不作佛(梵语般泥洹即般涅盘华言灭度)。</p><p>　　【第十七愿】愿我说经行道十倍诸佛不得是愿终不作佛。</p><p>　　【第十八愿】愿我刹土中人尽通<a href=\"/remen/suming.html\" class=\"keylink\" target=\"_blank\">宿命</a>知百千亿那由他劫事不得是愿终不作佛(梵语那由他华言万亿)。</p><p>　　【第十九愿】愿我刹土中人??得天眼见百千亿那由他世界不得是愿终不作佛。</p><p>　　【第二十愿】愿我刹土中人??得天耳闻百千亿那由他诸佛<a href=\"/remen/shuofa.html\" class=\"keylink\" target=\"_blank\">说法</a>悉能<a href=\"/remen/shouchi.html\" class=\"keylink\" target=\"_blank\">受持</a>不得是愿终不作佛。</p><p>　　【第二十一愿】愿我刹土中人得他心智知百千亿那由他世界众生心念不得是愿终不作佛。</p><p>　　【第二十二愿】愿我刹土中人尽得神足于一念顷能超过百千亿那由他世界不得是愿终不作佛。</p><p>　　【第二十三愿】愿我名号闻于十方无数世界诸佛各于大众称我功德及国土之胜诸天人民以至蜎飞蠕动之类闻我名号慈心喜悦者皆令来生我国不得是愿终不作佛。</p><p>　　【第二十四愿】愿我顶中光明妙胜如日月之明百千亿万倍不得是愿终不作佛。</p><p>　　【第二十五愿】愿我光明照诸无数天下幽冥之处皆当大明诸天人民以至蜎飞蠕动之类见我光明莫不慈心作善皆令来生我国不得是愿终不作佛。</p><p>　　【第二十六愿】愿十方无数世界诸天人民以至蜎飞蠕动之类蒙我光明触其身者身心慈和过诸天人不得是愿终不作佛。</p><p>　　【第二十七愿】愿十方无数世界诸天人民有发<a href=\"/remen/putixin.html\" class=\"keylink\" target=\"_blank\">菩提心</a>奉持斋戒行<a href=\"/remen/liuboluomi.html\" class=\"keylink\" target=\"_blank\">六波罗蜜</a>修诸功德至心发愿欲生我国临寿终时我与大众现其人前引至来生作不退转地菩萨不得是愿终不作佛(梵语波罗蜜华言到彼岸六波罗蜜即<a href=\"/remen/bushi.html\" class=\"keylink\" target=\"_blank\">布施</a>持戒忍辱精进禅定智慧不退转地者谓行与位皆不退也)。</p><p>　　【第二十八愿】愿十方无数世界诸天人民闻我名号<a href=\"/remen/shaoxiang.html\" class=\"keylink\" target=\"_blank\">烧香</a>散花然灯悬缯饮食<a href=\"/remen/shamen.html\" class=\"keylink\" target=\"_blank\">沙门</a>起立塔寺斋戒清净益作诸善一心系念于我虽止一昼夜亦必得生我国不得是愿终不作佛。</p><p>　　【第二十九愿】愿十方无数世界诸天人民至心信乐欲生我国十声念我名号必遂来生惟除五逆诽谤正法不得是愿终不作佛(五逆者杀父杀母杀阿罗汉出<a href=\"/remen/foshen.html\" class=\"keylink\" target=\"_blank\">佛身</a>血破和合僧也)。</p><p>　　【第三十愿】愿十方无数世界诸天人民以至蜎飞蠕动之类前世作恶闻我名号即<a href=\"/remen/chanhui.html\" class=\"keylink\" target=\"_blank\">忏悔</a>为善奉持经戒愿生我国寿终不经恶道径遂来生一切所欲无不如意不得是愿终不作佛。</p><p>　　【第三十一愿】愿十方无数世界诸天人民闻我名号五体投地稽首作礼喜悦信乐修菩萨行诸天世人莫不致敬不得是愿终不作佛(五体者头及两手两足也)。</p><p>　　【第三十二愿】愿十方无数世界有女人闻我名号喜悦信乐发菩提心厌恶女身寿终之后不复为女不得是愿终不作佛。</p><p>　　【第三十三愿】愿凡生我国者一生遂补佛处惟除本愿欲往他方设化众生修菩萨行<a href=\"/remen/gongyang.html\" class=\"keylink\" target=\"_blank\">供养</a>诸佛者即自在<a href=\"/remen/wangsheng.html\" class=\"keylink\" target=\"_blank\">往生</a>我以威神之力令彼<a href=\"/remen/jiaohua.html\" class=\"keylink\" target=\"_blank\">教化</a>一切众生皆发<a href=\"/remen/xinxing1.html\" class=\"keylink\" target=\"_blank\">信心</a>修一切善行不得是愿终不作佛。</p><p>　　【第三十四愿】愿我刹土之人欲生他方者如其所愿不复坠于恶道不得是愿终不作佛。</p><p>　　【第三十五愿】愿我刹土中菩萨以香华幡盖真珠璎珞种种供具欲往无量世界供养诸佛者一食之顷即可遍至不得是愿终不作佛。</p><p>　　【第三十六愿】愿我刹土中菩萨欲以万种之物供养十方无数诸佛即在其前供养既遍是日未午即还我刹不得是愿终不作佛。</p><p>　　【第三十七愿】愿我刹土中菩萨受持经法讽诵宣说必得辩才智慧不得是愿终不作佛。</p><p>　　【第三十八愿】愿我刹土中菩萨能演说一切法其智慧辩才不可限量不得是愿终不作佛。</p><p>　　【第三十九愿】愿我刹土中菩萨得金刚那罗延力其身皆紫磨金色具诸相好说经行道无异于佛不得是愿终不作佛(梵语那罗延华言金刚)。</p><p>　　【第四十愿】愿我刹土清净照见十方无量世界菩萨欲于宝树中见十方一切严净佛刹即时应现犹如明镜睹其面相不得是愿终不作佛。</p><p>　　【第四十一愿】愿我刹土中菩萨虽少功德者亦能见我道场树高四千由旬不得是愿终不作佛(梵语由旬华言限量或四十里或六十里或八十里)。</p><p>　　【第四十二愿】愿我刹土中诸天世人及一切万物悉皆严净光丽形色殊特穷微极妙无能称量者众生虽得天眼不能辩其名数不得是愿终不作佛。</p><p>　　【第四十三愿】愿我刹土中人随其志愿所欲闻法皆自然得闻不得是愿终不作佛。</p><p>　　【第四十四愿】愿我刹土中菩萨声闻皆智慧威神顶中皆有光明语音鸿畅说经行道无异于佛不得是愿终不作佛。</p><p>　　【第四十五愿】愿他方世界诸菩萨闻我名号<a href=\"/remen/guiyi.html\" class=\"keylink\" target=\"_blank\">皈依</a>精进皆逮得清净<a href=\"/remen/jietuo.html\" class=\"keylink\" target=\"_blank\">解脱</a><a href=\"/remen/sanmei.html\" class=\"keylink\" target=\"_blank\">三昧</a>住是三昧一发意顷供养不可思议诸佛而不失定意不得是愿终不作佛(梵语三昧华言正定)。</p><p>　　【第四十六愿】愿他方世界诸菩萨闻我名号皈依精进皆逮得普等三昧至于<a href=\"/remen/chengfo.html\" class=\"keylink\" target=\"_blank\">成佛</a>常见无量不可思议一切诸佛不得是愿终不作佛(普等者谓于一切法皆平等也)。</p><p>　　【第四十七愿】愿他方世界诸菩萨闻我名号皈依精进即得至不退转地不得是愿终不作佛。</p><p>　　【第四十八愿】愿他方世界诸菩萨闻我名号皈依精进即得至第一忍第二忍第三忍于诸佛法永不退转不得是愿终不作佛(三忍即忍位中上忍中忍下忍也)。</p><p>　　善财五十三参(出华严经)</p><p>　　经云善财童子初入胎时于其宅内自然而出七宝楼阁其楼阁下有七伏藏地自开裂生七宝牙童子处胎十月然后诞生形体支分端正具足一切众宝自然出现一切库藏悉皆充满以此事故父母亲属及善相师共呼此儿名曰善财后因文殊师利菩萨至福城东住庄严幢娑罗林中为众说法善财与五百童子诣文殊所<a href=\"/remen/dl.html\" class=\"keylink\" target=\"_blank\">顶礼</a>其足白言惟愿圣者广为我说菩萨应云何学<a href=\"/remen/pusadao.html\" class=\"keylink\" target=\"_blank\">菩萨道</a>乃至应云何令普贤行速得圆满文殊告言善男子汝已发阿耨多罗三藐三菩提心若欲成就一切智智应决定求真善知识勿生疲懈见善知识勿生厌足于善知识所有教诲皆应随顺于善知识善巧方便勿见过失文殊遂令善财往于南方先参德云比丘次第展转指示终参普贤菩萨即得一切佛刹微尘数三昧门善财如是历一百十城参五十三善知识是为五十三参也(七宝者金银琉璃玻??砗磲码瑙赤真珠也梵语文殊师利华言妙德梵语娑罗华言坚固梵语阿耨多罗三藐三菩提华言无上正等正觉梵语比丘华言乞士梵语三昧华言正定)。</p><p>　　【一参】善财最初受文殊教往胜乐国妙峰山参德云比丘至彼求觅经于七日见彼比丘在别山上徐步经行于是善财往诣顶礼白言我已先发菩提心而未知菩萨云何学菩萨行乃至应云何于普贤行疾得圆满时德云比丘为说忆念一切诸佛境界智慧光明普见法门已乃云如诸菩萨无边智慧清净行门而我云何能知能说复令参海云比丘(梵语菩提华言道)。</p><p>　　【二参】善财承教向海门国参海云比丘为说诸佛菩萨行光明普眼法门已乃云如诸菩萨深入一切菩萨行海等而我云何能知能说复令参善住比丘。</p><p>　　【三参】善财承教至楞伽道边海岸聚落参善住比丘见此比丘于虚空中来往经行为说普速疾供养诸佛成就众生无碍解脱门已乃云如诸菩萨持大悲戒乃至离垢戒等如是功德而我云何能知能说复令参弥伽大士(梵语楞伽华言不可往)。</p><p>　　【四参】善财承教至达里鼻茶国自在城参弥伽大士为说妙音陀罗尼光明法门已乃云如诸菩萨普入一切众生种种想海等功德我今云何能知能说复令参解脱长者(梵语达里鼻茶华言消融梵语陀罗尼华言总持)。</p><p>　　【五参】善财承教渐次游行十有二年至住林城参解脱长者为说如来无碍庄严解脱门已乃云如诸菩萨得无碍智乃至而于己身及诸世界不生二想如是妙行而我云何能知能说复令参海幢比丘。</p><p>　　【六参】善财承教至阎浮提畔利伽罗国参海幢比丘为说般若波罗蜜三昧光明已乃云如诸菩萨入智慧海净法界境等而我何能知其妙行辩其功德复令参休舍优婆夷(梵语阎浮提华言胜金洲梵语般若华言智慧梵语波罗蜜华言到彼岸梵语优婆夷华言清净女)。</p><p>　　【七参】善财承教至海潮处普庄严国参休舍优婆夷为说离忧安隐幢解脱门已乃云如诸菩萨其心如海悉能容受一切佛法等而我云何能知能说复令参毗目瞿沙仙人(毗目瞿沙梵语具云毗多罗涅瞿沙华言最上无恐怖声)。</p><p>　　【八参】善财承教向那罗素国参毗目瞿沙仙人为说菩萨无胜幢解脱已乃云如诸菩萨成就一切殊胜三昧等法而我云何能知能说复令参胜热<a href=\"/remen/poluomen.html\" class=\"keylink\" target=\"_blank\">婆罗门</a>(梵语那罗素华言不懒惰梵语婆罗门华言净行)。</p><p>　　【九参】善财承教至伊沙那聚落参胜热婆罗门见彼胜热修诸苦行求一切智四面火聚犹如大山中有刀山高峻无极登彼山上投身入火语善财言汝今若能上此刀山投身火聚诸菩萨行悉得清净尔时善财即登刀山自投火聚未至中间即得菩萨善住三昧才触火??又得菩萨寂静乐<a href=\"/remen/shentong.html\" class=\"keylink\" target=\"_blank\">神通</a>三昧时胜热婆罗门告善财言我唯得此菩萨无??轮解脱如诸菩萨大功德??等法而我云何能知能说复令参慈行童女(梵语伊沙那华言长直)。</p><p>　　【十参】善财承教至师子奋迅城参慈行童女为说般若波罗蜜普庄严门已乃云如诸菩萨其心广大等虚空界入于法界福德成满等法而我云何能知能说复令参善见比丘。</p><p>　　【十一参】善财承教至三眼国参善见比丘为说菩萨随顺灯解脱门已乃云如诸菩萨于如来家真正受生等法而我云何能知能说复令参自在主童子。</p><p>　　【十二参】善财承教至名闻国河渚中参自在主童子为说一切工巧大神通智光明法门已乃云如诸菩萨能知一切众生数及能知一切诸法差别等而我何能说其功德示其所行复令参具足优婆夷。</p><p>　　【十三参】善财承教至海住大城参具足优婆夷为说菩萨无??福德藏解脱门已乃云如诸菩萨一切功德犹如大海甚深无??等而我云何能知能说复令参明智<a href=\"/wenda/jushi/\" class=\"keylink\" target=\"_blank\">居士</a>。</p><p>　　【十四参】善财承教至大兴城参明智居士为说随意出生福德藏解脱门已乃云如诸菩萨成就宝手遍覆一切十方国土以自在力普雨一切资生之具而我云何能知能说复令参法宝髻长者。</p><p>　　【十五参】善财承教至师子大城参法宝髻长者为说菩萨无量福德宝藏解脱门已乃云如诸菩萨得不思议功德宝藏等法而我云何能知能说复令参普眼长者。</p><p>　　【十六参】善财承教至藤根国普门城参普眼长者为说令一切众生普见诸佛欢喜法门已乃云如诸菩萨如大药王若见若闻乃至安住平等寂灭之乐而我云何能知能说复令参无厌足王。</p><p>　　【十七参】善财承教至多罗幢城参无厌足王至彼城已问无厌足王所在之处诸人答言此王今者在于正殿坐师子座宣布法化调御众生可治者治可摄者摄罚其<a href=\"/foxue/changshi/153417.html\" class=\"keylink\" target=\"_blank\">罪恶</a>决其诤讼抚其孤弱皆令永断杀盗邪淫时善财依众人语寻即往诣乃见其王将诸罪人或断手足乃至或以汤煮或以火焚善财念言我为利益一切众生求菩萨行今者此王灭诸善法作诸恶业云何于此而欲求法救护众生作是念时空中有天告言善男子汝莫厌离善财即礼其足王令入于宫中遍观所住宫殿广大无比皆以妙宝之所合成王复告言我若实作如是恶业云何而得如是果报如是色身如是眷属如是富赡如是自在遂为善财说菩萨如幻解脱已乃云如诸菩萨得无生忍乃至普入一切平等三昧而我云何能知能说复令参大光王(无生忍者谓一切法本来不生于此法中而能忍可即证也)。</p><p>　　【十八参】善财承教至妙光城参大光王为说菩萨大慈为首随顺世间三昧门已乃云如诸菩萨慈心普荫诸众生等法而我云何能知其行能说其德复令参不动优婆夷。</p><p>　　【十九参】善财承教至安住国参不动优婆夷为说求一切法无厌足三昧光明已乃云如诸菩萨如金翅鸟游行虚空无所障碍能入一切众生大海见有善根已成熟者即便执取置菩提岸等法而我云何能知能说复令参遍行外道。</p><p>　　【二十参】善财承教至都萨罗城参遍行外道为说至一切处菩萨行已乃云如诸菩萨身与一切众生数等乃至以无我智周遍照耀而我云何能知能说复令参鬻香长者。</p><p>　　【二十一参】善财承教至广大国参鬻(音育赉也)香长者名优钵罗华为说调和一切香法已乃云如诸菩萨远离一切诸恶习气不染世欲断烦恼等而我何能知其妙行说其功德复令参婆施罗船师(梵语优钵罗华言青莲华梵语婆施罗华言自在)。</p><p>　　【二十二参】善财承教至楼阁大城参婆施罗船师为说大悲幢行已乃云如诸菩萨善能游涉生死大海乃至能以神通度众生海而我云何能知能说复令参无上胜长者。</p><p>　　【二十三参】善财承教至可乐城参无上胜长者为说至一切处修菩萨行清净法门已乃云如诸菩萨具足一切自在神通悉能遍往一切佛刹等而我云何能知能说复令参师子频申<a href=\"/remen/biqiuni.html\" class=\"keylink\" target=\"_blank\">比丘尼</a>(刹梵语具云刹摩华言土田)。</p><p>　　【二十四参】善财承教至输那国迦陵迦林城参师子频申比丘尼为说成就一切智解脱已乃云如诸菩萨心无分别普知诸法等而我云何能知能说复令参婆须蜜多女(梵语输那华言勇猛梵语迦陵迦华言相斗战)。</p><p>　　【二十五参】善财承教至险难国宝庄严城参婆须蜜多女为说菩萨离贪际解脱已乃云如诸菩萨成就无边巧方便智而我云何能知能说复令参鞞瑟胝罗居士(梵语鞞瑟胝罗华言缠裹)。</p><p>　　【二十六参】善财承教至善度城参鞞瑟胝罗居士为说菩萨所得不般涅盘际解脱已乃云如诸菩萨以一念智普知三世一念遍入一切三昧等而我云何能知能说复令参观自在菩萨(梵语涅盘华言灭度三世者过去现在未来也)。</p><p>　　【二十七参】善财承教至补怛洛迦山参观自在菩萨既至彼山处处求觅见其西面嵓谷之中泉流莹映树林蓊郁香草柔软右旋布地时观自在菩萨于金刚宝石上结加趺坐无量菩萨恭敬围绕为说大悲行门已乃云如诸菩萨已净普贤一切愿已住普贤一切行等而我云何能知能说复令参正趣菩萨(梵语补怛洛迦华言海岛又云小白花)。</p><p>　　【二十八参】善财承教已尔时东方有一菩萨名曰正趣从空中来放身光明映蔽一切日月星电观自在菩萨遂令善财参礼时正趣菩萨为说菩萨普疾行解脱已乃云如诸菩萨普于十方无所不至智慧境界等无差别而我云何能知能说复令参大天神。</p><p>　　【二十九参】善财承教至墯罗钵底城参大天神为说菩萨云网解脱已乃云如诸菩萨犹如帝释已能摧伏一切烦恼阿修罗军等而我云何能知能说复令参安住地神(梵语墯罗钵底华言有门梵语释提桓因华言能入主言帝释者华梵双举也梵语阿修罗华言无端正)。</p><p>　　【三十参】善财承教至摩竭提国菩提场中参安住地神为说不可坏智慧藏法门已乃云如诸菩萨常随诸佛能持一切诸佛所说等而我云何能知能说复令参婆珊婆演底主夜神(梵语摩竭提华言善胜梵语婆珊婆演底华言春主)。</p><p>　　【三十一参】善财承教至摩竭提国迦毗罗城参婆珊婆演底主夜神为说菩萨破一切众生暗法光明解脱门已乃云如诸菩萨成就普贤无边行愿等而我何能知其妙行说其功德复令参普德净光主夜神(梵语迦毗罗华言黄色)。</p><p>　　【三十二参】善财承教至摩竭提国菩提场内参普德净光主夜神为说菩萨寂静禅定乐普游步解脱门已乃云如诸菩萨具足菩萨所有行愿了达一切无边法界等而我云何能知能说复令参喜目观察众生主夜神。</p><p>　　【三十三参】善财承教即于菩提场右边参喜目观察众生主夜神为说大势力普喜幢解脱门已乃云如诸菩萨于念念中普诣一切诸如来所疾能趣入一切智海等而我云何能知能说复令参普救众生妙德夜神。</p><p>　　【三十四参】善财承教即于会中参普救众生妙德夜神为说普现一切世间调伏众生解脱门已乃云如诸菩萨集无边行生种种解等而我云何能知能说复令参寂静音海主夜神。</p><p>　　【三十五参】善财承教参寂静音海主夜神为说念念出生广大喜庄严解脱门已乃云如诸菩萨深入一切法界海等而我云何能知能说复令参守护一切众生主夜神。</p><p>　　【三十六参】善财承教即于菩提场如来会中参守护一切众生主夜神为说甚深自在妙音解脱门已乃云如诸菩萨能知能说一切语言<a href=\"/remen/zixing.html\" class=\"keylink\" target=\"_blank\">自性</a>于念念中自在开悟一切众生等而我云何能知能说复令参开敷一切树花主夜神。</p><p>　　【三十七参】善财承教即于此佛会中参开敷一切树花主夜神为说出生广大光明解脱门已乃云如诸菩萨亲近供养一切诸佛入一切智大愿海等而我云何能知能说复令参大愿精进力救护一切众生夜神。</p><p>　　【三十八参】善财承教即于会中参大愿精进力救护众生夜神为说教化众生令生善根解脱门已乃云如诸菩萨超诸世间现诸趣身等我今云何能知能说复令参妙德圆满神(诸趣身即<a href=\"/remen/liudao.html\" class=\"keylink\" target=\"_blank\">六道</a>等趣之身也)。</p><p>　　【三十九参】善财承教至岚毗尼园参妙德圆满神为说菩萨于<a href=\"/remen/wuliangjie.html\" class=\"keylink\" target=\"_blank\">无量劫</a>遍一切处示现受生自在解脱门已乃云如诸菩萨能以一念为诸劫藏等而我云何能知能说复令参释迦瞿波女(梵语岚毗尼华言乐胜圆光劫梵语具云劫波华言分别时节梵语释迦华言能仁梵语瞿波华言女)。</p><p>　　【四十参】善财承教至迦毗罗城参释迦瞿波女为说观察菩萨三昧海解脱门已乃云如诸菩萨究竟无量诸方便海等而我云何能知能说复令参摩耶夫人(摩耶梵语具云摩诃摩耶华言大术)。</p><p>　　【四十一参】善财承教一心欲诣摩耶夫人所作如是念此善知识远离世间住无所住如是之人我今云何而得亲近时有宝眼神及莲花法德等神住虚空中种种赞叹摩耶夫人复有罗刹鬼王语善财言汝应普礼十方求善知识时善财受行其教即时现见大宝莲花从地涌出摩耶夫人在于座上于一切众生前现净色身遂为善财说菩萨大愿智幻解脱门已乃云如诸菩萨具大悲藏教化众生等我今云何能知能说复令参王女天主光(梵语罗刹华言速疾鬼)。</p><p>　　【四十二参】善财承教遂往天宫参王女天主光为说无碍念清净庄严解脱已乃云如诸菩萨出生死夜朗然明彻等而我云何能知能说复令参遍友童子师。</p><p>　　【四十三参】善财承教从天宫下至迦毗罗城参遍友童子师别无指示但言可问善知众艺童子当为汝说。</p><p>　　【四十四参】善财承教即于会中参善知众艺童子为说四十二字母法门已乃云如诸菩萨能于一切世出世间善巧之法以智通达到于彼岸等而我云何能知能说复令参贤胜优婆夷(四十二字母者一阿字二多字三波字四者字五那字六逻字七柁字八婆字九茶字十沙字十一嚩字十二哆字十三也字十四瑟吒字十五迦字十六娑字十七么字十八伽字十九他字二十社字二十一锁字二十二?字二十三奢字二十四佉字二十五义字二十六婆多字二十七壤字二十八曷攞多字二十九婆字三十车字三十一娑么字三十二诃婆字三十三縒字三十四伽字三十五吒字三十六拏字三十七娑颇字三十八娑迦字三十九也娑字四十室者字四十一佗字四十二陀字也)。</p><p>　　【四十五参】善财承教至摩竭提国婆怛那城参贤胜优婆夷为说无依处道场解脱门已乃云如诸菩萨一切无着功<a href=\"/remen/dexing.html\" class=\"keylink\" target=\"_blank\">德行</a>而我云何尽能知说复令参坚固解脱长者。</p><p>　　【四十六参】善财承教至沃田城参坚固解脱长者为说无着念清净庄严解脱已乃云如诸菩萨获<a href=\"/remen/wuwei.html\" class=\"keylink\" target=\"_blank\">无畏</a>大师子吼安住广大福智之聚而我云何能知能说复令参妙月长者。</p><p>　　【四十七参】善财承教即于本城参妙月长者为说净智光明解脱门已乃云如诸菩萨<a href=\"/remen/zhengde.html\" class=\"keylink\" target=\"_blank\">证得</a>无量解脱法门而我云何能知能说复令参无胜军长者。</p><p>　　【四十八参】善财承教至出生城参无胜军长者为说菩萨无??相解脱已乃云如诸菩萨得无限智无碍辩才而我云何能知能说复令参最寂静婆罗门。</p><p>　　【四十九参】善财承教至城南法聚落参最寂静婆罗门为说菩萨诚愿语解脱已乃云如诸菩萨与诚愿语行止无违等而我云何能知能说复令参德生童子及有德童女。</p><p>　　【五十参】善财承教至妙意华门城参德生童子及有德童女二人为说菩萨幻住解脱已乃云如诸菩萨善入无边诸事幻网彼功德行我等云何能知能说复令参<a href=\"/remen/mile.html\" class=\"keylink\" target=\"_blank\">弥勒</a>菩萨(梵语弥勒华言慈氏)。</p><p>　　【五十一参】善财承教至海岸国大庄严园其中有一广大楼阁名毗卢遮那庄严藏善财于楼阁前恭敬顶礼赞叹称扬一心愿见弥勒菩萨时弥勒菩萨从别处来为说种种法要善财白言唯愿大圣开楼阁门令我得入弥勒弹指出声其门即开命善财入见其楼阁广博无量同于虚空闻不可思议微妙法音善财即得无量诸总持门住菩萨不可思议自在解脱复令参文殊师利菩萨(梵语毗卢遮那华言遍一切处)。</p><p>　　【五十二参】善财承教到普门国苏摩那城思惟观察希欲奉觐文殊师利是时文殊师利遥伸右手过一百一十由旬按善财顶为说妙法令得成就阿僧只法门具足无量大光明乃至令入普贤行道场及置善财自所住处文殊师利还摄不现于是善财渴仰欲见普贤菩萨(梵语苏摩那华言悦意梵语由旬华言限量梵语阿僧只华言无数)。</p><p>　　【五十三参】善财于文殊师利所得三昧已普摄诸根一心求见普贤菩萨起大精进心无退转即见普贤菩萨在如来前众会之中坐宝莲花师子之座身诸毛孔出光明云令诸众生生大欢喜善财见已踊跃无量普贤菩萨即伸右手摩触其顶为说诸法善财即得一切佛刹微尘数三昧门。</p><p>　　六十二见(出大涅盘经)</p><p>　　谓外道之人于色受想行识五阴法中每一阴起四种见则成二十见约过去现在未来三世论之成六十见此六十见以断常二见而为根本则总成六十二见也(四种见者谓于五阴中如计色大我小我在色中为一见我即神我谓识神也又计我大色小色在我中为二见又计离色是我为三见又计即色是我为四见也色阴既尔受想行识亦然)。</p><p>　　佛六十四种<a href=\"/remen/fanyin.html\" class=\"keylink\" target=\"_blank\">梵音</a>(出不思议秘密大乘经)</p><p>　　佛告寂慧菩萨言如来非于唇齿舌喉及其面门出诸音声当知如来音声从虚空出具有六十四种殊妙之相。</p><p>　　【一流泽声】谓如来音声流演润泽也。</p><p>　　【二柔软声】谓如来音声温柔和软也。</p><p>　　【三悦意声】谓如来音声欢悦一切众生意也。</p><p>　　【四可乐声】谓如来音声巧妙而可爱乐也。</p><p>　　【五清净声】谓如来音声清净而不杂染也。</p><p>　　【六离垢声】谓如来音声纯妙远离诸垢染也。</p><p>　　【七明亮声】谓如来音声明显流亮也。</p><p>　　【八甘美声】谓如来说法音声甘和美妙能使听者得法喜之味也。</p><p>　　【九乐闻声】谓如来说法音声称机浅深令众生乐闻而不舍也。</p><p>　　【十无劣声】谓如来音声希有殊胜而不陋劣也。</p><p>　　【十一圆具声】谓如来说法于一音中而具足一切音也。</p><p>　　【十二调顺声】谓如来音声随机说法调伏众生使其信顺也。</p><p>　　【十三无涩声】谓如来音声融通和畅而无涩滞也。</p><p>　　【十四无恶声】谓如来说法音声嘉羙而不粗犷也。</p><p>　　【十五善柔声】谓如来说法音声柔和善顺而不卒暴也。</p><p>　　【十六悦耳声】谓如来说法音声悦可人意而爱听无厌也。</p><p>　　【十七适身声】谓如来说法音声能令闻者支体调适而得轻安也。</p><p>　　【十八心生勇??声】谓如来说法音声令人发起勇猛之心而进修也。</p><p>　　【十九心喜声】谓如来法音羙妙能令闻者心生欣喜也。</p><p>　　【二十悦乐声】谓如来说法之音能使闻者欢喜而快乐也。</p><p>　　【二十一无热恼声】谓如来法音使诸闻者消除热恼而得清凉也。</p><p>　　【二十二如教令声】谓如来演说<a href=\"/remen/rufa.html\" class=\"keylink\" target=\"_blank\">如法</a>教诫命令而能启发蒙昧也。</p><p>　　【二十三善了知声】谓如来法音善解决了遍知一切诸法也。</p><p>　　【二十四分明声】谓如来法音于诸事法如理分?无不明了也。</p><p>　　【二十五善爱声】谓如来以善法音开化一切众生令其爱乐也。</p><p>　　【二十六令生欢喜声】谓如来说法之音令<a href=\"/remen/rensheng.html\" class=\"keylink\" target=\"_blank\">人生</a>欢喜之心也。</p><p>　　【二十七使他如教令声】谓如来法音能使闻者展转启发于人皆如教令也。</p><p>　　【二十八令他善了知声】谓如来法音能使闻者善解一切诸法也。</p><p>　　【二十九如理声】谓如来所发音声皆契真如之理也。</p><p>　　【三十利益声】谓如来说法之音能利益一切有情也。</p><p>　　【三十一离重复过失声】谓如来所出音声契合理趣从始至终皆无重复过失也。</p><p>　　【三十二如师子音声】谓如来音声一切闻者自然信伏如师子一吼百兽畏伏也。</p><p>　　【三十三如龙音声】谓如来法音清彻幽远如龙之吟也。</p><p>　　【三十四如云雷吼声】谓如来说法唯以一音远近普及如雷之吼也。</p><p>　　【三十五如龙王声】谓如来说法音韵清远如龙王所发之声也。</p><p>　　【三十六如紧那罗妙歌声】梵语紧那罗华言歌神谓如来所出梵音如彼歌音羙妙适悦一切也。</p><p>　　【三十七如迦陵频伽声】梵语迦陵频伽华言妙声鸟谓如来法音羙妙如彼禽之声也。</p><p>　　【三十八如梵王声】谓如来所说法音如梵王之清净声音也。</p><p>　　【三十九如共命鸟声】共命鸟者一身二头之鸟也谓如来所说法音吉祥如彼禽之声也。</p><p>　　【四十如帝释美妙声】谓如来说法之音如天帝释之美妙音声也(帝释梵语释提桓因华言能入主言帝释者华梵双举也)。</p><p>　　【四十一如振鼓声】谓如来音声震响如鼓远近皆闻也。</p><p>　　【四十二不高声】谓如来演说圆音声不高大得中道也。</p><p>　　【四十三不下声】谓如来演说圆音声不卑下亦得中道也。</p><p>　　【四十四随入一切音声】谓如来说法之音普入群机融通众音也。</p><p>　　【四十五无缺减声】谓如来法音圆满具足也。</p><p>　　【四十六无破坏声】谓如来凡所演说真实不虚无能破坏也。</p><p>　　【四十七无染污声】谓如来所说法音纯圆独妙离诸烦恼无染着也。</p><p>　　【四十八无希取声】谓如来说法利乐一切众生无所希望离取着也。</p><p>　　【四十九具足声】谓如来所演法音称性而说妙理具足也。</p><p>　　【五十庄严声】谓如来所演声教如实之谈端庄而严肃也。</p><p>　　【五十一显示声】谓如来演妙法音显现妙理开示众生无有隐晦也。</p><p>　　【五十二圆满一切音声】谓如来说法音声圆满具足一切音也。</p><p>　　【五十三诸根适悦声】谓如来所演妙法音声众生一闻诸根适悦也。</p><p>　　【五十四无讥毁声】谓如来法音不讥毁一切众生凡有言说皆信顺也。</p><p>　　【五十五无轻转声】谓如来圆音普摄一切不轻浮迁转也。</p><p>　　【五十六无动摇声】谓如来所说法音得无所畏而诸外魔不能动摇也(外魔者外道天魔也)。</p><p>　　【五十七随入一切众会声】谓如来法音普入众会随机得闻也。</p><p>　　【五十八诸相具足声】谓如来说法之音具足一切诸相也。</p><p>　　【五十九令众生心意欢喜声】谓如来所出语言普令十方一切世界众生心意欢喜皆谓所说从如来口门而出亦无互相重复而诸众会各随音声晓了诸法然实非如来口门中出也。</p><p>　　【六十说众生心行声】谓一切众生其数无量行亦无量如来所说众生心行略有八万四千种??但为根性下劣众生令其易得解入故也。</p><p>　　【六十一入众生心意声】谓如来具秘密智所出语言随入一切众生心意然不从如来口门中出正所谓从虚空而出者也。</p><p>　　【六十二随众生信解声】谓如来所出语言随诸众生种种信解心意成熟普使随应而得了知也。</p><p>　　【六十三闻者无分量声】谓如来音声无有分量世间一切天人魔梵沙门婆罗门等虽能闻之亦不能知其边际分量也(魔即魔王梵即梵天梵语沙门华言勤息梵语婆罗门华言净行)。</p><p>　　【六十<a href=\"/remen/sizhong.html\" class=\"keylink\" target=\"_blank\">四众</a>生不能思惟称量声】谓如来音声妙轮出种种声宣说法时假使遍满三千<a href=\"/remen/daqianshijie.html\" class=\"keylink\" target=\"_blank\">大千世界</a>一切众生皆居缘学之地亦不能思惟称量也(三千者小千中千大千也言三千大千者总别兼举也)。</p></div>"
},{
    "title": "大明三藏法数卷第三十八",
    "author": "一如",
    "html": "<div class=\"B1_text\"><p>　　大明<a href=\"/remen/sanzang.html\" class=\"keylink\" target=\"_blank\">三藏</a>法数卷第三十八　　　　石十</p><p>　　上<a href=\"/remen/tianzhu.html\" class=\"keylink\" target=\"_blank\">天竺</a>前住持<a href=\"/remen/shamen.html\" class=\"keylink\" target=\"_blank\">沙门</a>一如等奉　来集注</p><p>　　小乘七十五法(出<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>?钞)</p><p>　　小乘七十五法摄为五类谓色法十有一心法一心所有法四十有六不相应行法十有四<a href=\"/remen/wuweifa.html\" class=\"keylink\" target=\"_blank\">无为法</a>三也。</p><p>　　【色法十一】色即质碍之义谓眼耳鼻舌身五根色声香味触五境及法处所摄一分此十一种皆有色相可见可对故总名为色法(法处即<a href=\"/remen/yishi.html\" class=\"keylink\" target=\"_blank\">意识</a>所取之境具有四分一心所法二不相应法三无为四无表色今言法处所摄一分者正是无表色也无表色者谓意识缘于过去所见之境虽分别明了而无所表对故也)。</p><p>　　【心法一】心法者谓心虽无形质而有觉知之用以能缘虑分别名之为心即意识也(此专言意识者盖小乘之人唯知心王是第六意识而不知有第七第八二种之识也)。</p><p>　　【心所有法四十六】心所有法者以对意<a href=\"/remen/shixin.html\" class=\"keylink\" target=\"_blank\">识心</a>王而言之也此四十六合为六位遍大地有十一受(领纳前境也)二想(于境取像也)三思(起心造作诸业也)四触(对境也)五欲(希望乐境也)六慧(拣择<a href=\"/remen/shane.html\" class=\"keylink\" target=\"_blank\">善恶</a>法也)七念(记忆不忘也)八作意(能警觉者为性心来起能警令起心已起能引趣境也)九胜解(于理明了无碍也)十三摩地(梵语三摩地华言等持离沉掉曰等令心专注不散曰持)此之十法通善通恶遍一切心故云遍大地也大善地有十一信(于善法深乐不疑也)二勤(于诸善法<a href=\"/remen/jingjin.html\" class=\"keylink\" target=\"_blank\">精进</a>修习也)三舍(远离掉举也)四惭(耻己无德也)五愧(羞为恶行也)六无贪(于五欲境心生厌离也)七无嗔(于违情之境不起忿怒也)八不害(于诸有情不加损恼也)九轻安(远离昏乱也)十不放逸(于不善法心不染着也)此之十法不通于恶唯是善业能通至无漏圣道故云大善地也(无漏者不漏落<a href=\"/remen/sanjie.html\" class=\"keylink\" target=\"_blank\">三界</a><a href=\"/remen/shengsi.html\" class=\"keylink\" target=\"_blank\">生死</a>也)大<a href=\"/remen/fannao.html\" class=\"keylink\" target=\"_blank\">烦恼</a>有六一痴(于事理迷惑不了也)二放逸(纵恣欲境也)三<a href=\"/remen/xiedai.html\" class=\"keylink\" target=\"_blank\">懈怠</a>(身心不勤也)四不信(邪见多疑也)五昏沉(心神迷惑也)六掉举(内心摇动也)此之六法依五识<a href=\"/remen/diliushi.html\" class=\"keylink\" target=\"_blank\">第六识</a>第七识而起不通于善唯是恶法故云大烦恼也大不善有二一无惭(不知羞耻也)二无愧(阴为不善也)此之二法谓人无惭愧则无恶不造故云大不善也小烦恼有十一忿(暴怒也)二覆(不令人知己过也)三悭(于一切财不能惠施也)四嫉(心怀妒忌也)五恼(外境违情不自安忍也)六害(损恼有情也)七恨(怨恨也)八謟(媚悦入意也)九诳(诡诈不实也)十憍(矜己傲他也)此之十法但依第六识而起故云小烦恼也不定法有八一悔(或作恶事或不作善事心皆追悔也)二睡眠(谓人睡眠<a href=\"/remen/shenshi.html\" class=\"keylink\" target=\"_blank\">神识</a>昏昧梦中见境或善或恶或不善不恶也)三寻(寻即寻思即心中所起之念或善或恶或不善不恶也)四伺(伺即伺察亦心中所起之念也心粗而浮曰寻心细而沉曰伺二者皆是心念但分粗细耳亦通善恶不善不恶也)五贪(引取无厌也)六嗔(忿怒不息也)七慢(自恃陵他也)八疑(犹豫不决也)此之八法通于善恶无记三性故云不定法也(无记者谓不善不恶无所记录故也)。</p><p>　　【不相应行法十四】一得(于一切决造作成就也)二非得(于一切法不能成就也)三众同分(如人之类其形相似也)四无想异熟(此即无想报外道修无想定命终生无想天以其<a href=\"/remen/guobao.html\" class=\"keylink\" target=\"_blank\">果报</a>异世成熟故曰异熟)五无想定(外道所修之定想心俱灭故也)六灭尽定(得此定者受想之心灭尽诸识不起也)七命根(第八藏识种子并出入息暖气三者连持不断也)八生(诸法生起也)九住(诸法未迁也)十异(诸法渐衰也)十一灭(诸法消尽也)十二名身(依事立名众名联合故曰名身)十三句身(积言成句众句联合故曰句身)十四文身(文即文字众字联合故曰文身)此之十四法有名无体不与色法心法及心所有<a href=\"/remen/faxiang.html\" class=\"keylink\" target=\"_blank\">法相</a>应故云不相应行法也。</p><p>　　【无为法三】一择灭无为(择即拣择灭即断灭以智灭惑所显真理理无作为也)二非择灭无为(不假智力断灭诸惑性本清净无所作为也)三<a href=\"/remen/xukong.html\" class=\"keylink\" target=\"_blank\">虚空</a>无为(真空之理离诸障碍犹如虚空无所作为也)盖前色法心法及心所有法不相应行皆是<a href=\"/remen/shijian.html\" class=\"keylink\" target=\"_blank\">世间</a>有为之法此之三法是出世间之法故名无为然七十五法不出乎色心而色则由心造也若摄末归本<a href=\"/remen/weixin.html\" class=\"keylink\" target=\"_blank\">唯心</a>一法耳。</p><p>　　八十随形好(出<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>随?演义钞)</p><p>　　指爪狭长薄润光洁手足指圆纤长柔软节骨不现手足各等无差指间充密手足<a href=\"/remen/yuanman.html\" class=\"keylink\" target=\"_blank\">圆满</a>软净光泽筋脉盘结深隐不现两踝深隐骨不显露(踝胡瓦切)行步正直端<a href=\"/remen/zhuangyan.html\" class=\"keylink\" target=\"_blank\">庄严</a>肃行步威容齐整如师子王行步安平稳如象王行步有仪进止详缓回身顾视必皆右旋支节渐次安布殊胜骨节交结宛如龙盘膝轮圆满妙善安布隐处妙好圆满清净身支润滑柔软鲜洁身容敦肃<a href=\"/remen/zizai.html\" class=\"keylink\" target=\"_blank\">自在</a><a href=\"/remen/wuwei.html\" class=\"keylink\" target=\"_blank\">无畏</a>身支坚固稠密相属身支安定厚重不动身相端严光明离垢身有圆光随处照耀腹形方正柔软不现脐深右旋圆妙光泽脐厚妙好不窊不凸(窊乌??切)肌肤匀净鲜明离垢手掌充满柔软方平手文深长明直润泽唇色红润如频婆果(梵语频婆华言相思)面门圆满妙好端严舌相长广弥覆难量发声威震如雷普闻音韵美妙和畅清远鼻高修直两窍不现诸齿方整坚密鲜白诸牙明洁渐次锋利目广清净洞彻分明眼相修广如青莲华眼睫上下齐整稠密双眉修长黑泽细软双眉绮靡绀琉璃色双眉高朗犹如半月耳厚修长轮埵成就两耳相好绮丽齐平容仪端丽见者无厌额广圆满平正殊特身分殊胜上下匀等首发修长绀青稠密首发香洁柔润光泽首发齐整不乱不杂首发坚固永无断落首发光滑尘垢不着身分坚实逾那罗延(梵语那罗延华言金刚谓坚固也)身体庄严长大端直诸窍清净尘垢不染身力充美无与等者身相严好众所乐观面轮修广净如满月颜貌舒泰光显含笑面颜光泽远离尘垢身支严净恒无垢秽诸毛孔中常出妙香面门常出微妙之香首相妙好周圆平等身毛纤柔绀青光泽法音圆辩随机普应顶相高妙无能见者手足指网分明严整行不履地去地四指而地现印文神力自持不待他卫威德远震善类悦闻魔外慑伏(慑质涉切)音声和雅悦可众心观机浅深随类<a href=\"/remen/shuofa.html\" class=\"keylink\" target=\"_blank\">说法</a>一音演说随类得解次第说法各随机缘等观有情冤亲平等所为先观后作各赴机宜相好具足瞻视无尽顶骨坚实穷劫不坏颜容奇妙常若少年手足胸臆吉祥德相妙好具足。</p><p>　　八十一品思惑(出天台四教仪集注)</p><p>　　思惑者谓眼等五根对色等五尘而起贪瞋痴慢四惑也言八十一品者以欲界为一地<a href=\"/remen/sejie.html\" class=\"keylink\" target=\"_blank\">色界</a>初禅二禅三禅四禅为四地<a href=\"/remen/wusejie.html\" class=\"keylink\" target=\"_blank\">无色界</a>空处识处无所有处非想非非想处为四地共为九地欲界一地具九品贪嗔痴慢四惑所谓上上上中上下中上中中中下下上下中下下也色界四地无色界四地亦各有九品贪痴慢三惑但除瞋恚以上二界不行嗔故是则九地各有九品思惑共成八十一品也(三界思惑分九品者以此惑难断故细分之令二果断陁含三果阿那含四果阿罗汉次第断除也)。</p><p>　　八十八使(出天台四教仪集注)</p><p>　　使即驱役之义谓此见惑能驱役一切<a href=\"/remen/zhongsheng.html\" class=\"keylink\" target=\"_blank\">众生</a><a href=\"/remen/liuzhuan.html\" class=\"keylink\" target=\"_blank\">流转</a>三界生死故也言见惑者以意根对法尘起诸分别也凡有十种一身见谓于色受想行识<a href=\"/remen/wuyin.html\" class=\"keylink\" target=\"_blank\">五阴</a>之中妄计为身也二边见谓于身见计断计常随执一边也三见取谓于非真胜法中谬见<a href=\"/remen/niepan.html\" class=\"keylink\" target=\"_blank\">涅盘</a>生心而取也四戒取谓于非戒中谬以为戒取以进行也五邪见谓无明不了邪心取理也六贪谓于诸欲境引取无厌也七瞋谓于逆情之境而起忿怒也八痴谓于事理之中迷惑不了也九慢谓自恃才德富贵轻蔑于他也十疑谓迷心乖理犹豫不决也此之十使历三界<a href=\"/remen/sidi.html\" class=\"keylink\" target=\"_blank\">四谛</a>下增减不同共成八十八使盖欲界苦谛下十使具足集灭二谛下各有七使除身见边见戒取三使道谛下有八使除身见边见二使则四谛合为三十二使也色界无色界四谛下皆如欲界只于每谛下又除瞋使故一界有二十八使二界合为五十六使并前欲界三十二使总成八十八也(集灭二谛各除身见边见戒取者谓此三使皆依苦谛而起而此二谛则无也道谛除身见边见者谓此二使亦苦谛所起而此则无也然不除戒取者谓外道执取邪戒妄为正道故于此不除也上二界除瞋使者以上二界无瞋故也)。</p><p>　　九十八使(出天台四教仪集注)</p><p>　　谓欲界有贪瞋痴慢四种思惑色界无色界各有贪痴慢三种思惑三界思惑共为十使并前见惑八十八使合之而为九十八使也。</p><p>　　大乘百法(出大乘百法明门论)</p><p>　　百法束为五门谓色法十有一心法八心所有法五十有一不相应行法二十有四无为法六共成一百也。</p><p>　　【色法十一】色即质碍之义谓眼耳鼻舌身五根色声香味触五境及法处所摄一分此十一种法皆有色相可见可对故总名为色法(法处即意识所取之境具有四分一心所法二不相应行三无为四无表色今言法处所摄一分者正是无表色也无表色者谓意识缘于过去所见之境虽分别明了而无所表对故也)。</p><p>　　【心法八】心即识心谓眼识耳识鼻识舌识身识意识末那识阿赖耶识此八种识皆有分别之义俱属于心故名心法(梵语末那华言意梵语阿赖耶华言藏识)。</p><p>　　【心所有法五十一】心所有法者以对<a href=\"/remen/bashi.html\" class=\"keylink\" target=\"_blank\">八识</a>心王而言之也此五十一合为六位遍行法有五一作意(能警觉者为性心未起能警令起心已起能引趣境也)二触(对境也)三受(领纳前境也)四想(于境取像也)五思(起心造诸业也)此五种法起则同起故云遍行也别境法有五一欲(希望乐境也)二胜解(于理明了无碍也)三念(于曾习境记忆不忘也)四等持(离昏沉掉举曰等令心专注不散曰持也)五慧(拣择善恶法也)此五种法起时各起故云别境也善法有十一一信(于诸善法深乐不疑也)二惭(耻己无德也)三愧(羞为恶行也)四无贪(于五欲境心生厌离也)五无瞋(于违情之境不起怒心也)六无痴(于事理明解决了也)七精进(于诸善法精勤修习也)八轻安(远离昏乱也)九不放逸(于不善法心不染着也)十舍(远离掉举也)十一不害(于有情不加损恼也)此十一种法皆是善法故总云善也烦恼法有六一贪(引取无厌也)二瞋(忿怒不息也)三慢(自恃陵他也)四无明(于事理无所明了也)五见(即邪见也)六疑(犹豫不决也)此六种法能恼乱众生故总云烦恼也随烦恼法有二十一忿(暴怒也)二恨(怨恨也)三覆(不令人知己过也)四恼(外境违情不自安隐)五嫉(心怀妒忌也)六悭(于一切财不能惠施也)七诳(诡诈不实也)八謟(媚悦人意也)九害(损恼有情也)十憍(矜己傲人也)十一无惭(不知羞耻也)十二无愧(阴为不善也)十三掉举(内心摇动也)十四昏沉(心神迷惑也)十五不信(邪见多疑也)十六懈怠(身心不勤也)十七放逸(纵恣欲境也)十八失念(遗失<a href=\"/remen/zhengnian.html\" class=\"keylink\" target=\"_blank\">正念</a>也)十九散乱(心常放逸也)二十不正知(以妄为真也)此二十法随逐前六种烦恼而生故云随烦恼也不定法有四一恶作(或已作恶事因循或不作善事心皆追悔也)二睡眠(谓人睡眠识神昏昧梦中见境或善或恶或不善不恶也)三寻(寻即寻思心中所起之念或善或恶或不善不恶也)四伺(伺即伺察心中所起之念也寻思之心粗而浮伺察之心沉而细二者皆是心念但分粗细耳亦通善恶与不善不恶也)此四种法于善恶无记三性不定而起故云不定也如是诸法从阿赖耶藏识种子所生依心所起与心俱转相应故皆名心所有法(无记者谓不善不恶无所记录故也)。</p><p>　　【不相应行法二十四】一得(于一切法造作成就也)二命根(第八识种子并出入息暖气三者连持不断也)三众同分(如人之类其形相似也)四异生性(众生之妄性不同也)五无想定(心想俱灭外道所修之定也)六灭尽定(受想之心灭尽诸识不起也)七无想报(外道修无想定命终生无想天<a href=\"/remen/shouming.html\" class=\"keylink\" target=\"_blank\">寿命</a>五百劫想心不行如冰夹鱼也)八名身(依事立名众名联合曰名身)九句身(积言成句众句联合曰句身)十文身(文即是字众字联合曰文身)十一生(诸法生起也)十二住(诸法未迁也)十三老(诸法渐衰也)十四<a href=\"/remen/wuchang.html\" class=\"keylink\" target=\"_blank\">无常</a>(今有后无也)十五流转(<a href=\"/remen/yinguo.html\" class=\"keylink\" target=\"_blank\">因果</a>相续流转不断也)十六定异(善恶因果决定不同也)十七相应(因果和合不相违背也)十八势速(诸法迁流不暂停住也)十九次第(编列有序也)二十时(即时节也)二十一方(即方所也)二十二数(即数目也)二十三和合(不相乖违也)二十四不和合(互相乖违也)此二十四法有名无体不与色法心法及心所法相应故云不相应行法。</p><p>　　【无为法有六】一虚空无为(真空之理离诸障碍犹如虚空无所作为也)二择灭无为(择即拣择灭即断灭以智灭惑所显真理理无作为也)三非择灭无为(不假智力断灭诸惑性本清净无所作为也)四不动无为(即第四禅天得不动地所修出世之理无所作为也)五受想灭无为(受想心灭所显真理无所作为也)六真如无为(不妄曰真不异曰如真如之理无所作为也)盖前色法心法及心所有法不相应行皆是世间有为之法此之六法是出世间之法故名无为然百法不出乎色心而色则由心造也若摄末归本唯心一法耳。</p><p>　　百八<a href=\"/remen/sanmei.html\" class=\"keylink\" target=\"_blank\">三昧</a>(出大智度论)</p><p>　　【首楞严三昧】梵语首楞严华言健相分别梵语三昧华言正受亦云正定谓菩萨住是三昧则于诸三昧行相多少浅深悉能分别了知而一切魔恼不能破坏是名首楞严三昧。</p><p>　　【宝印三昧】谓菩萨住是三昧于一切三昧悉能印证然诸宝中法宝为最今世后世乃至涅盘能为利益是名宝印三昧(梵语涅盘华言灭度)。</p><p>　　【师子戏三昧】谓菩萨住是三昧于一切三昧中出入迟速皆得自在于诸外道强者破之信者度之譬犹师子戏时而能制伏诸群兽也是名师子戏三昧。</p><p>　　【妙月三昧】谓菩萨入是三昧能除无明暗蔽诸法邪见譬犹满月清净无诸障翳而能除破黑暗是名妙月三昧。</p><p>　　【月幢相三昧】谓菩萨入是三昧一切诸法通达无碍皆悉顺从譬犹大将以宝幢作月之像人见此相悉皆随从是名月幢相三昧。</p><p>　　【出诸法三昧】谓菩萨住是三昧能令一切三昧出生增长譬犹时雨之降而草木皆生是名出诸法三昧。</p><p>　　【观顶三昧】谓菩萨入是三昧能遍见一切三昧如住山顶悉见众物是名观顶三昧。</p><p>　　【毕法性三昧】谓诸法体性无量无二难可执持菩萨入是三昧则能决定知诸法性而得定相譬犹虚空无能住者得神足力则能处之是名毕法性三昧。</p><p>　　【毕幢相三昧】谓菩萨住是三昧则能决定持诸三昧法幢于诸三昧最为尊胜譬犹大将得幢表其尊大之相是名毕幢相三昧。</p><p>　　【金刚三昧】谓菩萨住是三昧则<a href=\"/remen/zhihui.html\" class=\"keylink\" target=\"_blank\">智慧</a>坚固能破诸三昧譬犹金刚坚固不坏而能碎诸万物是名金刚三昧。</p><p>　　【入法印三昧】谓如人入国有印得入无印则不得入菩萨住是三昧即能入于诸法实相是名入法印三昧。</p><p>　　【三昧王安立三昧】谓菩萨住是三昧则于一切诸三昧中而得安住譬犹大王安住正殿召诸群臣皆悉从命是名三昧王安立三昧。</p><p>　　【放光三昧】谓菩萨住是三昧则能放种种光明照诸三昧悉皆明了是名放光三昧。</p><p>　　【力进三昧】谓菩萨住是三昧于诸三昧得自在力常能<a href=\"/remen/shentong.html\" class=\"keylink\" target=\"_blank\">神通</a>变化度诸众生是名力进三昧。</p><p>　　【高出三昧】谓菩萨住是三昧所有福德智慧皆悉增长诸三昧性从心而出是名高出三昧。</p><p>　　【必入辩才三昧】谓菩萨住是三昧则能辩说一切三昧悉知众生语言次第及经书名字等悉能分别无碍是名必入辩才三昧。</p><p>　　【释名字三昧】谓菩萨住是三昧则能释诸三昧名字及诸法义令人得解是名释名字三昧。</p><p>　　【观方三昧】谓菩萨住是三昧于诸三昧出入自在无碍故能以慈悲怜愍平等之心观于十方众生皆得度脱是名观方三昧。</p><p>　　【陀罗尼印三昧】梵语陀罗尼华言总持谓菩萨住是三昧则能持诸三昧印分别诸三昧皆有陀罗尼是名陀罗尼印三昧。</p><p>　　【无诳三昧】谓菩萨住是三昧不生爱恚无明邪见于诸三昧都无迷闷之事是名无诳三昧。</p><p>　　【摄诸法海三昧】谓菩萨住是三昧则三乘法皆摄入是三昧中如一切众流皆归于海是名摄诸法海三昧(三乘者声闻乘缘觉乘菩萨乘也)。</p><p>　　【遍覆虚空三昧】谓菩萨住是三昧以三昧力能遍覆无量无边虚空或放光明或以音声充满其中是名遍覆虚空三昧。</p><p>　　【金刚轮三昧】谓菩萨住是三昧则能持诸三昧于一切法中所至无碍譬犹金刚轮所往无有障碍是名金刚轮三昧。</p><p>　　【宝断三昧】谓菩萨住是三昧则能断除一切三昧烦恼诸垢如有真宝能治诸宝令得洁净是名宝断三昧。</p><p>　　【能照三昧】谓菩萨住是三昧则能以智慧照了诸法譬犹日出普照世间事皆显了是名能照三昧。</p><p>　　【不求三昧】谓菩萨住是三昧则能照了诸法皆如幻化三界爱欲悉断都无所求是名不求三昧(三界者欲界色界无色界也)。</p><p>　　【无住三昧】谓菩萨住是三昧则能照了诸法念念无常无有住相是名无住三昧。</p><p>　　【<a href=\"/remen/wuxin.html\" class=\"keylink\" target=\"_blank\">无心</a>三昧】谓菩萨住是三昧则心心数法悉皆不行是名无心三昧(心即心王心数法即受想行法也不<a href=\"/remen/xingzhe.html\" class=\"keylink\" target=\"_blank\">行者</a>谓皆诸法皆不起也)。</p><p>　　【净灯三昧】谓菩萨住是三昧则能离诸烦恼之垢而智慧之灯清净明发是名净灯三昧。</p><p>　　【无边明三昧】谓菩萨住是三昧则能以智慧光明普照十方无边世界众生及无量诸法皆悉明了是名无边明三昧。</p><p>　　【能作明三昧】谓菩萨住是三昧则能照明诸法譬犹暗中燃炬无不明了是名能作明三昧。</p><p>　　【普照明三昧】谓菩萨住是三昧即能普照诸法种种三昧门譬如轮王宝珠光照四边是名普照明三昧。</p><p>　　【坚净诸三昧】谓菩萨住是三昧则能令诸三昧清净坚牢不为一切垢法之所染坏是名坚净诸三昧。</p><p>　　【无垢明三昧】谓菩萨住是三昧能离一切诸三昧垢破除一切无明爱欲烦恼亦能照了一切三昧是名无垢明三昧。</p><p>　　【<a href=\"/remen/huanxi.html\" class=\"keylink\" target=\"_blank\">欢喜</a>三昧】谓菩萨住是三昧能生无量无边法欢喜乐是名欢喜三昧。</p><p>　　【电光三昧】谓菩萨住是三昧于无始世来所失之道还复能得如电光暂现行者得路是名电光三昧。</p><p>　　【无尽三昧】谓菩萨住是三昧灭诸法无常等相即入不生不灭真实之理是名无尽三昧。</p><p>　　【威德三昧】谓菩萨住是三昧则得无量威德自在庄严是名威德三昧。</p><p>　　【离尽三昧】谓菩萨住是三昧则能见诸三昧无有穷尽而于无量阿僧只劫善本<a href=\"/remen/gongde.html\" class=\"keylink\" target=\"_blank\">功德</a>果报不失离于一切断灭之见是名离尽三昧(梵语阿僧只劫华言无数时)。</p><p>　　【不动三昧】谓菩萨住是三昧能知诸法实相毕竟空寂智慧与三昧相应于一切三昧及一切法都不戏论是名不动三昧。</p><p>　　【不退三昧】谓菩萨住是三昧常不退转即是阿鞞?致是名不退三昧(梵语阿鞞?致华言不退转)。</p><p>　　【日灯三昧】谓菩萨住是三昧则能照了种种法门及诸三昧譬犹日出能照一切世界又如灯明能破暗室是名日灯三昧。</p><p>　　【月净三昧】谓菩萨住是三昧则智慧清净利益众生又能破诸三昧无明如月圆明破诸黑暗是名月净三昧。</p><p>　　【净明三昧】谓菩萨住是三昧则能明了诸法无有障碍是名净明三昧。</p><p>　　【能作明三昧】谓菩萨住是三昧则与<a href=\"/remen/banruo.html\" class=\"keylink\" target=\"_blank\">般若</a>之智相应能于诸三昧门而作光明是名能作明三昧(梵语般若华言智慧)。</p><p>　　【作行三昧】谓菩萨住是三昧则能发起先所得诸三昧故是名作行三昧。</p><p>　　【知相三昧】谓菩萨住是三昧则见一切诸三昧中有实智慧之相是名知相三昧。</p><p>　　【如金刚三昧】谓菩萨住是三昧则能破一切烦恼结使无有遗余譬犹金刚能破诸物灭尽无余是名如金刚三昧(结使者谓一切众生为惑业缠缚驱役入于生死也)。</p><p>　　【心住三昧】谓心相轻疾难制难持菩萨住是三昧则能摄诸散乱心不动转是名心住三昧。</p><p>　　【普明三昧】谓菩萨住是三昧于一切法见光明相无诸黑暗以神通力普照世间了了无碍是名普明三昧。</p><p>　　【安立三昧】谓菩萨住是三昧于一切诸功德善法中安立坚固如湏弥山安立不动是名安立三昧(梵语须弥华言妙高)。</p><p>　　【宝聚三昧】谓菩萨住是三昧则能转一切所有国土皆成七宝是名宝聚三昧(七宝者金银琉璃玻璃砗磲码瑙赤真珠也)。</p><p>　　【妙法印三昧】谓菩萨住是三昧得诸佛菩萨深妙功德智慧之法印诸三昧是名妙法印三昧。</p><p>　　【法等三昧】谓菩萨住是三昧则照了众生及一切法悉皆平等是名法等三昧。</p><p>　　【断喜三昧】谓菩萨住是三昧能观苦空无常<a href=\"/remen/wuwo.html\" class=\"keylink\" target=\"_blank\">无我</a>不净等相于一切世间心生厌离不起乐着之想是名断喜三昧(苦者谓观五阴之身实有生死逼迫等苦也空者谓身及诸法本来皆空也无常者谓身及诸法终归坏灭也无我者谓四大各离何者是我也不净者谓观身相皆不净也)。</p><p>　　【到法顶三昧】谓菩萨住是三昧则能以般若方便之力而到于法山之顶是名到法顶三昧(法山之顶以喻此三昧在诸三昧之上也)。</p><p>　　【能散三昧】谓菩萨住是三昧即与空慧相应而能破散诸法是名能散三昧。</p><p>　　【分别诸法句三昧】谓菩萨住是三昧则能分别一切诸法语言文句为众生演说词无滞碍是名分别诸法句三昧。</p><p>　　【字等相三昧】谓菩萨住是三昧观诸字诸语悉皆平等呵骂赞叹无有憎爱是名字等相三昧。</p><p>　　【离字三昧】谓菩萨住是三昧不见字在义中亦不见字在字中是名离字三昧。</p><p>　　【断缘三昧】谓菩萨住是三昧则能于乐中不生喜苦中不生瞋不苦不乐中不生不知舍心于此三受远离不着则心灭缘断是名断缘三昧。</p><p>　　【不坏三昧】谓菩萨住是三昧则能了法性毕竟空寂戏论不能破无常不能转是名不坏三昧。</p><p>　　【无种相三昧】谓菩萨住是三昧了法<a href=\"/remen/wuxiang.html\" class=\"keylink\" target=\"_blank\">无相</a>而不见诸法种种之相是名无种相三昧。</p><p>　　【无处行三昧】谓菩萨住是三昧则能知三毒火然三界故心不依止涅盘毕竟空故亦不依止是名无处行三昧(三毒者贪瞋痴也)。</p><p>　　【离朦昧三昧】谓菩萨住是三昧则能于诸三昧中微翳无明等悉皆除尽是名离朦昧三昧。</p><p>　　【无去三昧】谓菩萨住是三昧则不见一切诸法去来之相是名无去三昧。</p><p>　　【不变异三昧】谓菩萨住是三昧能观一切诸三昧法皆不见有变异之相是名不变异三昧。</p><p>　　【度缘三昧】谓菩萨住是三昧于六尘中诸烦恼缘悉皆尽灭能度六尘大海亦能超过一切三昧缘生智慧是名度缘三昧(六尘者色尘声尘香尘味尘触尘法尘也)。</p><p>　　【集诸功德三昧】谓菩萨住是三昧修集一切善根功德初夜后夜无有休息譬犹日月运转不停是名集诸功德三昧。</p><p>　　【住无心三昧】谓菩萨住是三昧但随智慧不随于心而住于诸法实相之中是名住无心三昧。</p><p>　　【净妙华三昧】谓菩萨住是三昧则能于诸三昧中开诸功德华以自在庄严如树华开敷树自严饰是名净妙华三昧。</p><p>　　【觉意三昧】谓菩萨住是三昧令诸三昧变成无漏与七觉相应是名觉意三昧(无漏者谓惑业已断不漏落生死也七觉者念觉择法觉精进觉喜觉轻安觉定觉舍觉也)。</p><p>　　【无量辩三昧】谓菩萨住是三昧得无量辩才乐说一句经<a href=\"/remen/wuliangjie.html\" class=\"keylink\" target=\"_blank\">无量劫</a>而不穷尽是名无量辩三昧(劫梵语具云劫波华言分别时节)。</p><p>　　【无等等三昧】谓菩萨住是三昧观一切众生皆如于佛观一切法皆同<a href=\"/remen/fofa.html\" class=\"keylink\" target=\"_blank\">佛法</a>与无等等般若波罗蜜相应是名无等等三昧(无等等者谓诸佛般若世无与等而一切众生平等共有故曰无等等梵语般若波罗蜜华言智慧到<a href=\"/remen/bian.html\" class=\"keylink\" target=\"_blank\">彼岸</a>)。</p><p>　　【度诸法三昧】谓菩萨住是三昧则能入三<a href=\"/remen/jietuo.html\" class=\"keylink\" target=\"_blank\">解脱</a>门超出三界度三乘众生是名度诸法三昧(三解脱门者空解脱门无相解脱门无作解脱门也)。</p><p>　　【分别诸法三昧】谓菩萨住是三昧则能分别诸法善不善有漏无漏有为无为等相是名分别诸法三昧(有漏者谓因烦恼惑业漏落三界生死也有为者世间法也无为者出世间法也)。</p><p>　　【散疑三昧】谓菩萨住是三昧则能于一切法中疑网悉断得一切诸法实相是名散疑三昧。</p><p>　　【无住处三昧】谓菩萨住是三昧则不见诸法定有住处是名无住处三昧。</p><p>　　【一庄严三昧】谓菩萨住是三昧则能观见诸法皆一或一切法有相故一或一切法无相故一或一切法空故一皆以一相智慧庄严如是三昧是名一庄严三昧。</p><p>　　【生行三昧】谓菩萨住是三昧能观种种行相入相住相出相如是诸相皆空亦不可见是名生行三昧。</p><p>　　【一行三昧】谓菩萨住是三昧与毕竟空相应更无余行次第是名一行三昧。</p><p>　　【不一行三昧】谓菩萨住是三昧不见诸三昧一相以此三昧而能兼行诸余观行是名不一行三昧。</p><p>　　【妙行三昧】谓菩萨住是三昧不见诸三昧二相即是毕竟空相应三昧一切戏论皆不能破是名妙行三昧。</p><p>　　【达一切有底散三昧】谓菩萨住是三昧能以无漏智慧通达三有乃至非有想非无想之底一切诸有皆悉令其散坏是名达一切有底散三昧(三有者欲有色有无色有即三界也底者即非有想非无想天以其难到故名底也)。</p><p>　　【入名语三昧】谓菩萨住是三昧则能识一切众生一切物一切法名字一切语言无不解了是名入名语三昧。</p><p>　　【离音声字语三昧】谓菩萨住是三昧观一切诸法皆无音声语言常寂灭相是名离音声字语三昧。</p><p>　　【然炬三昧】谓菩萨住是三昧则能以智慧炬照明一切诸法无错无着如然炬夜行不堕险处是名然炬三昧。</p><p>　　【净相三昧】谓菩萨住是三昧则能清净具足庄严三十二相又能<a href=\"/remen/rufa.html\" class=\"keylink\" target=\"_blank\">如法</a>观于诸法总别之相亦能观诸法无相清净是名净相三昧(三十二相者足安平相千辐轮相手指纤长相手足柔软相手足缦网相足跟满足相足趺高好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相<a href=\"/remen/fanyin.html\" class=\"keylink\" target=\"_blank\">梵音</a>深远相眼色如金精相眼睫如牛王相眉间白毫相顶肉髻成相也总相者诸法和合为一相也别相者诸法种种差别也)。</p><p>　　【破相三昧】谓菩萨住是三昧则不见一切法相何况于诸三昧之相是名破相三昧。</p><p>　　【一切种妙足三昧】谓菩萨住是三昧则能以诸功德种种庄严<a href=\"/remen/chanding.html\" class=\"keylink\" target=\"_blank\">禅定</a>智慧悉皆具足清净是名一切种妙足三昧。</p><p>　　【不喜苦乐三昧】谓菩萨住是三昧能观世间之乐多过多患虚妄颠倒非可爱乐观世间之苦如病如箭入身心不喜乐以一切法虚诳故乐尚不喜何况于苦是名不喜苦乐三昧。</p><p>　　【无尽相三昧】谓菩萨住是三昧则能观一切法不断不常无坏无尽是名无尽相三昧。</p><p>　　【陀罗尼三昧】谓菩萨住是三昧则能持诸三昧而闻持等诸陀罗尼皆自然而得是名陀罗尼三昧(闻持者陀罗尼名也谓得此陀罗尼者一切语言诸法耳所闻者皆不忘失也)。</p><p>　　【摄诸邪正相三昧】谓菩萨住是三昧于正定聚邪定聚不定聚一切众生都无所弃一心摄取而不见有邪正等相是名摄诸邪正相三昧。</p><p>　　【灭憎爱三昧】谓菩萨住是三昧则能灭诸憎爱于可喜法中而不生爱可恶法中而不生嗔是名灭憎爱三昧。</p><p>　　【逆顺三昧】谓菩萨住是三昧则能于诸法中逆顺自在能破一切邪逆众生能顺一切可化众生而又不着逆顺之相是名逆顺三昧。</p><p>　　【净光三昧】谓菩萨住是三昧于诸三昧光明清净诸烦恼垢皆不可得是名净光三昧。</p><p>　　【坚固三昧】谓菩萨住是三昧而于诸法实相智慧相应皆悉坚固犹如虚空不可破坏是名坚固三昧。</p><p>　　【满月净光三昧】谓菩萨住是三昧则净智光明具足灭爱恚等火清凉功德利益众生譬犹秋月圆满破诸黑暗清凉可乐是名满月净光三昧。</p><p>　　【大庄严三昧】谓菩萨住是三昧则大庄严成就见十方如恒河沙等世界以七宝华香庄严佛处如是等庄严功德而心无所着是名大庄严三昧。</p><p>　　【能照一切世间三昧】谓菩萨住是三昧则能照众生世间住处世间五众世间一切诸法是名能照一切世间三昧(五众者即色受想行识五阴也)。</p><p>　　【三昧等三昧】谓菩萨住是三昧则能观诸三昧不见有深浅之相观一切有为之法皆从<a href=\"/remen/yinyuan1.html\" class=\"keylink\" target=\"_blank\">因缘</a>而生与三昧相悉皆平等无有定乱是名三昧等三昧。</p><p>　　【摄一切有诤无诤三昧】谓菩萨住是三昧则能于一切法中通达无碍不见是法如是相不见是法不如是相于众生中亦无好丑诤论但随其心行而摄受度脱之是名摄一切有诤无诤三昧。</p><p>　　【不乐一切住处三昧】谓菩萨住是三昧则不乐住世间以世间无常故不乐住非世间不着于空故是名不乐一切住处三昧(非世间者出世间之法也)。</p><p>　　【如住定三昧】如即有无不二之义又即空也谓菩萨住是三昧则知一切法如实相不见有法过此如者是名如住定三昧。</p><p>　　【坏身衰三昧】身衰者谓血肉筋骨等和合为身是身多患常为饥寒疾病所逼以致身衰菩萨住是三昧故以智慧力分分破坏身诸衰相乃至不见不可得相是名坏身衰三昧。</p><p>　　【坏语如虚空三昧】谓菩萨住是三昧不见诸三昧语业依声而有如虚空如幻化不生憎爱是名坏语如虚空三昧。</p><p>　　【离着虚空不染三昧】谓菩萨<a href=\"/remen/xiuxing.html\" class=\"keylink\" target=\"_blank\">修行</a>般若波罗蜜观诸法毕竟空不生不灭犹如虚空虽得是三昧而于此虚空三昧之相亦不染着是名离着虚空不染三昧。</p><p>　　一百八法明门(出佛本行集经)</p><p>　　法明门者为令众生破除昏暗通达一切智慧也故护明菩萨在兜率天宫欲下人间托生即于师子座上宣说此一百八门留与诸天以作忆念然后下生也(护明菩萨即释迦牟尼佛在天宫之号也梵语兜率华言知足)正信法明门谓不破坚牢心故净心法明门谓无秽浊故欢喜法明门谓安隐心故爱乐法明门谓令心清净故身行正行法明门谓三业清净故(三业清净者谓身不杀不盗不[淫-壬+(工/山)]也)口行净行法明门谓断四恶故(四恶者妄言绮语两舌恶口也)意行净行法明门谓断三毒故(三毒者贪嗔痴也)<a href=\"/remen/nianfo.html\" class=\"keylink\" target=\"_blank\">念佛</a>法明门谓观佛清净故念法法明门谓观法清净故念僧法明门谓得道坚牢故念施法明门谓不望果报故念戒法明门谓一切愿具足故念天法明门谓修广大心故慈法明门谓随所生处善根摄胜故悲法明门谓不杀害众生故喜法明门谓舍一切不喜事故舍法明门谓厌离五欲故(五欲者<a href=\"/remen/seyu.html\" class=\"keylink\" target=\"_blank\">色欲</a>声欲香欲味欲触欲也)无常观法明门谓观三界欲故(三界者欲界色界无色界也)苦观法明门谓断一切愿故无我观法明门谓不染着我故寂定观法明门谓不扰乱心意故惭愧法明门谓内心寂定故羞耻法明门谓外恶灭故实法明门谓不诳<a href=\"/remen/tianren.html\" class=\"keylink\" target=\"_blank\">天人</a>故真法明门谓不诳自身故法行法明门谓随顺法行故三归法明门谓净三恶道故(三归者归依佛归依法归依僧也三恶道者饿鬼道<a href=\"/remen/chushengdao.html\" class=\"keylink\" target=\"_blank\">畜生道</a><a href=\"/remen/diyu.html\" class=\"keylink\" target=\"_blank\">地狱</a>道也)知恩法明门谓不舍善根故报恩法明门谓不欺负他故不自欺法明门谓不自誉故为众生法明门谓不毁呰他故(呰与訾同)为法法明门谓如法而行故知时法明门谓不轻言说故摄我慢法明门谓智慧满足故不生恶心法明门谓自护护他故无障碍法明门谓心无疑惑故信解法明门谓决了第一义故(第一义者谓中道之理无二无别也)不净观法明门谓舍欲染心故不诤斗法明门谓断嗔讼故不痴法明门谓断<a href=\"/remen/shasheng.html\" class=\"keylink\" target=\"_blank\">杀生</a>故乐法义法明门谓求法义故爱法明法明门谓得法明相故求多闻法明门谓正观法相故正方便法明门谓真正行故知名色法明门谓除诸障碍故(名即心色即身也)除因见法明门谓得解脱故无怨亲心法明门谓于怨亲中生平等故除方便法明门谓知诸苦故诸大平等法明门谓断于一切和合法故(诸大者即地大水大火大风大空大根大识大也)诸入法明门谓修正道故(诸入者即眼入耳入鼻入舌入身入意入色入声入香入味入触入法入也)无生忍法明门谓证灭谛故(无生忍者谓一切法本来不生于此法中而能忍可即证也)身念处法明门谓诸法寂静故(身念处者身即五阴中色阴念即能观之观处即色阴所观之境也)受念处法明门谓断一切诸受故(受即领纳之义谓眼等识领纳色等诸境也)心念处法明门谓观心如幻化故(心即五阴中识阴也)法念处法明门谓智慧无翳故(法即五阴中想行二阴也)四正勤法明门谓断一切恶成诸善故(四正勤者一已生恶令断二未生恶令不生三已生善念增长四未生善令生也)四如意足法明门谓身心轻故(四如意足者欲如意足念如意足精进如意足慧如意足也)信根法明门谓不随他语故(信者谓信正观及助道法则能生诸善法也根即能生之义)精进根法明门谓善得诸智故(精进者谓修行正助之法勤求不息也)念根法明门谓善作诸业故(念者谓专念正助之法而无他念也)定根法明门谓心清净故(定者谓摄心在正助之法相应不散也)慧根法明门谓现见诸法故(慧者谓以智慧观察苦集灭道四谛之法也)信力法明门谓过诸魔力故(信力者力即力用谓信根增长则能遮断一切疑惑也)精进力法明门谓不退转故(精进力者谓精进根增长则能破诸身心懈怠也)念力法明门谓不共他故(念力者谓念根增长则能破诸邪念也)<a href=\"/remen/dingli.html\" class=\"keylink\" target=\"_blank\">定力</a>法明门谓断一切念故(定力者谓定根增长则能破诸乱想也)慧力法明门谓离二边故(慧力者谓慧根增长则能遮止三界见思之惑也二边者空有二边也)念觉分法明门谓如诸法智故(念觉分者念即想念觉即觉了分即支分谓修出世道时善能觉了常使定慧之法均调也若心沉时当念用择法精进喜三支属慧故也若心浮时当念用除舍定三支属定故也)择法觉分法明门谓照明一切诸法故(择法觉分者谓观诸法善能拣别真伪也)精进觉分法明门谓善知觉故(精进觉分者谓修诸道法时善能觉了勤心在于真法之中也)喜觉分法明门谓得诸定故(喜觉分者谓若心得法喜善能觉了住真法喜也)除觉分法明门谓所作已办故(除觉分者谓断除诸见烦恼之时善能觉了不损真正善根也)定觉分法明门谓知一切法平等故(定觉分者谓若发禅定时善能觉了不生<a href=\"/remen/wangxiang.html\" class=\"keylink\" target=\"_blank\">妄想</a>也)舍觉分法明门谓厌离一切法故(舍觉分者谓若舍念着之境善能觉了虚伪永不追忆也)<a href=\"/remen/zhengjian.html\" class=\"keylink\" target=\"_blank\">正见</a>法明门谓得漏尽圣道故(正见者谓修无漏行见四谛分明也漏尽者谓三界烦恼惑业断尽不漏落生死也)正分别法明门谓断一切分别无分别故(正分别即正思惟谓见四谛时思惟筹量为令增长入涅盘故也)正语法明门谓断一切名字音声语言知如响故(正语者谓摄口业住于正语也)正业法明门谓无业无报故(正业者谓除身一切邪业住于清净正业也)正命法明门谓除灭一切恶道故(正命者谓除邪命利养住于清净正命也)正行法明门谓至彼岸故(正行即正精进谓身心专精勤求涅盘也)正念法明门谓不思念一切法故(正念者谓念念在于正助之法也)正定法明门谓得无散乱三昧故(正定者谓摄心正助之法入于正定也梵语三昧华言正定)<a href=\"/remen/putixin.html\" class=\"keylink\" target=\"_blank\">菩提心</a>法明门谓不断<a href=\"/remen/sanbao.html\" class=\"keylink\" target=\"_blank\">三宝</a>故(梵语<a href=\"/remen/puti.html\" class=\"keylink\" target=\"_blank\">菩提</a>华言道三宝者佛宝法宝僧宝也)依倚法明门谓不乐小乘故正信法明门谓得最胜佛法故增进法明门谓成就一切诸善根法故檀度法明门谓念念成就相好庄严佛土<a href=\"/remen/jiaohua.html\" class=\"keylink\" target=\"_blank\">教化</a>悭贪诸众生故(檀梵语具云檀那华言<a href=\"/remen/bushi.html\" class=\"keylink\" target=\"_blank\">布施</a>)戒度法明门谓远离恶道诸难教化<a href=\"/remen/pojie.html\" class=\"keylink\" target=\"_blank\">破戒</a>诸众生故忍度法明门谓舍一切瞋恚我慢謟曲调戏教化如是诸恶众生故精进度法明门谓悉得一切诸善法教化懈怠诸众生故禅度法明门谓成就一切禅定及诸神通教化散乱诸众生故(禅梵语具云禅那华言静虑)智度法明门谓断无明黑暗教化愚痴诸众生故方便法明门谓随众生所见威仪而示现教化成就一切诸佛法故四摄法法明门谓摄受一切众生得菩提已施一切众生法故(四摄法者一布施摄二爱语摄三利行摄四同事摄也)教化众生法明门谓自不受乐不疲倦故摄受<a href=\"/remen/zhengfa.html\" class=\"keylink\" target=\"_blank\">正法</a>法明门谓断一切众生诸烦恼故福聚法明门谓利益一切诸众生故修禅法明门谓满足十力故(十力者知是处非处智力知过现未来业报智力知诸禅三昧智力知诸根胜劣智力知种种解智力知种种界智力知一切至处道智力知天眼无碍智力知<a href=\"/remen/suming.html\" class=\"keylink\" target=\"_blank\">宿命</a>无漏智力知永断习气智力也)寂定法明门谓成就如来三昧具足故慧见法明门谓智慧成就满足故入无碍辩法明门谓得<a href=\"/remen/fayan.html\" class=\"keylink\" target=\"_blank\">法眼</a>成就故(法眼者谓知一切众生各各方便所化之法门也)入一切行法明门谓得佛眼成就故(佛眼者谓覆障虽密无不见知也)成就陀罗尼法明门谓闻一切诸佛法能<a href=\"/remen/shouchi.html\" class=\"keylink\" target=\"_blank\">受持</a>故(梵语陀罗尼华言总持)得无碍辩法明门谓令一切众生皆欢喜故顺忍法明门谓顺一切诸佛法故得无生法忍法明门谓得受记故(受记者谓菩萨受作佛之记也)不退转地法明门谓具足往昔诸佛法故从一地至一地智法明门谓灌顶成就一切智乃至得成阿耨多罗三藐三菩提故(从一地至一地智者谓从等觉菩萨之智至妙觉果佛之智也灌顶者谓等觉菩萨将入妙觉之位如转轮王太子受王位时以四海水灌其顶也梵语阿耨多罗三藐三菩提华言无上正等正觉)。</p><p>　　百八烦恼(出天台四教仪集注)</p><p>　　昏烦之法恼乱心神故名烦恼谓眼耳鼻舌身意六根对色声香味触法六尘各有好恶平三种不同则成十八烦恼又六根对六尘好恶平三种起苦受乐受不苦不乐受复成十八烦恼共成三十六种更约过去未来现在三世各有三十六种总成一百八烦恼也(好恶平三种不同者如色尘有好色有恶色其不好不恶之色名为平也声香味触法五尘亦然受即领纳之义苦受对恶尘而起乐受对好尘而起不苦不乐受对平尘而起)。</p><p>　　千二百五十人(出因果经)</p><p>　　谓耶舍长者子朋党五十人优楼频螺<a href=\"/remen/jiaye.html\" class=\"keylink\" target=\"_blank\">迦叶</a>师徒五百人那提迦叶师徒二百五十人伽耶迦叶师徒二百五十人<a href=\"/remen/sheli.html\" class=\"keylink\" target=\"_blank\">舍利</a>弗师徒一百人大目犍连师徒一百人此千二百五十人并先事外道勤苦累劫而无所证承佛化导即得<a href=\"/remen/zhengguo.html\" class=\"keylink\" target=\"_blank\">证果</a>于是感佛之恩一一<a href=\"/remen/fahui.html\" class=\"keylink\" target=\"_blank\">法会</a>常随不舍故诸经首列众皆云千二百五十人俱者以此也(梵语优楼频螺迦叶华言木??林梵语??提迦叶华言河梵语伽耶迦叶华言城梵语舍利弗华言身子梵语大目犍连华言采菽氏)。</p><p>　　八万四千尘劳(出华严孔目)</p><p>　　八万四千尘劳者尘即染污之义谓种种邪见烦恼能染污真性也劳即劳役也谓众生被邪见烦恼劳役不息轮<a href=\"/remen/zhuansheng.html\" class=\"keylink\" target=\"_blank\">转生</a>死无有尽时论其尘劳根本不出十使于十使中随以一使为头则九使为助遂成一百约三世各有一百共成三百而现在世一百时促不论相助于过去未来二世二百又各各以一使为头九使为助共成二千合前现在世一百共成二千一百又约多贪多嗔多痴等分四种众生各有二千一百共成八千四百又约四大六衰各有八千四百总成八万四千尘劳也(十使者使即驱役之义一贪二嗔三痴四慢五疑六身见七边见八邪见九见取<a href=\"/remen/shijie.html\" class=\"keylink\" target=\"_blank\">十戒</a>取也多贪者谓于五欲可意之境而多贪爱也多嗔者谓于逆情之境而多忿怒也多痴者谓无所觉了而于贪嗔之境溺而不已也等分者谓贪嗔痴三心一齐而起也四大者地大水大火大风大也六衰者谓色声香味触法六尘能衰损善法故也)。</p><p>　　八万四千法门(出贤劫经)</p><p>　　八万四千法门者昔佛告喜王菩萨修习行法自第一光耀乃至分舍利凡三百五十度无极法门一一法门各有布施持戒忍辱精进禅定智慧之<a href=\"/remen/liudu.html\" class=\"keylink\" target=\"_blank\">六度</a>共成二千一百度无极于诸贪[淫-壬+(工/山)]瞋恚愚痴等分四种众生各以此二千一百度无极教化而开觉之合成八千四百度无极一变为十总成八万四千度无极法门此之法门为三界无上良药为百千种人除八万四千尘劳也(度无尘者谓事理行满度生死流登涅盘岸无有穷极也三百五十度无极者光耀度无极世度无极为众生故行度无极住度无极生死度无极所着度无极益他人度无极处所度无极道度无极慧度无极已修立行度无极逮得度无极念度无极离世度无极造有所作业度无极休息道度无极不置速度无极应顺度无极造作度无极无作度无极意度无极勤修度无极正真度无极行捷疾度无极深奥度无极杂度无极清净度无极无际度无极信道度无极为众生厄故行度无极法故度无极寂乐度无极乐观寂度无极一切所入度无极说处度无极无害度无极无败度无极贫度无极不回还度无极回转度无极严净度无极坚强度无极兴盛度无极充满度无极为世度无极度世度无极无上度无极不乱度无极无怨度无极怨敌度无极摄持度无极无所摄持度无极<a href=\"/remen/baoying.html\" class=\"keylink\" target=\"_blank\">报应</a>度无极无报度无极自然度无极无所有度无极广普度无极华度无极无量度无极慕求度无极所厌度无极妙乐度无极无乐度无极乐闻持度无极生死长度无极无断度无极乐纯淑度无极禅度无极神通度无极世巧便度无极慈愍护度无极行哀度无极欢喜度无极劝护度无极劝邪见度无极劝正见度无极劝住见度无极劝无住度无极劝无侍度无极劝意度无极劝忍度无极造业度无极无所造业度无极有余度无极无余度无极佛兴盛度无极明度无极持住明度无极佛兴成就度无极意不忽度无极佛兴立在家度无极<a href=\"/remen/chujia.html\" class=\"keylink\" target=\"_blank\">出家</a>来度无极愍哀博闻来度无极出家不断戒度无极住神通度无极神通意不断度无极入欲度无极立度无极应进度无极众报度无极无报度无极无乐度无极时进度无极光明度无极无量光度无极报安光度无极不回还度无极娱乐度无极鲜洁度无极成世法度无极净世度无极成种度无极来成眷属度无极不坏眷属度无极除尘来净度无极观土度无极宣誓度无极无放逸度无极周旋度无极灭度度无极豪贵度无极理眷属度无极无所忘失度无极三十二相度无极顺时度无极知时度无极分别度无极顺世度无极边际度无极蠲除度无极金刚度无极造救度无极自然度无极伏魔度无极无退度无极一时度无极无所着度无极三昧度无极训诲度无极佛道度无极一切智度无极无余度无极有余度无极可止度无极诸佛度无极方便度无极愁戚度无极开化真陀度无极异度无极四意断度无极四神足度无极四禅度无极四意止度无极四谛度无极信根精进根意根智慧根定根度无极信力精进力意力定力智慧力度无极七觉意度无极八品道行度无极寂然度无极所观度无极乐明度无极来解脱度无极<a href=\"/remen/biqiu.html\" class=\"keylink\" target=\"_blank\">比丘</a>圣众度无极八部会度无极归解度无极分别度无极别度度无极系解法度无极分别顺理度无极辩才度无极无厌度无极六度度无极眼耳鼻舌身心度无极愍他劝助度无极愍己度无极法度无极宜度无极剖判度无极劝乐度无极三脱门度无极异行度无极解他度无极勤用意度无极十种力度无极四无所畏度无极大哀度无极肉眼天眼慧眼法眼佛眼度无极自在度无极娱乐度无极难得自归度无极十八不共诸佛之法度无极晓了方便度无极纯淑度无极见自然度无极三界行度无极观清白行度无极法种度无极八等度无极道迹往来不还无着度无极缘觉度无极菩萨度无极尽慧度无极无所生慧度无极建立慧度无极致天眼天耳心智自在见过世事知他心念神足漏尽六通度无极威仪度无极愍伤度无极行空度无极捐拾度无极灭度度无极变化度无极流布法教度无极分舍利度无极然其中名有重出者乃经中所载之旧文也)。</p></div>"
}]