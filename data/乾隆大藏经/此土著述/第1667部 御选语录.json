[{
    "title": "御选语录 总序 总目",
    "author": "清世宗御录",
    "html": "<div class=\"B1_text\"><p>　　御选语录</p><p>　　清　世宗皇帝御选</p><p>　　御制总序</p><p>　　如来<a href=\"/remen/zhengfa.html\" class=\"keylink\" target=\"_blank\">正法</a>眼藏。教外别传。实有透三关之理。是真语者。是实语者。不<a href=\"/remen/wangyu.html\" class=\"keylink\" target=\"_blank\">妄语</a>者。不诳语者。有志于道之人。则须勤参力究。由一而三。步步皆有著落。非可颟顸函胡。自欺欺人。朕既深明此事。不惜话堕。逐一指明。夫学人初登<a href=\"/remen/jietuo.html\" class=\"keylink\" target=\"_blank\">解脱</a>之门。乍释业系之苦。觉山河大地。十方<a href=\"/remen/xukong.html\" class=\"keylink\" target=\"_blank\">虚空</a>。并皆消殒。不为从上古锥。舌头之所瞒。识得现在七尺之躯。不过地水火风。自然彻底清净。不挂一丝。是则名为初步破参。前后际断者。破本参后。乃知山者山。河者河。大地者大地。十方虚空者。十方虚空。地水火风者。地水火风。乃至无明者无明。<a href=\"/remen/fannao.html\" class=\"keylink\" target=\"_blank\">烦恼</a>者烦恼。色声香味触法者。色声香味触法。尽是本分。皆是<a href=\"/remen/puti.html\" class=\"keylink\" target=\"_blank\">菩提</a>。无一物非我身。无一物是我已。境智融通。色空无碍。获大<a href=\"/remen/zizai.html\" class=\"keylink\" target=\"_blank\">自在</a>。<a href=\"/remen/changzhu.html\" class=\"keylink\" target=\"_blank\">常住</a>不动。是则名为透重关。名为大死大活者。透重关后。家舍即在途中。途中不离家舍。明头也合。暗头也合。寂即是照。照即是寂。行斯住斯。体斯用斯。空斯有斯。古斯今斯。无生故长生。无灭故不灭。如斯惺惺行履。无明执著。自然消落。方能踏末后一关。虽云透三关。而实无透者。不过如来如是。我亦如是。从兹方修无修。证无证。妙觉普明。圆照法界。一为无量。无量为一。大中现小。小中现大。坐微尘里转大法轮。于一毫端现宝王刹。救拔<a href=\"/remen/zhongsheng.html\" class=\"keylink\" target=\"_blank\">众生</a>。利用无尽。佛<a href=\"/remen/fozu.html\" class=\"keylink\" target=\"_blank\">佛祖</a>祖。皆为此一大事<a href=\"/remen/yinyuan1.html\" class=\"keylink\" target=\"_blank\">因缘</a>。出现于世。达摩西来。历代授受。古德传灯。无尽光中。大圆镜里。日往月来。以至于今。虽然广大法门。圣凡并托。华严香海。细钜同归。得骨得髓者固多。如麻如粟者何限。去圣遥远。魔外益繁。不达<a href=\"/remen/foxin.html\" class=\"keylink\" target=\"_blank\">佛心</a>。妄参祖席。金山泥封。慧日云蔽。约其讹谬。亦有三端。其上者。才见根尘互引。法界相生。<a href=\"/remen/yishi.html\" class=\"keylink\" target=\"_blank\">意识</a>纷飞。无非幻妄。顿生<a href=\"/remen/huanxi.html\" class=\"keylink\" target=\"_blank\">欢喜</a>。谓是真常。休去歇去。以空为空。不知性海无边。化城无住。果能见性。当下<a href=\"/remen/wuxin.html\" class=\"keylink\" target=\"_blank\">无心</a>。心既见空。即未见性。于是形同槁木。心等死灰。万有到前。一空不敌。纵能立亡坐脱。仍是业识精魂。况乃固执断见。必至变作狂华。谓<a href=\"/remen/yinguo.html\" class=\"keylink\" target=\"_blank\">因果</a>之皆空。恣猖狂而不返。岂非一妄在心。恒沙生灭。能不造<a href=\"/remen/shengsi.html\" class=\"keylink\" target=\"_blank\">生死</a>业。断菩提根。又其下者。见得个昭昭灵灵。便谓是无位真人。面门出入。扬眉瞬目。竖指擎拳。作识神之活计。张日下之孤灯。宝鱼目为明珠。觅栴檀于粪土。噙著铁丸。口称玉液。到得腊尽机除时。方知依旧。是个茫茫无据。又其下者。从经教语录中。挂取葛藤。从诸方举扬处。拾人涕唾。发狂乱之知见。翳于自心。立幻化之色声。作为实法。向真如境上。鼓动心机。于无脱法中。自生系缚。魔形难掩。遁归圆相之中。解路莫通。躲向藤条之下。情尘积滞。识浪奔催。瞒己瞒人。欺心欺佛。全是为名为利。却来说妙说元。盲驴牵盲驴。沿磨盘而绕转。痴梦证痴梦。拈漆桶为瓣香。是则循觉路而扑火轮。能不由善因而招恶果。如是三者。实繁有徒。宗旨不明。沉沦浩劫矣。朕膺元后父母之任。并非开堂秉拂之人。欲期民物之安。惟循周孔之辙。所以御极以来。十年未谈<a href=\"/remen/chanzong.html\" class=\"keylink\" target=\"_blank\">禅宗</a>。但念人天慧命。佛祖别传。拚双眉拖地。以悟众生。留无上金丹。以起枯朽。岂得任彼邪魔。瞎其正眼。鼓诸涂毒。灭尽妙心。朕实有不得不言。不忍不言者。近于几暇。辨味淄渑。随意所如。阅从上古锥语录中。择提持向上。直指真宗者。并撷其至言。手为删辑。曰僧肇。曰永嘉。曰寒山。曰拾得。曰沩山。曰仰山。曰赵州。曰永明。曰云门。曰雪窦。曰圆悟。曰玉林。十二禅师。藏外之书。曰紫阳真人。乃不数月之功。编次成集者。其他披览未周。即采掇未及。非曰此外。无可取也。是数大善知识。实皆穷微洞本。究旨通宗。深契摩诘不二之门。曹溪一味之旨。能使未见者。得无见之妙见。未闻者。入不闻之妙闻。未知者。彻无知之正知。未解者。成无解之大解。此是人天眼目。无上宗乘。至于<a href=\"/remen/jingtufamen.html\" class=\"keylink\" target=\"_blank\">净土法门</a>。虽与禅宗。似无交涉。但<a href=\"/remen/nianfo.html\" class=\"keylink\" target=\"_blank\">念佛</a>何碍<a href=\"/remen/canchan.html\" class=\"keylink\" target=\"_blank\">参禅</a>。果其深达性海之禅人。净业正可以兼修。于焉<a href=\"/remen/suixi.html\" class=\"keylink\" target=\"_blank\">随喜</a>真如。圆证妙果。云栖<a href=\"/fjrw/hcrw/lcds/\" class=\"keylink\" target=\"_blank\">莲池大师</a>。梵行清净。乃曾参悟有得者。阅其云栖法汇一书。见论虽未乃数善知识之洞彻。然非不具正知<a href=\"/remen/zhengjian.html\" class=\"keylink\" target=\"_blank\">正见</a>。如著相执有者。之可比拟。亦采其要语。别为一卷。以附于后。兼此<a href=\"/remen/jingtu.html\" class=\"keylink\" target=\"_blank\">净土</a>一门。使未了证者。建菩提道场。巳了证者。为妙觉果海。途路之助。爰为总序。弁于篇端。刊示来今。嘉惠后学。庶几因指见月。得鱼忘筌。破外道之昏蒙。夺小乘之戋弇。朕有厚望焉。</p><p>　　雍正癸丑四月朔日。</p><p>　　御选语录总目。</p><p>　　卷一</p><p>　　大智圆正圣僧肇法师（卍收肇论与宝藏论）。</p><p>　　卷二</p><p>　　洞明妙智永嘉觉禅师（卍收永嘉集与证道歌）。</p><p>　　卷三</p><p>　　妙觉普度和圣寒山大士（卍收诗集）。</p><p>　　圆觉慈度合圣拾得大士（卍收诗集）。</p><p>　　卷四</p><p>　　灵觉大圆沩山祐禅师（卍收语要）。</p><p>　　真证通智仰山寂禅师（卍收语要）。</p><p>　　卷五</p><p>　　圆证直指真际赵州谂禅师（卍收语要）。</p><p>　　卷六</p><p>　　慈云匡真弘明云门偃禅师（卍收语要）。</p><p>　　卷七</p><p>　　妙圆正修智觉永明寿禅师（卍收<a href=\"/remen/weixin.html\" class=\"keylink\" target=\"_blank\">唯心</a>诀，宗镜录序，万善同归集与心赋）。</p><p>　　卷八</p><p>　　大慈圆通禅仙紫阳真人（卍收真悟篇外集）。</p><p>　　卷九</p><p>　　正智明觉雪窦显禅师（卍收语要）。</p><p>　　卷十</p><p>　　明宗真觉圆悟勤禅师（卍收语要）。</p><p>　　卷十一</p><p>　　大觉普济能仁玉琳琇国师（卍收语要）。</p><p>　　明道正觉茆溪森禅师（卍收语要）。</p><p>　　卷十二</p><p>　　和硕雍亲王圆明<a href=\"/wenda/jushi/\" class=\"keylink\" target=\"_blank\">居士</a>（卍收语录）。</p><p>　　上谕二道（附刻）。</p><p>　　圆明百问。</p><p>　　卷十三（外集）</p><p>　　云栖莲池大师。</p><p>　　卷十四（前集上）</p><p>　　历代禅师。</p><p>　　卷十五（前集下）</p><p>　　历代禅师。</p><p>　　卷十六（后集上）</p><p>　　历代禅师。</p><p>　　卷十七（后集中）</p><p>　　历代禅师。</p><p>　　卷十八（后集下）</p><p>　　历代禅师。</p><p>　　卷十九</p><p>　　当今<a href=\"/remen/fahui.html\" class=\"keylink\" target=\"_blank\">法会</a>（附刻）。</p></div>"
},{
    "title": "御选语录卷一",
    "author": "清世宗御录",
    "html": "<div class=\"B1_text\"><p>　　卷一</p><p>　　御制序</p><p>　　汉明帝时。<a href=\"/remen/fofa.html\" class=\"keylink\" target=\"_blank\">佛法</a>始入中国。盛于晋宋间。远公其殊胜者也。向传泥洹宗旨。由远公而始闻于此土。然观莲社高贤传中。所载远公之语。远公固非洞明泥洹宗旨者。徒闻其说耳。僧肇。与远公同时。晋有远公。秦有僧肇。言<a href=\"/remen/jingtu.html\" class=\"keylink\" target=\"_blank\">净土</a>者。推远公。言讲经者。推僧肇。宗徒皆视为小乘。谓是<a href=\"/remen/puti.html\" class=\"keylink\" target=\"_blank\">菩提</a>达摩以前时人。震旦未闻教外别传之旨。不得入祖席焉。朕阅肇法师所作。<a href=\"/remen/banruo.html\" class=\"keylink\" target=\"_blank\">般若</a>无知。<a href=\"/remen/niepan.html\" class=\"keylink\" target=\"_blank\">涅槃</a>无名。空有不迁。形山秘宝。诸论。非深明宗旨。何能了了如斯。以此讲经。正是不立文字。诸佛慧命。奚隔封疆。有何今古。岂得谓菩提达摩未来以前。震旦无宗旨哉。故删辑其要文。序而刊行之。学者勿于长江一苇。葱岭只履边。目起狂华。则知菩提达摩。见梁武时。无所从来。遇宋云时。亦无所去也。</p><p>　　雍正十一年癸丑四月望日。</p><p>　　御选大智圆正圣僧肇法师论。</p><p>　　肇论序</p><p>　　慧达。率愚。序长安释。僧肇法师所作宗本不迁等四论曰。有美若人。超语兼默。标本。则句句深达<a href=\"/remen/foxin.html\" class=\"keylink\" target=\"_blank\">佛心</a>。明末。则言言备通众教。达。猥生天幸。逢此正音。每至披寻。不胜手舞。誓愿生生尽命弘述。夫神道不形。心敏难绘聊寄一序。请俟来哲。盖大分深义。厥号本无。故建言宗旨。标乎实相。开空法道。莫逾真俗。所以次释二谛。显<a href=\"/\" class=\"keylink\" target=\"_blank\">佛教</a>门。但圆正之因。无尚般若。至极之果。唯有涅槃。故末启重元。明众圣之所宅。虽以性空拟本。无本可称。语本绝言。非心行处。然则不迁当俗。俗则不生。不真为真。真但名说。若能崇兹一道。无言二谛。斯则静照之功著。故般若无知。无名之德兴。而涅槃不称余谓此说周圆。罄佛渊海。浩博无涯。穷法体相。洪论第一。肇公其人矣。</p><p>　　（传灯录载。僧肇在姚秦问大辟。师乞七日假。著宝藏论毕。临刑时说偈曰。四大元无主。<a href=\"/remen/wuyin.html\" class=\"keylink\" target=\"_blank\">五阴</a>本来空。将头临白刃。犹似斩春风。然此偈非肇所作也。肇为鸠摩罗什高弟。秦王姚兴。命入逍遥园。助什详定经论。尊礼有加。十六国春秋僧肇传云。以姚秦弘始十六年卒于长安。时晋义熙十年也。况典刑之人。岂有给假著论之理。则肇法师之以吉祥灭度。信矣。事既子虚。偈非师作。盖讹传焉。）</p></div>"
},{
    "title": "御选语录卷二",
    "author": "清世宗御录",
    "html": "<div class=\"B1_text\"><p>　　卷二</p><p>　　御制序</p><p>　　古人遇时节<a href=\"/remen/yinyuan1.html\" class=\"keylink\" target=\"_blank\">因缘</a>。每云言下大悟。夫言下大悟。悟不在言也。韩庐逐块。乃于言中求悟。梦到驴年。是为执指求月者。黄梅曹溪。密室夜分。传衣授受。究何曾道一字耶。迨后黄梅。送曹溪。至九江驿边。两人共语。曹溪云。只合<a href=\"/remen/zixing.html\" class=\"keylink\" target=\"_blank\">自性</a>自度。黄梅云。如是如是。夫既自性自度。则黄梅何授。曹溪何受乎。虽然此正黄梅所授。曹溪所受也。永嘉之于曹溪。更可分明举似天下后世。夫永嘉参承。止一宿耳。故谓之一宿觉。今观其问答语。永嘉全是逆水之机。毫无顺水之意。然则曹溪何授。而永嘉何受乎。不知永嘉正从此得曹溪乳。不可诬也。盖使有一实法与人。而曰法乳。直同马生马驴生驴耳。若此魔外别生魔外。又如久竹生青宁。青宁生程。尚安得称慧命哉。永嘉言句。西竺推为东土大乘论。朕披览之。嘉其修悟双圆。乘戒兼妙。自浅之深。浅深一致。实惟宗徒指南。爰加删订。刊示十方<a href=\"/remen/conglin.html\" class=\"keylink\" target=\"_blank\">丛林</a>焉。</p><p>　　雍正十一年癸丑四月望日。</p><p>　　御选洞明妙智永嘉觉禅师语录</p><p>　　师永嘉人也。姓戴氏。丱岁<a href=\"/remen/chujia.html\" class=\"keylink\" target=\"_blank\">出家</a>。遍探<a href=\"/remen/sanzang.html\" class=\"keylink\" target=\"_blank\">三藏</a>。精天台<a href=\"/remen/zhiguan.html\" class=\"keylink\" target=\"_blank\">止观</a>圆妙法门。于四威仪中。常冥禅观。后因左溪朗禅师激励。与东阳策禅师同诣曹溪。初到。振锡携瓶。绕祖三匝。祖曰。夫<a href=\"/remen/shamen.html\" class=\"keylink\" target=\"_blank\">沙门</a>者。具三千威仪。八万细行。大德自何方而来。生大我慢。师曰。<a href=\"/remen/shengsi.html\" class=\"keylink\" target=\"_blank\">生死</a>事大。<a href=\"/remen/wuchang.html\" class=\"keylink\" target=\"_blank\">无常</a>迅速。祖曰。何以体取无生。了无速乎。曰体即无生。了本无速。祖云。如是如是。于时大众无不愕然。师方具威仪参礼。须臾告辞。祖曰。返太速乎。师曰。本自非动。岂有速耶。祖曰。谁知非动。曰仁者自生分别。祖曰。汝甚得无生之意。曰无生岂有意耶。祖曰。无意谁当分别。曰分别亦非意。祖叹曰。善哉善哉。少留一宿。时谓一宿觉矣。迥住温江。学者辐辏号真觉大师。著<a href=\"/remen/chanzong.html\" class=\"keylink\" target=\"_blank\">禅宗</a>悟修圆旨。自浅之深。庆州剌史魏静。缉而成篇。目为永嘉集。</p></div>"
},{
    "title": "御选语录卷三",
    "author": "清世宗御录",
    "html": "<div class=\"B1_text\"><p>　　卷三</p><p>　　御制序</p><p>　　寒山诗三百余首。拾得诗五十余首。唐闾邱太守写自寒岩。流传阎浮提界。读者或以为俗语。或以为韵语。或以为教语。或以为<a href=\"/remen/chanyu.html\" class=\"keylink\" target=\"_blank\">禅语</a>。如摩尼珠。体非一色。处处皆圆。随人目之所见。朕以为非俗非韵。非教非禅。真乃古佛直心直语也。永明云。修习空花万行。宴坐水月道场。降伏镜里魔军。大作梦中佛事。如二大士者。其庶几乎。正信调直。不离和尚<a href=\"/remen/yinyuan1.html\" class=\"keylink\" target=\"_blank\">因缘</a>。<a href=\"/remen/yuanman.html\" class=\"keylink\" target=\"_blank\">圆满</a>光华。周遍<a href=\"/remen/daqianshijie.html\" class=\"keylink\" target=\"_blank\">大千世界</a>。不萌枝上。金凤翱翔。无影树边。玉象围绕。性空行实。性实行空。妄有真无。妄无真有。有空无实。念念不留。有实无空。如如不动。是以直心直语。如是如是。学者狐疑净尽。圆证真如。亦能有无一体。性行一贯。乃可与读二大士之诗。否则随文生解。总无交涉也。删而录之。以贻后世。寒山子云。有子期。辨此音。是为序。</p><p>　　雍正十一年癸丑五月朔日。</p></div>"
},{
    "title": "御选语录卷四",
    "author": "清世宗御录",
    "html": "<div class=\"B1_text\"><p>　　卷四</p><p>　　御制序</p><p>　　夫<a href=\"/remen/fozu.html\" class=\"keylink\" target=\"_blank\">佛祖</a>代代相承。称为父子。虽曰假<a href=\"/remen/shijian.html\" class=\"keylink\" target=\"_blank\">世间</a>之名教。表出世之真传。然大死大活。而慧命斯续。视属毛离里。而四大和合者。一为生身。一为无生身。同是实际。本非引喻也。永明云。须臾即俗归真。莫畴兹旨。顷刻从凡入圣。难报斯恩。夫拔火宅而登清凉之山。开迷云而入光明之海。迥视头剌胶盆。身同茧缚之时。正所谓如人饮水。冷暖自知。岂有不念皮肉骨髓所由来者乎。莫非父子也。而其中父子济美。以沩仰为最。当日提唱一声。啐啄一时。同禀法王之正令。共现琉璃之金身。一堂两琴。鼓宫而宫应。鼓商而商应。一奁两镜。胡来而皆胡。汉来而皆汉。无上妙旨。齐转金轮。一代法门。双标铜柱。盖沩山仰山之父子。正同寒山拾得之弟兄。于<a href=\"/remen/fofa.html\" class=\"keylink\" target=\"_blank\">佛法</a>中。如世间所云家庆人瑞者矣。故合为一编。以为天下后世宗徒劝。是为序。</p><p>　　雍正十一年癸丑五月朔日。</p></div>"
},{
    "title": "御选语录卷五",
    "author": "清世宗御录",
    "html": "<div class=\"B1_text\"><p>　　卷五</p><p>　　御制序</p><p>　　夫达摩西来。九年面壁。无多言句。而能直指人心。见性<a href=\"/remen/chengfo.html\" class=\"keylink\" target=\"_blank\">成佛</a>。首开震旦之宗风。后人演唱提持。照用权实。鸣涂毒鼓。挥太阿锋。于言象不该之表。形名未兆之先。机如电掣雷奔。谭似河流海注。青莲花纷飘舌本。大师子吼断十方。穿透百千诸佛耳根。勃跳三十三天空外。究其所归。不过铺荆列棘。遍地生枝。甘草黄连。自心甘苦耳。然则自利利他。固不在于多言欤。赵州谂禅师。圆证无生法忍。以本分事接人。龙门之桐。高百尺而无枝。朕阅其言句。真所谓皮肤剥落尽。独见一真实者。诚达摩之所护念。狮乳一滴。足迸散千斛驴乳。但禅师垂示。如五色珠若小知浅见。会于言表。则辜负古佛之慈悲。落草之婆心也。观师信手拈来。信口说出。皆令十方智者。一时直入如来地。可谓壁立万仞。月印千江。如赵州之接人。诚为直指人心见性成佛之古佛云。爰录其精粹者著于篇。以示后学。俾知真宗轨范。如是如是尔。</p><p>　　雍正十一年癸丑五月望日。</p></div>"
},{
    "title": "御选语录卷六",
    "author": "清世宗御录",
    "html": "<div class=\"B1_text\"><p>　　卷六</p><p>　　御制序</p><p>　　顾著曰鉴。拟问即咦。扬眉眨眼。败阙如斯。又道古来老宿。为慈悲之故。有落草之谈。如是鉴咦。落草也未。大慈大悲。那顾丧身失命。只这注破。即今早巳落草了也。佛印元曰。云门<a href=\"/remen/shuofa.html\" class=\"keylink\" target=\"_blank\">说法</a>。如云雨绝。不喜人记录。见必骂逐。曰汝口不用。反记吾语。今室中对机录。皆香林。明教。以纸为衣。随即书之。朕今刊录删辑云门言句。且道与云门意旨。是同是别。云门古德。岂畏落草。朕亦大丈夫。岂问与云门是同是别者哉。虽然。超情绝解直指自心如云门者。实为奇特。垂示后世。云门与朕。实是大慈大悲。设使灯笼露柱。向前致问。还慈悲个什么。答曰。鉴。进云。落草了也。答曰。咦。</p><p>　　雍正十一年癸丑六月朔日。</p></div>"
},{
    "title": "御选语录卷七",
    "author": "清世宗御录",
    "html": "<div class=\"B1_text\"><p>　　卷七</p><p>　　御制序</p><p>　　宋初。杭州永明智觉禅师。平生著述。有宗镜录。<a href=\"/remen/weixin.html\" class=\"keylink\" target=\"_blank\">唯心</a>诀。心赋。万善同归等集。凡千万言。并在大藏。有流传海外者。朕披阅采录。不胜敬礼喜悦。真所谓明逾晓日。高越太清。如鼓师子弦。众响俱绝。如发摩尼宝。五色生光。信为曹溪后第一人。超出历代大善知识者。特加封妙圆正修智觉禅师。卷中万善同归集一书。禅师自谓略述教海之一尘。普施法界之含识云。自师证明。方知大小齐观。<a href=\"/remen/zongjiao.html\" class=\"keylink\" target=\"_blank\">宗教</a>一贯。但学人须必真参。实有所悟。乃可观此书。依教行持。可以普独耀之神光。圆幻有之万行。所为无成之成。不修之修。无碍妙谛。有益圆证。若未能解缚俱空。境智双泯。则必依情起识。执相求诠。则堕铁围之山。转迷真觉之海。禅师云。先明其宗。方能进道。若一向逐末。实有所妨。然则此书。未经参悟。不必观读。本禅师之志也。朕既刊其全书。颁示宗徒。又采其至言。附于本集。因恐疑误初学。故又指述于此。</p><p>　　雍正十一年癸丑六月望日。</p></div>"
},{
    "title": "御选语录卷八",
    "author": "清世宗御录",
    "html": "<div class=\"B1_text\"><p>　　卷八</p><p>　　御制序</p><p>　　紫阳真人作悟真篇。以明元门秘要。复作颂偈等三十二篇。一一从性地演出西来最上一乘之妙旨。自叙云。此无为妙觉之至道也。标为外集。夫外之云者。真人岂以元门为内。而以宗门为外哉。审如是。真人止应专事元教。又何必旁乃于宗说。且又何谓此为最上。岂非以其超乎<a href=\"/remen/sanjie.html\" class=\"keylink\" target=\"_blank\">三界</a>。真亦不立。故为悟真之外也欤。真人云。世人根性迷钝。执其有身。恶死悦生。卒难了悟。黄老悲其贪著。乃以修生之术。顺其所欲。渐次导之。观乎斯言。则长生不死。虽经八万劫。究是杨叶止啼。非为了义。信矣。若此事。虽超三界之外。仍不离乎一毛孔之中。特以不自了证。则非人所可代。学者将个无义味语。放在<a href=\"/remen/bashi.html\" class=\"keylink\" target=\"_blank\">八识</a>田中。奋起根本无明。发大疑情。猛利无间。纵丧身失命。亦不放舍。久之久之。人法空。心境寂。能所亡。情识尽。并此无义味语。一时忘却。当下百杂粉碎。觌体真纯。此从上古德所为决不相赚者。真人以华池神水。温养子珠。会三界于一身之后。能以金丹作无义味语用。忽地翻身一掷。抹过太虚。脱体无依。随处<a href=\"/remen/zizai.html\" class=\"keylink\" target=\"_blank\">自在</a>。仙俊哉。大丈夫也。篇中言句。真证了彻。直指妙圆。即禅门古德中。如此自利利他。不可思议者。犹为希有。如禅师薛道光皆归依为<a href=\"/remen/dizi.html\" class=\"keylink\" target=\"_blank\">弟子</a>。不亦宜乎。刊示来今。使学元门者。知有真宗。学宗门者。知惟此一事实。余二即非真焉。是为序。</p><p>　　雍正十一年癸丑七月朔日。</p><p>　　御选大慈圆通禅仙紫阳真人张平叔语录。</p><p>　　悟真篇后序</p><p>　　切以人之生也。皆缘妄情而有其身。有其身则有患。若其无身。患从何有。夫欲免夫患者莫若体夫至道欲体夫至道。莫若明夫本心。故心者道之体也。道者心之用也。人能察心观性。则圆明之体自现。无为之用自成。不假施功。顿超<a href=\"/remen/bian.html\" class=\"keylink\" target=\"_blank\">彼岸</a>。此非心镜朗然。神珠廓明。则何以使诸相顿离。绉尘不染。心源自在。决定无生者哉。然其明心体道之士。身不能累其性。境不能乱其真。则刀兵乌能伤。虎兕乌能害。巨焚大浸乌足为虞。达人心若明镜。鉴而不纳。随机应物。和而不唱。故能胜物而无伤也。此所谓无上至真之妙道也。原其道本无名。<a href=\"/remen/shengren.html\" class=\"keylink\" target=\"_blank\">圣人</a>强名。道本无言。圣人强言尔。然则名言若寂。则时流无以识其体而归其真。是以圣人设教立言以显其道。故道因言而后显。言因道而返忘。柰何此道至妙至微。世人根性迷钝。执其有身。而恶死悦生。故卒难了悟。黄老悲其贪著。乃以修生之术。顺其所欲。渐次导之。以修生之要在金丹。金丹之要在乎神水华池。故<a href=\"/remen/daode.html\" class=\"keylink\" target=\"_blank\">道德</a>阴符之教。得以盛行于世矣。盖人悦其生也。然其言隐而理奥。学者虽讽诵其文。皆莫晓其义。若不遇至人授之口诀。纵揣量百种。终莫能著其功而成其事。岂非学者纷如牛毛。而达者乃如麟角也。余向已酉岁于成都。遇师授丹法。当年且生公倾背。自后三传于人。三遭祸患。皆不逾两旬。近方忆师之所戒。云异日有与汝解缰脱锁者。当宜授之。余不许尔。后欲解名籍。而患此道人不知信。遂撰此悟真篇。叙丹药本末。既成。而求学者凑然而来。观其意勤。心不忍秘。乃择而授之。然而所授者。皆非有巨势强力。能持危拯溺。慷慨特达。能仁明道之士。初再罹祸患。心犹未知。竟至于三。乃省前过。故知大丹之法。至简至易。虽愚昧小人。得而行之。则立超圣地。是以天意秘惜。不许轻不传于非其人也。而余不遵师语。屡泄天机。以其有身故。每膺谴患。此天之深戒。如此之神且速。敢不恐惧克责。自今以往。当钳口结舌。虽鼎镬居前。刀剑加项。亦无复敢言矣。此悟真篇中。所歌咏大丹药物火候细微之旨。无不备悉。好事者夙有仙骨。观之则智虑自明。可以寻文解义。岂须余区区之口授之矣。如此乃天之所赐。非余之辄传也。如其篇末歌颂。谈见性之法。即上之所谓无为妙觉之道也。然无为之道。齐物为心。虽显秘要。终无过咎。柰何凡夫缘业有厚薄。性根有利钝。纵闻一音。纷成异见。故释迦文殊所演法宝。无非一乘。而听学者随量会解。自然成三乘之差。此后若有根性猛利之士。见闻此篇。则知余得达摩六祖。最上一乘之妙旨。可因一言而悟万法也。如其习气尚余。则归中小之见。亦非余之咎矣。时元丰改元戊午岁仲夏月戊寅日张平叔再序。</p><p>　　悟真篇外集。</p><p>　　性地颂。</p><p>　　一</p><p>　　<a href=\"/remen/foxing.html\" class=\"keylink\" target=\"_blank\">佛性</a>非同异。千灯共一光。增之宁解益。减著且无伤。取舍俱无过。焚漂总不妨。见闻知觉法。无一可猜量。</p><p>　　二</p><p>　　如来妙体遍河沙。万象森罗无障遮。会得圆通真<a href=\"/remen/fayan.html\" class=\"keylink\" target=\"_blank\">法眼</a>。始知三界是吾家。</p><p>　　三</p><p>　　视之不可见其形。乃至呼之又却应。莫道此声如谷响。若还无谷有何声。</p><p>　　四</p><p>　　一物含闻见觉知。盖诸尘境显其机。灵常一物尚非有。四者凭何作所依。</p><p>　　五</p><p>　　不移一步到西天。端坐诸方在目前。顶后有光犹是幻。云生足下未为仙。</p><p>　　六</p><p>　　求生本自无生。畏灭何曾暂灭。眼见不如耳见。口说争如鼻说。</p><p>　　无罪福</p><p>　　终日行。不曾行。终日坐。不曾坐。修善不成<a href=\"/remen/gongde.html\" class=\"keylink\" target=\"_blank\">功德</a>。造恶原无罪过。时人若未明心。莫执此言乱做。死后须见阎王。难免镬汤碓磨。</p><p>　　三界惟心</p><p>　　三界惟心妙理。万物非此非彼。无一物非我心。无一物是我已。</p><p>　　见物便见心</p><p>　　见物便见心。无物心不现。十方通塞中。真心无不遍。若生知识解。却成颠倒见。睹境能<a href=\"/remen/wuxin.html\" class=\"keylink\" target=\"_blank\">无心</a>。始见<a href=\"/remen/puti.html\" class=\"keylink\" target=\"_blank\">菩提</a>面。</p><p>　　圆通</p><p>　　见了真空空不空。圆明何处不圆通。根尘心法都无物。妙用方知与物同。</p><p>　　随他</p><p>　　万物纵横在目前。看他动静任他权。圆明定慧终无染。似水生莲莲自莲。</p><p>　　宝月</p><p>　　一轮明月当<a href=\"/remen/xukong.html\" class=\"keylink\" target=\"_blank\">虚空</a>。万国清光无障碍。收之不聚拨不开。前之不进后不退。彼非远兮此非近。表非外兮里非内。同中有异异中同。问你傀儡会不会。</p><p>　　<a href=\"/fojing/xinjing/yuanwen.html\" class=\"keylink\" target=\"_blank\">心经</a>颂</p><p>　　蕴谛根尘空色。都无一法堪言。颠倒之见巳尽。寂静之体翛然。</p><p>　　人我（又名齐物）</p><p>　　我不异人。人心自异。人有亲疏。我无彼此。水陆飞行。等观一体。责贱尊卑。首足同已。我尚非我。何尝有你。彼此俱无。众泡归水。</p><p>　　读雪窦禅师祖英集</p><p>　　曹溪一水分千派。照古澄今无滞碍。近来学者不穷源。妄指蹄洼为大海。雪窦老师达真趣。大震雷音椎法鼓。狮王哮吼出窟来。百兽千邪皆恐惧。或歌诗兮或语句。叮咛指引迷人路。言词磊落义高深。击玉敲金响千古。争柰迷人逐境留。却将言相寻名数。真如实相本无言。无下无高无有边。非色非空非二体。十方尘刹一轮圆。正定何曾分语默。取不得兮舍不得。但于诸相不留心。即是如来真轨则。为除<a href=\"/remen/wangxiang.html\" class=\"keylink\" target=\"_blank\">妄想</a>将真对。妄若不生真亦晦。能知真妄两俱非。方得真心无挂碍。无挂碍兮能自在。一悟顿消穷劫罪。不施功力证菩提。从此永离<a href=\"/remen/shengsi.html\" class=\"keylink\" target=\"_blank\">生死</a>海。吾师近而言语畅。留在<a href=\"/remen/shijian.html\" class=\"keylink\" target=\"_blank\">世间</a>为榜样。昨宵被我唤将来。把鼻孔穿放杖上。问他第一义何如。却道有言皆是谤。</p><p>　　<a href=\"/remen/jiedinghui.html\" class=\"keylink\" target=\"_blank\">戒定慧</a>解</p><p>　　夫戒定慧者。乃法中之妙用也。<a href=\"/remen/fozu.html\" class=\"keylink\" target=\"_blank\">佛祖</a>虽尝有言。而未达者有所执。今略而言之。庶资开悟。然其心境两忘。一念不动。曰戒。觉性圆明。内外莹彻。曰定。<a href=\"/remen/suiyuan.html\" class=\"keylink\" target=\"_blank\">随缘</a>应物。妙用无穷。曰慧。此三者相须而成。互为体用。或戒之为体者。则定慧为其用。定之为体者。则戒慧为其用。慧之为体者。则戒定为其用。三者未尝斯须相离也。犹如日假光而能照。光假照以能明。非光则不能照。非照则不能明。原其戒定慧者。本乎一性。光照明者。本乎一日。一尚非一。三复何三。三一俱忘。湛然清净。</p><p>　　即心是佛颂</p><p>　　佛即心兮心即佛。心佛从来皆妄物。若知无佛复无心。始是真<a href=\"/remen/rufa.html\" class=\"keylink\" target=\"_blank\">如法</a>身佛。法身佛。没模样。一颗圆光含万象。无体之体即真体。<a href=\"/remen/wuxiang.html\" class=\"keylink\" target=\"_blank\">无相</a>之相即实相。非色非空非不空。不动不静不来往。无异无同无有无。难取难舍难听望。内外圆通到处通。一佛国在一沙中。一粒沙含大千界。一个身心万个同。知之须会无心法。不染不滞为净业。<a href=\"/remen/shane.html\" class=\"keylink\" target=\"_blank\">善恶</a>千端无所为。便是如来及<a href=\"/remen/jiaye.html\" class=\"keylink\" target=\"_blank\">迦叶</a>。</p><p>　　采珠歌</p><p>　　贫子衣中珠。本自圆明好。不会自寻求。却数他人宝。数他宝。终无益。只是教君空费力。争如认取自家珍。价值黄金千万亿。此宝珠。光最大。遍照三千大千界。从来不解少分毫。刚被浮云无障碍。自从认得此摩尼。泡体空花谁更爱。佛珠还与我珠同。我性即归佛性海。珠非珠。海非海。坦然心量包法界。任你尘嚣满眼前。定慧圆明常自在。不是空。不是色。内外皎然无壅塞。六通神明妙无穷。自利利他宁解极。见即了。万事毕。绝学无为度终日。怕兮如未兆婴儿。动止随缘无固必。不断妄。不修真。真妄之心总属尘。从来万法皆无相。无相之中有法身。法身即是天真佛。亦非人兮亦非物。浩然充塞天地间。只是希夷并恍惚。垢不染。光自明。无法不从心里生。心若不生法自灭。即知罪福本无形。无佛形。无法说。丈夫智见自然别。出言便作狮子鸣。不似野狐论生灭。</p><p>　　<a href=\"/remen/chanding.html\" class=\"keylink\" target=\"_blank\">禅定</a>指迷歌</p><p>　　如来禅性如水。体静风波自止。兴居湛湛常清。不独坐时方是。今人<a href=\"/remen/jingzuo.html\" class=\"keylink\" target=\"_blank\">静坐</a>取证。不道全在见性。性于见里若明。见向性中自定。定成慧用无穷。是名诸佛<a href=\"/remen/shentong.html\" class=\"keylink\" target=\"_blank\">神通</a>。几欲究其体用。但见十方虚空。空中杳无一物。亦无希夷恍惚。希恍既不可寻。寻之却成乖失。只此乖失两字。不可执为凭据。本心尚乃如空。岂有得失能所。但将万法遣除。遣令净尽无余。豁然圆明自现。便与诸佛无殊。色身为我桎梏。且恁和光混俗。举动一切无心。争甚是非荣辱。生身只是寄居。逆旅主号毗卢。毗卢不来不去。乃知生灭无余。或问毗卢何似。只为有相不是。眼前叶叶尘尘。尘叶非同非异。况此尘尘叶叶。个个释迦迦叶。异则万籁皆鸣。同则一风都摄。若要认得摩尼。莫道得法方知。有病用他药疗。病差药更何施。心迷须假法照。心悟法更不要。又如昏镜得磨。痕垢自然灭了。本为心法皆妄。故令离尽诸相。诸相离了何如。是名至真无上。若欲<a href=\"/remen/zhuangyan.html\" class=\"keylink\" target=\"_blank\">庄严</a>佛土。平等行慈救苦。菩提本愿虽深。切莫相中有取。此为<a href=\"/remen/fuhui.html\" class=\"keylink\" target=\"_blank\">福慧</a>双圆。当来授记居先。断常绉尘有染。却于诸佛<a href=\"/remen/wuyuan.html\" class=\"keylink\" target=\"_blank\">无缘</a>。翻念凡夫迷执。尽被<a href=\"/remen/qingai.html\" class=\"keylink\" target=\"_blank\">情爱</a>染习。只为贪著情多。常生胎卵化湿。学道须教猛烈。无情心刚似铁。直饶父母妻儿。又与他人何别。常守一颗圆光。不见可欲思量。万法一时无著。说甚<a href=\"/remen/diyu.html\" class=\"keylink\" target=\"_blank\">地狱</a>天堂。然后我命在我。空中无声无堕。出没诸佛土中。不离菩提本坐。观音三十二应。我当亦从中证。化现不可思议。尽出逍遥之性。我是无心禅客。凡事不会拣择。昔时一个黑牛。今日浑身总白。有时自歌自笑。傍人道我神少。争知被褐之形。内怀无价之宝。更若见我谈空。恰似浑囵吞枣。此法惟佛能知。凡愚岂解相表。兼有修禅上人。只学斗口合唇。夸我问答敏急。却元不识主人。尽是寻枝摘叶。不解穷究本根。得根枝叶自茂。无根枝叶难存。便逞已握灵珠。转于人我难除。与我灵源妙觉。远隔千里之殊。此辈可伤可笑。空说积年学道。心高不肯问人。枉使一生虚老。乃是愚迷钝根。邪见业重为因。若向此生不悟。后世争免沉沦。</p><p>　　无心颂</p><p>　　堪笑我心。如顽如鄙。兀兀腾腾。任物安委。不解<a href=\"/remen/xiuxing.html\" class=\"keylink\" target=\"_blank\">修行</a>。亦不造罪。不曾利人。亦不私已。不持<a href=\"/remen/jielv.html\" class=\"keylink\" target=\"_blank\">戒律</a>。不徇忌讳。不知礼乐。不行仁义。人间所能。百无一会。饥来吃饭。渴来饮水。困则打睡。觉则行履。热则单衣。寒则盖被。无思无虑。何忧何喜。不悔不谋。无念无意。凡生荣辱。逆旅而巳。林木栖鸟。亦可为比。来且不禁。去亦不止。不避不求。无赞无毁。不厌丑恶。不羡善美。不趋静室。不远闹市。不说人非。不夸已是。不厚尊崇。不薄贱稚。亲爱冤仇。大小内外。哀乐得丧。钦悔险易。心无两睹。坦然一揆。不为福先。不为祸始。感而后应。迫而后起。不畏锋刃。焉怕虎兕。随物称呼。岂拘名字。眼不就色。声不来耳。凡所有相。皆属妄伪。男女形声。悉非定体。体相无心。不染不碍。自在逍遥。物莫能累。妙觉光圆。映彻表里。包裹六极。无有遐迩。光兮非光。如月在水。取舍既难。复何比拟。了兹妙用。迥然超彼。或问所宗。此而巳矣。</p><p>　　西江月一十二首。</p><p>　　一</p><p>　　妄想不复强灭。真如何必希求。本源<a href=\"/remen/zixing.html\" class=\"keylink\" target=\"_blank\">自性</a>佛齐修。迷悟岂拘前后。</p><p>　　悟即<a href=\"/remen/shana.html\" class=\"keylink\" target=\"_blank\">刹那</a><a href=\"/remen/chengfo.html\" class=\"keylink\" target=\"_blank\">成佛</a>。迷而万劫轮流。若能一念契真修。灭尽恒沙罪垢。</p><p>　　二</p><p>　　本自无生无灭。强作生灭区分。只如罪福亦无根。妙体何曾增损。</p><p>　　我有一轮明镜。从来只为蒙昏。今朝磨莹照乾坤。万象昭然难隐。</p><p>　　三</p><p>　　我性入诸佛性。诸方佛性皆然。亭亭寒影照寒泉。一月千潭普现。</p><p>　　小即毫毛莫识。大时遍满三千。高低不约信方圆。说甚短长深浅。</p><p>　　四</p><p>　　法法法元无法。空空空亦非空。静喧语默本来同。梦里何劳说梦。</p><p>　　有用用中无用。无功功里施功。还如果熟自然红。莫问如何修种。</p><p>　　五</p><p>　　善恶一时忘念。荣枯都不关心。晦明隐显任浮沉。随分饥餐渴饮。</p><p>　　神静湛然常寂。不妨坐卧歌吟。一池秋水碧仍深。风动莫惊尽恁。</p><p>　　六</p><p>　　对镜不须强灭。假名权立菩提。色空明暗本来齐。真妄休分两体。</p><p>　　悟即便名<a href=\"/remen/jingtu.html\" class=\"keylink\" target=\"_blank\">净土</a>。更无<a href=\"/remen/tianzhu.html\" class=\"keylink\" target=\"_blank\">天竺</a>曹溪。谁言极乐在天西。了即弥陀出世。</p><p>　　七</p><p>　　人我<a href=\"/remen/zhongsheng.html\" class=\"keylink\" target=\"_blank\">众生</a>寿者。宁分彼此高低。法身通照没吾伊。念念不须寻觅。</p><p>　　见是何曾见是。闻非未必闻非。从来诸用不相知。生死谁能碍你。</p><p>　　八</p><p>　　住相修行<a href=\"/remen/bushi.html\" class=\"keylink\" target=\"_blank\">布施</a>。<a href=\"/remen/guobao.html\" class=\"keylink\" target=\"_blank\">果报</a>不离<a href=\"/remen/tianren.html\" class=\"keylink\" target=\"_blank\">天人</a>。恰如仰箭射浮云。坠落只缘力尽。</p><p>　　争似无为实相。还源返朴归淳。境忘情尽任天真。以证无生法忍。</p><p>　　九</p><p>　　鱼兔若还入手。自然忘却筌[四/弟]。渡河筏子上天梯。到彼悉皆遗弃。</p><p>　　未悟须凭言说。悟来言说成非。虽然四句属无为。此等仍须脱离。</p><p>　　十</p><p>　　悟了莫求寂灭。随缘且接群迷。断常知见及提携。方识指归实际。</p><p>　　五眼三身四智。<a href=\"/remen/liudu.html\" class=\"keylink\" target=\"_blank\">六度</a>万行修齐。圆光一颗好摩尼。利物兼能自济。</p><p>　　十一</p><p>　　我见时人谈性。只夸口急酬机。及逢境界转痴迷。又与愚人何异。</p><p>　　说得便须行得。方明言行无亏。能将慧剑斩摩尼。此号如来正智。</p><p>　　十二</p><p>　　欲了无生妙道。惟须自见真心。真身无相亦无音。清净法身只恁。</p><p>　　此道非无非有。非中有甚求寻。二边俱遣弃中心。见了名为上品。</p></div>"
},{
    "title": "御选语录卷九",
    "author": "清世宗御录",
    "html": "<div class=\"B1_text\"><p>　　卷九</p><p>　　御制序</p><p>　　雪窦遍参诸方。机辩无敌。忽遇智门两度拂子蓦口打。豁然开悟。乃嗣智门。学者于此荐得。当知心不在思维而普照法界。口不必语言而遍演恒沙。如雪窦云。直饶乾坤大地草木<a href=\"/remen/conglin.html\" class=\"keylink\" target=\"_blank\">丛林</a>。尽为衲僧。异口同声。各置百千问难。也不消长老一弹指。便乃高低普应。前后无差也。虽然。一弹指中。<a href=\"/remen/suiyuan.html\" class=\"keylink\" target=\"_blank\">随缘</a>自结。如三十三天。共食宝器。随其福德。而饭色不同。故经云。一切贤圣。皆以<a href=\"/remen/wuweifa.html\" class=\"keylink\" target=\"_blank\">无为法</a>而有差别。一弹指尚且如是。况乃有答有问。有字有文。岂得颟顸浑同。无复选择。昔年雪窦。眉毛拖地。留此葛藤。今日圆明。解髻探珠。蛇足一上。兹编也。皆是第一义谛。最上宗乘。学者不假外求。直下自证。则不离此言句。而皆有从凡入圣之机。譬如以火销冰。冰释于水。水冰一味。得无所得。火水殊途。有何交涉。然而火力销冰。其功曷可诬欤。</p><p>　　雍正十一年癸丑七月朔日。</p></div>"
},{
    "title": "御选语录卷十",
    "author": "清世宗御录",
    "html": "<div class=\"B1_text\"><p>　　御制序</p><p>　　频呼小玉缘何事。为要檀郎认得声。圆悟勤禅师。因此言下顿彻。斯语也。绮语耶。<a href=\"/remen/chanyu.html\" class=\"keylink\" target=\"_blank\">禅语</a>耶。涂毒鼓边。岂容侧耳。但于绮语禅语。一伫思拟议。则剑去远矣。亘古亘今。亘上亘下亘东亘西。亘南亘北。皆是微尘。一微尘中皆建宝刹。一宝刹中皆作佛事。凡诸佛事。皆具如来<a href=\"/remen/zhengfa.html\" class=\"keylink\" target=\"_blank\">正法</a>眼藏。<a href=\"/remen/niepan.html\" class=\"keylink\" target=\"_blank\">涅槃</a>妙心。于何开口说得。于何著手拣得。开口说者。即是者个。著手拣者。亦是者个。岂得以者个说者个。以者个拣者个。略一伫思拟议。这边是地水火风。铁山岌岌。那边是见闻知觉。玉海沉沉。何由撒手悬崖。尽是开眼说梦。所以古德云。若欠一法不成法身。若剩一法不成法身。若有一法不成法身。若无一法不成法身。于此荐取。开口说亦可。著手拣亦可。如或未能。可惜孤负圆悟。平生许多络索。即圆明主人。一番选录。亦复钝置不少。</p><p>　　雍正十一年癸丑七月望日。</p></div>"
},{
    "title": "御选语录卷十一",
    "author": "清世宗御录",
    "html": "<div class=\"B1_text\"><p>　　卷十一</p><p>　　御制序</p><p>　　昔黄帝访道于广成子。汤问于卞随务光。古之圣王。其于高世之士。必资其薰习身心。以为宰制万事之本。迨于后世。凡入帝王之门者。功业边事。尚难其人。何况心性边事。从来宗门古德。传<a href=\"/remen/lingshan.html\" class=\"keylink\" target=\"_blank\">灵山</a>之心灯。其中不少大丈夫。而不入帝王之门。其居帝王之位者。悟宗旨主复少。间或浮慕教相。浅识小夫。辄似崇尚异端议之。而其所尊礼之人。多每不足以服世。徒滋疑谤。于是黄帝成汤之美事。不可复见于后世。我朝之初居东土也。风俗淳古。实忠实孝。直心直行。历代敬礼。佛天。而于僧道。并无不问高下。一概尊敬之事。与蒙古习尚迥殊。我。皇祖世祖章皇帝抚有方夏。万几余暇。与玉琳琇茆溪森父子。究竟心性之学。一时遇合。盖与黄帝成汤之事。无二无别。非我朝夙有崇僧之习而然也。朕览玉琳琇父子之书。阐扬宗乘之妙旨。实能利人济世。如杲日在空。迷云顿净。如清钟响夜。幻梦旋消。惠当来龙象于无穷。媲从上<a href=\"/remen/fozu.html\" class=\"keylink\" target=\"_blank\">佛祖</a>而不愧。用是采辑校刊。传示后世。因念帝王访道于高世之士。乃古圣之盛轨。而自昔世儒。每于二氏限量区别。朕不忍将来者之终懵。而不为之剖晰也。故叙其说如左。至于万善殿西苑<a href=\"/remen/shuofa.html\" class=\"keylink\" target=\"_blank\">说法</a>。并奏对机缘。虽载自骨岩侍香纪略。但皆<a href=\"/remen/fofa.html\" class=\"keylink\" target=\"_blank\">佛法</a>中事。非装点夸张妄谬之说。亦玉琳琇扬日月之光华。作人天之眼目处。尚足取者。故采编数则。敬昭。皇祖当日之恩遇云。</p><p>　　雍正十一年癸丑八月朔日。</p><p>　　御选大觉普济能仁玉琳琇国师语录</p><p>　　顺治十六年已亥闰三月初一日万善殿奉。御旨上堂。师至座前召众云。会么。若也会得。山僧未离江南。升座说法巳竟。如或未然。看向第二门头施展去也。便登座。拈香云。此一瓣香。亲受灵山记莂。爇向炉中。祝严。<a href=\"/remen/foxin.html\" class=\"keylink\" target=\"_blank\">佛心</a>天子。成等正觉。次拈香云。此一瓣香。<a href=\"/remen/huazang.html\" class=\"keylink\" target=\"_blank\">华藏</a>海会早巳敷宣。爇向炉中。祝严。佛母太后。百福具备。保助。皇躬。大扬法化。上首白椎竟。问百福丛中选佛场。海众侧聆求法要。如何是宾中宾。师云。一钵千家饭。进云。个中好消息。刹刹尘尘现。如何是宾中主。师云。青目睹人少。进云。一人有庆。兆民赖之。如何是主中宾。师云。庭前古柏荫人天。进云。天高群象正。海阔百川朝。如何是主中主。师云。当堂不正坐。进云。宾主历然承指示。当阳一句又如何。师打云。有功者赏。问仁皇好道启大会于重玄。祖令当行。建法幢于今日。从上宗猷。如何展演。师云。进前来与汝道。进云。金轮顶上无生曲。唱彻皇都调更新。师云。一句耸人。进云。恁么则万善殿中为雨露。五龙亭上起清风。师云。共愿如是。进云。只如仰答圣明一句。又作么生道。师云。天台华顶万年藤。报德酬恩心铁石。问即今万善堂中<a href=\"/remen/dl.html\" class=\"keylink\" target=\"_blank\">顶礼</a>万佛宝号。但知其名。未审居何国土。师云。上座醉那。进云。某甲则不然。师便打。僧喝。师又打。进云。不劳重举。师复打。问如何是十方薄伽梵。师云。处处撞著。进云。如何是一路<a href=\"/remen/niepan.html\" class=\"keylink\" target=\"_blank\">涅槃</a>门。师云。看脚下。进云。如何是选佛场。师云。棒头有眼明如日。进云。如何是心空及第归。师便打。进云。恁么则天上有星皆拱北。人间无水不朝东。师又打。问五祖门下有一神秀大师。因什么不得衣钵。师云。为他通身是佛。进云。卢<a href=\"/remen/xingzhe.html\" class=\"keylink\" target=\"_blank\">行者</a>因什么却得衣钵。师云。为他不会禅道。进云。恁么可谓伶俐不妨随处有。痴愚端的<a href=\"/remen/shijian.html\" class=\"keylink\" target=\"_blank\">世间</a>稀。师便打。是日名德颇多。师复左右顾视云。<a href=\"/remen/shizun.html\" class=\"keylink\" target=\"_blank\">世尊</a>拈花。<a href=\"/remen/jiaye.html\" class=\"keylink\" target=\"_blank\">迦叶</a>微笑。百万人天。次第<a href=\"/remen/chengfo.html\" class=\"keylink\" target=\"_blank\">成佛</a>。御驾俨临。命登万善宝座。揭露<a href=\"/remen/zhengfa.html\" class=\"keylink\" target=\"_blank\">正法</a>眼藏。涅槃妙心。作家禅侣。尽出相见。还更有么。乃云。九年面壁。计较未成。立雪齐腰。苦劳徒尔。三拜依位立。可知礼也。忏罪解缚。鞭影高飞。无性性空。松风聒耳。本无一物。追金琢玉。两枝嫩桂。五叶芬敷。异口同音。千山一月。乃至笑岩老祖。挺生神京。建立<a href=\"/chanzong/wujia/ljz.html\" class=\"keylink\" target=\"_blank\">临济宗</a>旨。禹门浪阔。突兀孤危。事是恁么事。人须恁么人。但得恁么人。何愁恁么事。且道如何是恁么事。举<a href=\"/remen/jiasha.html\" class=\"keylink\" target=\"_blank\">袈裟</a>云。如天普盖。似地普擎。好风斋著力。尽向此中吹。</p><p>　　上堂。上首白椎竟。问仙客乘云泛紫畿。欣逢圣主话玄微。五旬金殿垂恩重。又许扁舟渡雪溪。未审其中秘密。还得大家知也无。师云。天高地厚。进云。雷音巳震青霄外。四海咸闻第一机。师云。日光月华。问当今天子圣明君。隆兴<a href=\"/remen/sanbao.html\" class=\"keylink\" target=\"_blank\">三宝</a>剔禅灯。特请和尚登宝座。御驾亲临转法轮。如何是转法轮。师云。山僧惭愧。进云。本来大道无言说。未审如何又有言。师云。圣恩难报。进云。一颗明珠在海中。光照<a href=\"/remen/xukong.html\" class=\"keylink\" target=\"_blank\">虚空</a>作慧灯。师卓拄杖云。念汝老实。问舌无十字关。脚断五色线。请问和尚。如何是舌头上无十字关。师云。恁么的人来与他茶吃。进云。如何是脚跟下断五色线。师云。恁么的人来教他地下坐著。进云。打破十字关。扫断五色线。师打云。你替他各吃三十棒。乃云。释迦文佛降生之月。朔旦良辰。奉。旨重升宝座。举扬大法。通琇打点些佛法出来<a href=\"/remen/gongyang.html\" class=\"keylink\" target=\"_blank\">供养</a>大众。及乎升到座上。观诸大众。通身是法。一一毛孔出无量口。一一口出无量音声。一一音声宣无量妙义。人人尔。法法尔。盈虚空。遍法界。无有一毫亏欠处。无有一毫空缺处。通琇更作么担水河头卖。直如河伯见海若。恍然自失耳。伏惟大众。各自珍重。下座。</p><p>　　己亥春。诏迎入京。命住西苑。世祖问心在七处。不在七处。师云。觅心了不可得。世祖问悟道的人。还有喜怒哀乐也无。师云。唤什么作喜怒哀乐。世祖问山河大地。从<a href=\"/remen/wangnian.html\" class=\"keylink\" target=\"_blank\">妄念</a>而生。妄念若息。山河大地还有也无。师云。如人睡醒。梦中之事。是有是无。世祖问如何用工。师云。端扶无为。世祖问。如何是大。师云。光被四表。格于上下。世祖问本来面目如何参。师云。如六祖所言参。云。六祖如何说。师云。祖言不思善。不思恶。正恁么时。如何是本来面目。世祖问思善思恶时如何。师云。好善但好善。恶恶但恶恶。正好<a href=\"/remen/shane.html\" class=\"keylink\" target=\"_blank\">善恶</a>恶时。即参者好善恶恶的是个什么。所谓要一切处参。第一要动里参。动中得力。静中愈胜。古人所谓从缘荐得相应捷也。世祖退。命近侍传语云。恨相见之晚。</p><p>　　庚子秋。世祖马上有省。连。诏敦请至京。世祖就见西苑丈室。相视而笑。日穷玄奥。世祖见一矮戒子。指问师。师云。长者长法身。短者短法身。世祖喜谢。</p><p>　　奉。旨进颂</p><p>　　深殿焚香永。心斋笑坐忘。大圆镜智净。应物妙无方。</p><p>　　又</p><p>　　慈帏色养适。侍坐快谈玄。法界尘尘佛。同光照大千。</p><p>　　雨夜奉。旨书</p><p>　　僧问赵州。如何得不蹉路。州云。识自本心。见自本性。即不蹉路。</p><p>　　心同虚空界。示等虚空法。<a href=\"/remen/zhengde.html\" class=\"keylink\" target=\"_blank\">证得</a>虚空时。无是无非法。且道虚空作么生证。</p><p>　　心随万境转。转处实能幽。随流认得性。无喜亦无忧。见闻觉知是流。且道性作么生认。</p><p>　　一念不生全体现。六根才动被云遮。且道全体现时如何。略彴不是赵州桥。明月清风安可比。</p><p>　　世祖宾天拈香。</p><p>　　师云。报身如梦幻。世界若空华。唯过量大人。去来无碍。进如意云。此是。皇上生生用不尽的。现前大众。专精持念。究竟坚固大陀罗尼。执事举楞严大悲药师<a href=\"/remen/wangsheng.html\" class=\"keylink\" target=\"_blank\">往生</a>等神咒。并绕诵普门大士名。<a href=\"/remen/chanhui.html\" class=\"keylink\" target=\"_blank\">忏悔</a>发愿<a href=\"/remen/huixiang.html\" class=\"keylink\" target=\"_blank\">回向</a>。</p><p>　　元旦上堂。问答不录。师云。追金琢玉。绣口文心。自有当行作者。转身掉臂。努目撑眉。一任逞俊禅流。两眼对两眼。真金不博[金+俞]。未举先知。早巳属二属三。当阳荐取。岂止落七落八。诸佛不出世。祖师不西来。目前无阇黎。此间无老僧。但有言说。都无实义。掷拂子云。踏著故乡田地密。人人鼓腹乐升平。下座。</p><p>　　端阳上堂白椎竟。举天龙为玄沙侍者。侍沙山行遇虎。龙曰。和尚。虎。沙云。是汝虎。师召众云。衲僧行处。如火消冰。万法本闲。惟人自闹。六祖大师云。非风幡动。仁者心动。将谓说心性禅。承言者丧。滞句者迷。舍多尊者云。非风铃鸣。我心鸣耳。多少人面墙而立。心复谁乎。俱寂静故。大众还会么。一物寂静多物寂静。一身寂静。多身寂静。一世界寂静。多世界寂静。先师天隐老和尚如是。龙池幻翁老和尚如是。济宗上下诸祖如是。东土二三。西天四七如是。卓拄杖云。拄杖如是。山僧如是。大众如是。顾左右云。堂中吃粽子如是。下座。</p><p>　　幻有大和尚诞日设供。师指真云。兀坐嘴卢都。教人没奈何。个老汉惯得其便。者里透得过的。如龙得水。似虎靠山。有意气时添意气。不风流处也风流。而今大明国里。称为师翁后裔者。不啻百千万亿。究竟得大机。显大用。堪为的骨儿孙者。能有几人。某上座。初阅龙池语录。见师翁云。世间多少不平之辈。务要别寻一个人。与我老释迦。比胜负。较优劣。还知我释迦如来。是何等一个面目么。某上座。便于此丧身失命。将谓师翁面目只如是。后来呈似先师和尚。受他许多恶辣钳锤。方知见与翁齐。减翁半德。见过于翁。方堪嗣续。从此脚跟下。自解作活计。虽与师翁同条生。不与师翁同条死。师翁善为隐语云。人还知我释迦如来。是何等一个面目。令某小瞎秃。最初只见师翁杀人刀。未见师翁活人剑。今日某上座。不妨显示。令见者闻者。知我祖师门下。亦有杀人刀。亦有活人剑。顾视左右云。若有问如何是我师翁真面目。拈香云。急著眼。</p><p>　　<a href=\"/remen/fodan.html\" class=\"keylink\" target=\"_blank\">佛诞</a>度僧上堂。师云。报恩新长老。今年才廿四。黄面老瞿昙。是吾最小子。古往今来。多少居曲录床的大善知识。凡于四月八日。播弄瞿昙小老的矢臭气则有分。还曾梦见瞿昙的师么。若向者里缁素得。则不论剃发不剃发。不虚亲到报恩来。若者里缁素不得。直饶新报恩亲手为他铲草。也未免对面白云千万里。蓦喝一喝。下座。</p><p>　　秋中行化上堂。师拈拄杖召众云。终日与山僧同居共处。还识得山僧立地处也未。时常见山僧摇唇鼓舌。还会得山僧真实相为处也未。若识得山僧立地处。则于此深山穷谷。卧月披云。却在十字街头。拖泥带水。而十字街头。拖泥带水。却在此深山穷谷。卧月披云。若识得山僧真实相为处。则与大众耳提面命。却千里万里。而千里万里。未尝不与大众耳提面命。还会么。卓柱扙云。顶上一轮满。清光何处无。</p><p>　　元旦上堂。众问话毕。师乃云。<a href=\"/remen/canchan.html\" class=\"keylink\" target=\"_blank\">参禅</a>流。听我说。此事非常休仓卒。登山须到绝顶头。入水须至最深窟。乾坤宽广实难知。沧海渊深岂易识。不识不知且止。透顶透底一句。作么生道。草树尽非前度色。蓝田日暖玉生光。</p><p>　　便舟化主。领昆山众<a href=\"/wenda/jushi/\" class=\"keylink\" target=\"_blank\">居士</a>请上堂。师顾左右云。毁形易服。作世外之士。直须不惜身命。饥寒困苦。置之度外。颛究大事。图报佛恩。所以古德示众云。夫既<a href=\"/remen/chujia.html\" class=\"keylink\" target=\"_blank\">出家</a>。如囚脱狱。于佛法中。万死一生。更莫弃舍。盖虑后学。遇境界艰难。一时打不过。故尔苦口叮咛。殊不知清苦。僧家本分。不独今时如此。自古皆然。昔日大愚芝和尚。<a href=\"/remen/changzhu.html\" class=\"keylink\" target=\"_blank\">常住</a>澹薄。想与报恩差不多。而芝老和尚。穷酸直是穷酸到底。几株宿菜。也不令人好吃。尝上堂云。大家相聚吃茎齑。唤作一茎齑。入<a href=\"/remen/diyu.html\" class=\"keylink\" target=\"_blank\">地狱</a>如箭射。报恩者里。虽云澹薄。然山僧素愿。有食有法。令众安止。近因饥馑。安众无方。直是食不下咽。坐卧不宁。幸有化主<a href=\"/remen/faxin.html\" class=\"keylink\" target=\"_blank\">发心</a>在外。渐领<a href=\"/remen/xinxing1.html\" class=\"keylink\" target=\"_blank\">信心</a>檀越入山。且不要学他古人。见识度量与么小。口门与么窄。大家相聚在此。澹薄时澹薄。吃斋时吃斋。唤作吃斋。我等与施主。皆共成佛道。问如何是函盖乾坤句。师云。满院梅花香喷鼻。进云。如何是截断众流句。师云。近日厨房几断烟。进云。如何是随波逐浪句。师云。<a href=\"/remen/libai.html\" class=\"keylink\" target=\"_blank\">礼拜</a>著。复举雪窦禅师云。客从远方来。赠我径寸璧。中有四个字。字字无人识。报恩亦有一偈。化主昆山归。献我数块石。通身浑是口。有眼谁不识。下座。</p><p>　　行化过清溪。明道蔡封翁。就开封寺请上堂。师云。本是真实人。共谭真实话。欲明真实事。须办真实心。会中办心真实的出来互相酬唱。问。临济问黄檗佛法大意。黄檗便打。某甲问和尚佛法大意。和尚如何师云。化长生米。师乃云。佛祖出世。为一大事<a href=\"/remen/yinyuan1.html\" class=\"keylink\" target=\"_blank\">因缘</a>。人人悟自妙心。得自宝藏。虚空不足以喻其久。宇宙不足以喻其宽。岱岳未可以为高。沧海未可以为深。取之不竭。用之无穷。明道老居士。深受灵山付嘱。欲为有情。揭开迷封。悟自妙心。得自宝藏。特重建此开封古刹。玉琳道人到来。特为举扬。蓦召众云。我不轻于大众。大众皆当作佛。下座。蔡居士作礼云。<a href=\"/remen/dizi.html\" class=\"keylink\" target=\"_blank\">弟子</a>每对神佛前发愿。护持蔡铎<a href=\"/remen/zhengnian.html\" class=\"keylink\" target=\"_blank\">正念</a>。禁止蔡铎邪思。惟愿临欲命终时。净除一切诸障碍等。是否。师云。即此誓愿真实。皆成佛道。士再礼谢。</p><p>　　诞日上堂。众僧问话毕。师乃云。白云千顷。老屋数间。一榻高眠。令土木瓦石。为大众转大法轮者。是先师和尚向日家风。唐存翁合诸檀越。建大禅堂。十方聚会。应时及节。请山僧说法者。是新报恩今日行履。且道先和尚向日家风是。新报恩今日行履是。竖柱杖云。若也会得。释迦不在前。<a href=\"/remen/mile.html\" class=\"keylink\" target=\"_blank\">弥勒</a>不在后。大众与诸佛。同证一相<a href=\"/remen/sanmei.html\" class=\"keylink\" target=\"_blank\">三昧</a>。山僧与大众。寿量无殊。若也不会。父少而子老。举世所不信。掷柱杖下座。</p><p>　　出坡上堂。问岁将终期巳半。当人脚下事。请师相为。师云。三十棒一棒也较不得。师乃云。报恩寺里禅。尽在衲僧边。搬柴及运土。终日担横肩。下座。</p><p>　　上堂。师云。马祖道。一口吸尽西江水。慈悲之故而有落草之谭。世尊道。十方虚空生汝心中。犹如片云点太清里。与么会得。正好捉来。朝打三千。暮打八百。有般汉。迷头认影。弃本逐末。以守个昭昭灵灵。为悟主人公。把举足动步摇唇鼓舌的。为常住心体。认六尘缘影。为自心相。譬如病眼见空中华。及第二月。百千澄清大海弃之。惟认一浮沤。迷中倍人。佛所深愍。世尊又示阿难云。如汝今者。承听我法。此则因声而有分别。纵离一切见闻觉知。内守幽闲。犹为法尘分别影事。今时外道。好笑杀人。既以晓得走路问话的。为悟自心。更以识神空主人公也不可得。为末后无疑。谁知数千年前。尽被世尊痛呵明叱。有如斯举。凡学者可弗见不善如探汤。猛看破浮幻身心。向一念未生前。当下证得。广大心体。连证之一字。亦不可得。便识得一切佛祖。广大心体。方可出生出死。方可入死入生。事是恁么事。人须恁么人。苟不如斯。<a href=\"/remen/shengsi.html\" class=\"keylink\" target=\"_blank\">生死</a>到来。便验真伪。复举古德云。毫厘有差。天地悬隔。师蓦竖如意召大众云。还会么。良久。掷如意云。万古碧潭空界月。再三捞捷始应知。</p><p>　　示众</p><p>　　示众。举<a href=\"/remen/fayan.html\" class=\"keylink\" target=\"_blank\">法眼</a>禅师指凳子云。识得凳子。周匝有余。云门偃云。识得凳子。天地悬殊。天衣怀云。识得凳子。榆楠木做。大慧杲云。识得凳子。好剃头洗脚。师云。诸大老与么各出好手。放过。则尽可居宝华王座。仔细检点将来。合各与三十矮凳脚。</p><p>　　因课诵示众。师云。迩来魔强法弱。亦以上无严师。故容邪谬之徒。插足宗门。多是学宗旨。论宗旨。虚拟宗旨。一味妄穿妄凿。妄卜妄度。从上纲宗。面目俨然。何尝梦见。所以言言会旨。步步迷宗。即如一等无惭愧汉。妄称自已亦是临济儿孙。开口便道。垂慈必有法。无法不垂慈。临济宗。有元有要。有权有实。有照有用。有主有宾。而竟把<a href=\"/remen/conglin.html\" class=\"keylink\" target=\"_blank\">丛林</a>正务。及两堂课诵。皆曰此只是应点故事。可将就些。必当少<a href=\"/remen/nianfo.html\" class=\"keylink\" target=\"_blank\">念佛</a>。方像祖师门下客。吁嗟乎。我不知此等人。面皮厚多少。若道是泛常故事。有碍祖道。则直当不念。何得云少念。及将就些。若如此随顺俗套。将就故事。岂是大丈夫作人天眼目。与佛祖为师者之所为耶。我今诚实指示。此辈暗短流俗阿师。且莫夸是祖师门下客。莫虚称会宗旨。莫别求所以为人。既欲明宗旨。且莫当面蹉过。莫拈一放一好。教你知报恩者里。即两堂课诵。便有玄有要。有权有实。有照有用。某上座。有时一声佛。如金刚王宝剑。有时一声佛。如踞地狮子。有时一声佛。如探竿影草。有时一声佛。不作一声佛用。亦有杀亦有活。亦有纵亦有夺。亦有主亦有宾。亦如清凉池。亦如大火聚。背之则受诸苦恼。触之则烧却面门。饶人左之右之。时进时退。或邪或正。或是或非。或行解相应不相应。或<a href=\"/remen/jiandi.html\" class=\"keylink\" target=\"_blank\">见地</a>透脱不透脱。不消别施勘验。只者两堂课诵。都料简详悉也。凡在报恩者。切莫以课诵出坡等为虚应故事。须知无不是佛祖之秘密法。无不是佛祖之总持门。无不是佛祖之不传心要。无不是佛祖之自利利人捷径。若道别有宗旨。别有佛法。别有好知解。更欲假借赵州念佛漱口之说。以图避懒。妄拟议人。则先谤他赵州。为不要人念佛。又以报恩念佛作念佛会。则真可怜生。你若果是个人。能各出手眼。别样设施为人去。某上座自识得你。不要你类我。若你等道。必要恁么。我又不恁么也。只如我恁么事。无不具玄要权实照用主宾纵夺。你作么生会。敢妄拟议耶。凡为魔所摄。毒气深入者。一任你别去<a href=\"/remen/xuefo.html\" class=\"keylink\" target=\"_blank\">学佛</a>法学宗旨。多生分别。异样拣择。他日眼开。自知负堕。如我同志真实学道者。切须立定脚跟。努力行持。莫为魔惑。其或狮子虫。定不轻纵以乱清规。</p><p>　　羯磨夜示众。师云。毁犯者。堕诸苦趣。执持者。报在人天。且道既不毁犯。又不执持的。当生何处。良久云。自是不归归便得。故园风月有谁争。便归方丈。</p><p>　　示众。举僧问慈明闹中取静时如何。明曰。头枕布袋。师云。山僧若在座下。管教先南源。不只恁么休去。何不进云。和尚莫世谛流布。且道先南源又且如何。</p><p>　　示众师云。汝等诸人。须信本来是佛。各须识取本来面目。蹋著本地风光。若识得本来面目。黄金世界。白玉为身。栴檀丛林。栴檀围绕。不然。草木丛林。时时凋丧。众礼拜。</p><p>　　示众。举佛眼禅师上堂云。世人尽道路行难。本分真金入火看。炼去炼来金体净。一槌打作玉栏杆。师云。古德恁么道。应有闻之踊跃者。应有闻之竦惕者。</p><p>　　示众。举净觉本禅师。僧问同声相应时如何。净云。鹁鸠树上啼。师云。可惜者僧浪问。不知落处。见净老云。鹁鸠树上啼。何不遥空掌云。打落枝头时如何。傥净老再云。作家禅客。天然有在。何不进云。某日点茶来请和尚。傥净老再云。果然作家。便礼拜而出。岂不话不虚行。虽然鹁鸠树上啼。汝诸大众作么生会。</p><p>　　死关千丈岩回示众云。者一百二十日。老僧日日在两序诸公肚里走三转。诸公知么。众进语毕。师又云。者一百二十日。老僧日日在各堂寮苦行诸禅肚里走三转。诸禅知么。众进语毕。师又云。者一百二十日。老僧日日在内外大众肚里走三转。大众知么。众久立。师左右顾视下座。</p><p>　　小参</p><p>　　晚参。拈拈柱杖云。我此山中。一物也无。石头大的大。小的小。内外诸人。每日出坡三两度。蓦有个汉出来道。和尚。前言不应后语。但向他道非汝境界。顾左右云。若也会得。许你不咬一粒米。大碗吃饭。不挂一缕丝。终日著衣。若也不会。不是逐色随声。即落<a href=\"/remen/jietuo.html\" class=\"keylink\" target=\"_blank\">解脱</a>深坑。大众。到者里切须仔细。良久。卓柱杖云参。</p><p>　　晚参。师拈柱杖云。当初庞居士到百尺竿头。将谓见过于人。开口便道不与万法为侣者是什么人。幸而其时诸方有人。若遇如今。狐狼野干之属。盲引众盲。见有百尺竿头坐的。便道你巳死了。须透祖师机缘。方是死中得活。便教人胡穿乱凿。今日透者一则。明日透那一则。若恁么。岂不见笑一时。遗臭万世。讨甚盖天盖地好庞老耶。然而也是当人。肯入作家炉[革+(备-人)]。肯求大手眼人锻炼始得。你看庞居士见石头。问不与万法为侣者是什么人。头蓦掩其口。于此有个会处。惭惶不少。未到大休大歇田地。到江西马大师处。仍旧问云。不与万法为侣者是什么人。马大师蹋向前一步云。侍汝一口吸尽西江水。方与汝道。庞居士到者里。方才命根子卒地折爆地断。放开穷肚皮。海纳百川。七纵八横。千通万达。高步大方。发一言。令人不敢正耳听著。立一行。令人不敢正眼视著。师召众云。马大师进那一步。诸人还见到也未。若也见到。方可与山僧柱杖子相见。若未见到。岂可衲子不如他俗人。有么有么。蓦竖柱杖云。吸尽西江且止。只如山僧柱杖子作么生吞。良久。卓杖云。剑为不平离宝匣。药因救病出金瓶。掷杖出堂。</p><p>　　十五夜小参。举僧问赵州。如何是祖师西来意。州云。庭前柏树子。师云。报恩则不然。有人问如何是祖师西来意。但向道今夜一轮满。清光何处无。</p><p>　　小参。师云。山僧不指路头。一任诸人瞎闯。诸人若也瞎闯得勇猛。不顾危亡得失。尽力闯将去。蓦然撞著峭壁巉岩。磕破脑壳。则一回知痛痒也未可知。问诸人瞎闯则不问。磕破脑壳时如何。师云。又惭惶。又好笑。问磕破脑壳则不问。为甚又惭惶。又好笑。师云。非汝境界。</p><p>　　小参。举眉州黄龙禅师。僧问如何是密室。龙曰。斫不开。曰如何是密室中人。龙曰。非男女相。师云。古人恁么道。山僧则不然。如何是密室。七通八达。如何是密室中人。长的长。矮的矮。且道与古人是同是别。喝一喝。卓柱杖一下。</p><p>　　仲春晚参。师云。古者道灵云见处。不在桃华上。且道他见处作么生。众无语。师云。正所谓如将名品果子。壳也去了。核也去了。送人口边人不解吃。</p><p>　　举峰西堂秉拂。师云。昔日赵州云。我在南方火炉边。有个无宾主话。至今无人举著。恶。直饶道闭门打睡。接上上机。也未若如斯提持。今时人闻举著。向上一路。末后牢关。未尝不商量浩浩地。如说药人。真药现前。都不能识。渊明云。平畴交远风。良苗亦怀新。东坡云。非古之耦耕植杖者不能道。非吾世农不知此语之妙。吾于赵州亦云。少间烦峰西堂对众拈出。</p><p>　　晚参。问答不录。师云。早间森首座领众请法。山僧道钟动吃斋。召众云。大包方外。细彻毫端。帆正晴湘。衡开九面。出家儿造次颠沛。不离衣钵之侧。端能与露柱同披一领袈裟。与山僧同一钵盂烹飨也未。此间一草一木。同证圆明。胡为有人自疑自别。损法财。灭<a href=\"/remen/gongde.html\" class=\"keylink\" target=\"_blank\">功德</a>。莫不繇兹心<a href=\"/remen/yishi.html\" class=\"keylink\" target=\"_blank\">意识</a>。诚哉是言也。台山南。岱宗北。殊天异域之宾。咸与山僧晨香暮灯。共分寥寂。胡为有人。咫尺关山。只为分明极。翻令所得迟。不大可哀乎。昔日少林面壁。二祖趋风。寒庭立雪。没膝齐腰。何等心骨。鼻祖尚诃为轻心慢心。徒劳无益。断臂安心。出群得髓。瞻彼前修。岂同裨贩。打一拂云。精金百炼自光莹。药汞从教夸耀冶。</p><p>　　晚参。问。某甲阅楞严至七处征心有个会处。师云。咄。此非汝心。作么生会。进云。某甲<a href=\"/remen/wuxin.html\" class=\"keylink\" target=\"_blank\">无心</a>。师云。咬人矢橛。不是好狗。问光阴如箭。日月如梭。如何了生脱死。师云。莫厚颜。师乃云。莫谓无心云是道。无心犹隔一重关。又有道说甚一重。直是千重万重。既然如是。毕竟如何明心见性。良久云。山僧昨在报恩示众云。古之天地日月。犹今之天地日月。天地日月。无古今之异。禅道佛法。亦不应有古今之分。为甚么古之知识。千百世之下。凛凛常在人目前。后之知识。当世现在。每淹淹如九泉下人。古之学者一面瞥地。耀古辉今。今之学者。今日有些会处。明日有些会处。及乎生死到来。依旧手忙脚乱。盖道无同异。同异在人。今之发心。未尝不如古人。参究。未尝不如古人。刻苦。未尝不如古人。用心到无用心处。亦未尝不如古人。但古人到无用心处。决不望崖而退。百尺竿头。更能进步。所以道。悬崖撒手。自肯承当。绝后再苏。欺君不得。今人到千峰绝顶。不惟不进步。反退转身来云。吾巳死而得活了。以了不可得。为究竟。以擎拳竖指。为透祖师关。尽是悬崖缩脚。种种自欺。云他古人远之远矣。卓柱杖云。有志之士。自知好恶。</p><p>　　晚参。师云。明道者多。行道者少。大小祖师。话作两橛。明而不能行。明的事向那里去也。诸人十二时中。行的事作么生。良久云。绕庵一水声常住。拥榻千峰势欲翔。</p><p>　　早参。师云。古者道。莫被天下老和尚舌头瞒。山僧道。莫被天下善知识行履瞒。祖师门下客。须确实为生死。口不嚼一粒米。身不挂一缕丝。方可随意穿衣吃饭。眼中不见一画一竖。耳中不闻一语一言。方可随时写字看书。否则大事未明。如丧考妣。大事巳明。如丧考妣。如或生死心不切。慎勿出家。纵出家。慎勿来宗门。何以故。目下虽未为生死。傥不轻易出家。不轻易来宗门。尚知有出家事在。尚知有宗门事在。有等造次出家。来此宗门。随群逐队。发意做工夫。如撞采的一般。做几时撞不著。便一日悠忽一日。一时怠惰一时。自已既然。将谓他人亦是如此。谤大<a href=\"/remen/banruo.html\" class=\"keylink\" target=\"_blank\">般若</a>。苦报无量。有志之士。务须确实。</p><p>　　晚参。师云。同居在此。不论久参初学。须各各退步。到真实不欺之地。</p><p>　　晚参。师云。龙渊今冬与大众约法三章。第一饮水。不得打湿口。第二吃饭。不得咬著米。第三经行。不得撞著露柱。</p><p>　　元旦知浴领檀越请小参。师云。大众知么。汝等成佛以来。巳经无量阿僧祇劫。举足下足。其地坚固。金刚所成上妙宝轮。以为严饬。宝池琼阁。奇树珍禽。乐具充溢。无有苦缘。<a href=\"/remen/shouming.html\" class=\"keylink\" target=\"_blank\">寿命</a>无量。光明无量。法亲无量。如或未知。则不矜久修。不薄初学。一念回光。即同诸圣。若也根思迟钝。便请一念不生去。如或多知解。多愚痴。便请净念相继去。但办肯心。决不相赚。虽然如是。且道善财入楼阁门。为甚入巳还闭。所以道如来不出世。祖师不西来。汝等成佛巳经无量阿僧祇劫。</p><p>　　晚参。师云。昨夜行者通大众晚参。山僧传语云。大好月。你诸人作么生会。僧云。砍却月中桂。清光应更多。师云。矢上加尖。众久立。师云。山僧自领三十棒。</p><p>　　知浴古渊领海宁众居士请解制。绍兴范居士求释[僣-曰+心]。同请小参。问答毕。师挥拂云。人人殊胜。个个净明。似鸟行空而昧空。如鱼在水而忘水。无瑕翳中。自生瑕翳。无障缘处。自生障缘。结空花于无明树头。有何实果。捞水月于昏沉海上。徒见劳心。既能物外逍遥。必须真源顿达。苟知空门皈向。定应觉性洞明。觉性明。真源达。方知罪垢本空。而无罪不忏。法道本超。而无法不成。大众。我不轻于汝等。汝等皆当作佛。下座。</p><p>　　小参。师云。昨日大众晚参。山僧道洗清昔日担泉处。斫出当年面壁岩。汝诸大众。各各领悟也否。闻斯提举。若能正眼洞开。则忙闲动静。一语一默。著著有出身之路。用得十二时。不为十二时用。转得一切物。不为一切物转。搅长河为酥酪。变大地作黄金。供养大众。不为分外。如或不然。二时粥饭咬须弥山子。唇齿之间。太费支持。七尺形骸挂冰棱铁甲。俯仰之际。大有不便。卓柱杖。</p><p>　　结夏檀越请小参。师云。圆陀陀。光烁烁。净裸裸。赤洒洒。三头六臂。<a href=\"https://www.guang5.com/fxrm/fxcs/341370.html\" class=\"keylink\" target=\"_blank\">千手千眼</a>。而本无一物。纯真一如。无臭无声。而万象纵横。闭门打座。遍界不藏。闹市横身。孤巍岩密。诸作纷纭而非动。一物不为而非寂。违之者自暴求之者愈失。千贤万圣。趋向无门。千佛万祖。退身有分。师以拂子打一下云。谁参胜热<a href=\"/remen/poluomen.html\" class=\"keylink\" target=\"_blank\">婆罗门</a>。六月霜花凝枕席。下座。</p><p>　　晚参。师云。去圣时遥。言高志下。欲明格外旨。须尽域中情。顾左右云。大众看脚下。</p><p>　　晚参。师云。劫火洞然。大千俱坏。未审者个坏不坏。坏。恁么则随他去也。随他去。大随恁么答话。有甚长处。投子望山礼拜。众无语。师云。古之学者为已。以竹篦拍香案。便归寝室。</p><p>　　晚参。师云。祖师时时在水桶上出现。刚见人挑水。走入水桶里去也。祖师时时在火焰上出现。刚见人烧火。走入火焰里去也。祖师时时在木鱼上出现。刚见人打木鱼。走入木鱼里去也。祖师时时在钟鼓上出现。刚见人打钟鼓。走入钟鼓里去也。良久云。有人出来道。和尚何得压良为贱。山僧只要你恁么道。</p><p>　　小参。师云。理无事外之理。事无理外之事。理外之事。则愚。事外之理。则狂。狂则为魔所摄。愚则为佛所悲。宁为佛悲。莫为魔摄。大众。来此祖庭。必须立深誓愿。正知<a href=\"/remen/zhengjian.html\" class=\"keylink\" target=\"_blank\">正见</a>。正路<a href=\"/remen/xiuxing.html\" class=\"keylink\" target=\"_blank\">修行</a>。庶几同证<a href=\"/remen/yuanman.html\" class=\"keylink\" target=\"_blank\">圆满</a><a href=\"/remen/puti.html\" class=\"keylink\" target=\"_blank\">菩提</a>。</p><p>　　晚参。师云。昔年大慧禅师。因一禅子参公案不透。乞求方便。慧云。你是福建人。我为汝说个譬喻。如将名品荔枝。皮也去了。核也去了。送在汝口边。只是汝不解吃。师召众云。当初大慧为此一人设个譬喻。此人当下咬破舌头。山僧因众参上树公案。重重相为云。紧夹籓篱宽辟道。如何众中未见有脚头点地的。乃云。但办肯心。必不相赚。更与汝等一个安心丸子。三文大光钱。买得个油糍。吃向肚里了。当下便不饥。</p><p>　　晚参。师顾左右云。今日晚参。不许问话。不问话者三大棒。众拟议。师云。自从立雪人归后。几片白云护翠岑。</p><p>　　结制古渊知浴领海宁众檀越请小参。问炉[革+(备-人)]大开。不留钝铁。金锤挥掷。万窍通明。还许学人立地成佛也无。师云。进前来吃棒。进云。与么则滚入红炉大冶中。直得通身无缝罅。师云。许汝胆大。问得祖宗之髓。登祖宗之堂。敢问和尚。昔日僧问临济。如何是夺人不夺境。济云。煦日发生铺地锦。婴儿垂发白如丝。为甚本山中祖道错。师云。一对无孔铁锤。进云与么则二大老料拣。一齐蒙和尚指示去也。师云。与汝六十棒。问如何是法王正令。师云。千钧之拏。进云。与么则人人沾恩。个个得力。师云。巳放过。居士问不侣万法。不取凡圣事如何。师云。<a href=\"/remen/fozi.html\" class=\"keylink\" target=\"_blank\">佛子</a>受佛戒。即入诸佛位。师乃云。天目山下无寸土。天目山头无片云。脚跟跐著寸土。有寒暑兮促君寿。有鬼神兮妒君福。眼中见有片云。风力所转。终成败坏。且道住此天目山。如何行履即得。虚空拍手呵呵笑。报汝人人净法身。闻斯告报。直下承当。如来禅许汝会。更须知有祖师禅始得。且道如何是祖师禅。蓦喝一喝。随声以竹篦抚案一下。</p><p>　　晚参。师云。祖师示现全身。向汝诸人毛孔中。念普字<a href=\"/remen/zhenyan.html\" class=\"keylink\" target=\"_blank\">真言</a>。汝等尽见尽闻么。一僧喝。师云。胡喝乱喝。乃云。分明指出平川路。却奈忠言逆耳何。</p><p>　　除夕晚参。师拈柱杖召众云。识得柱杖子么。一日不为少。千载不成多。小则蟭螟眼里横眠。大则乾坤西倾东阙。出息不随众缘。入息不居阴界。试看先宗。是何标格。你有柱杖子。与你柱杖子。你无柱杖子。夺你柱杖子。</p><p>　　晚参。师召大众云。莫瞌睡。</p><p>　　石庭晚参。师以杖指一碎石云。者石版如何没一些缝。良久。又指一完石云。者石版若为有许多缝。一僧云。谢师指示。师便打。乃云。今时学者。有两种错路。一种错路的。问著便道唤什么作灯笼。一种错路的。问著便道露柱没一点缝。是者两般错路。便掩蔽却人人本地风光。若不蹋著本地风光。终不能免此两种错路。今日不惜眉毛。说似诸人。竖柱杖云。山僧柱杖子。有九千九百九十九只眼。顾视左右云。更有一只。不与你们说尽。何故。若教容易得。便作等闲看。</p><p>　　晚参。师云。吾观大众。尽与佛祖。无二无别。但存人我。自生间隔。所以祖师示众。诵金刚般若经。上根者一闻千悟。后来祖师教人参死了烧了话。父母未生前话。便是将一卷般若经。括作一句。教人持念。汝诸大众。须在佛祖路上行。方到佛祖田地。若四相未空。徒劳无益。各宜珍重。</p><p>　　晚参。师云。山僧说得一篇佛法。悬在雨华桥上。大众各去看取。良久云伯乐曾三顾。千金谁解增。赠君君不纳。完璧倚枯藤。</p><p>　　晚参。举傅大士道。空手把锄头。步行骑水牛。人从桥上过。桥流水不流。师云。天目则不然。生铁打锄头。披蓑牧水牛。人从桥上过。水流桥不流。且道傅大士的是。山僧的是。良久云。朝参暮请缘何事。应须立透祖师关。</p><p>　　早参。举六祖云。本来无一物。长庆云。万象之中独露身。师云。孙必类祖。大众会么。拈柱杖旋风打散。</p><p>　　晚参。师云。汝诸大众。多有广游人间世。遍礼诸名山的。多有参遍诸方。久亲知识的。多有诸方许可记莂的。我不问汝别样佛法。只有一句极平常的话问你。且道者一时香在什么所在坐。良久云。衲僧在处。如火消冰。终不却成冰。若道有香可坐。有坐的人。有坐的所在。莫道你广游博礼参方受记。直饶你向世尊肚中。转一过来。也只是个能仁的矢橛。各各自揣摩道个惊人句看。顾视左右。震威一喝。</p><p>　　小参。举世尊九十日。在忉利天为母说法。及辞天界下时。<a href=\"/remen/sizhong.html\" class=\"keylink\" target=\"_blank\">四众</a>八部俱住空界迎。有莲华色<a href=\"/remen/biqiuni.html\" class=\"keylink\" target=\"_blank\">比丘尼</a>作念云。我是尼身。必居大僧后见佛。不如用神力。变作转轮圣王。千子围绕。最初见佛。果满其愿。世尊才见。乃诃云。莲华色<a href=\"/remen/biqiu.html\" class=\"keylink\" target=\"_blank\">比丘</a>尼。汝何得越大僧见我。汝虽见我色身。且不见我法身。须菩提岩中宴坐。却见我法身。师云。大小世尊。抑强为劣。山僧若见莲华色比丘尼。但云。汝真能现大人相。殷勤见我。若须菩提岩中宴坐。乃是闭门作活。岂能见我全身。蓦拈柱杖云。还有为世尊作主的么。有则出来各出人一头地。卓柱杖云。好手岂容无妙拍。三台须是大家推。</p><p>　　小参。举赵州问南泉知有的人向甚处去。泉云。山前檀越家。作一头水牯牛去。师云。长裙新妇拖泥走。州云。谢师答话。师云。帆随湘转。望衡九面。泉云。昨夜三更月到窗。师云。向上一路。千圣不传。</p><p>　　晚参。举僧问赵州如何是佛。州云。殿里的。师云。古佛恁么道。可谓眼空四海。</p><p>　　晚参。师云。解制来。走动的走动。各执少人。久住者未免辛苦。汝诸大众。如何得不为境转。一僧云。心如木石。师笑云。说到行到。吾为汝保任此事。终不虚也。</p><p>　　早参。师云。有一人日勤众务。一物不为。有一人一物不为。日勤众务。且道那个作家。一僧出。师打退。又一僧作礼。师亦喝出。师乃云。有叟情相似。日香夜夜灯。</p><p>　　晚参。师云。如净琉璃。内外明彻。凡见道者。若身心世界。果如净琉璃。内外明彻。方是真见本来面目的人。不然。徒自欺耳。生死到来。悔将何及。不见道。吾心似灯笼。点火内外红。虽非依样画描。却是一鼻出气。</p><p>　　晚参。师云。秋来好<a href=\"/remen/zuochan.html\" class=\"keylink\" target=\"_blank\">坐禅</a>。贤衲莫乱走。各得坐具地。他年大开口。且得地一句作么生道。父母所生口。终不为人说。</p><p>　　灯节知浴同王檀越请小参。师云。如净琉璃。内外明彻。光逾日月。量裹太虚。探之不见其初。避之莫究其极。山河大地。即之靡不消镕。明暗色空。舍之无以建立。神鬼不能觑。贤圣不能知。洁之不新。垢之不故。蠕动不减。佛祖不增。谓之为微。普天匝地。谓之为显。朕迹不留。指为智珠。闇然日著。目为福岳。坦然日尊。召大众云。我见灯明佛。本光瑞如此。</p><p>　　戒私看文书晚参。师云。上三画长。下二画短。天左旋地右转。日月照临乎其上。龙象奔走乎其下。高出无顶天。深逾香水海。无论智愚贤不肖。识得个字。宣圣孟夫子。拱手赞叹。释迦不在前。弥勒不在后。奔轶绝尘。今之古之。谁敢与偶。好大哥。直截根源尚迂曲。寻枝摘叶复何如。</p><p>　　小参问话毕。师云。一片清凉地。安闲绝比伦。往来及住众。举步莫迷津。众久立。师震威一喝。下座。</p><p>　　小参。师云。有一无事人。终日忙鹿鹿。有一<a href=\"/remen/jingjin.html\" class=\"keylink\" target=\"_blank\">精进</a>汉。长年讷且木。如是二人中。有一人堪与人为师。汝诸大众。出入好看。良久云。寂光真境何尝远。同在琉璃国土行。下座。</p><p>　　法语。</p><p>　　示全庵进上座</p><p>　　进上座事我十年。不动竿头。每为咬破拇指。夏初入大雄室。闻举一归何处话。直下透脱。须念自利易。利人难。深心大心。终身誓居学地。所谓证无量圣身。犹未是泊头处也。</p><p>　　示嵿侍司</p><p>　　禅和家。善用心难。善用心的。得正悟难。得正悟的。打脱见地难。打脱见地的。不走作难。翻此四难为四易。则自利利他。一切了办。</p><p>　　古人道数十年。尚有走作。或云我数十年。方打成一片。成片者无论矣。未成片者但把曹溪云。什么物恁么来。随时觉察。管教衲僧行处。如火消冰。</p><p>　　示岳书状</p><p>　　余生平无甚长处。只不记古今只言片字。生平亦有自负处。不学他诸方佛法世法。噫。安得不记人言句者。聆我斯言乎。书付行岳。以示千百年知音者。</p><p>　　示藏侍司</p><p>　　在堂中不要学佛学法。辩古明今。当毒眼孤掌。无佛无祖。无人无已。放出盖天盖地志气来。东拂于逮横身。西瞿耶尼展脚。南赡部洲啜饭。北郁单越撒溺。语默超越常情。动止迥殊旧习。天神捧华无路。人鬼觑捕无门。果能如是。不变不杂。等闲举起钝刀子。也能杀。也能活。也能照人肝胆。也能称人伎俩。把从上千七百老古锥。遗下一言半句。或是作家相见。或是出格提持。或严密。或危险。或泥中有剌。或沙里无油。或人目为缣讹。或人目为奇特。千岐万别。骇状奇音。逢著个钝刀子。自然如庖丁之解牛。由基之绕树。岂他穿窬担板。乱统支离者。可同年而语哉。然犹未也。并知山僧与么庭训。亦是怜儿不觉丑。方是有气性衲子。祖师云。行解相应。名之曰祖。又曰。明道者多。行道者少。如斯料简。岂是等闲。今时有等无忌惮者。拟为佛祖苗裔。得些见地。全不修省。难免道力不胜业力。又安望其透末后句。向上关哉。戒之勉之。</p><p>　　示峰首座</p><p>　　长沙岑禅师。因秀才看千佛名经。问曰。百千诸佛。但见其名。未审居何国土。还化物也无。岑曰。黄鹤楼崔颢题后。秀才还曾题也未。曰。未曾。曰。得闲题取一篇好。如斯答话。非大有<a href=\"/remen/fuhui.html\" class=\"keylink\" target=\"_blank\">福慧</a>人不能。</p><p>　　自励四誓</p><p>　　一誓不与本分间隔。作一佛事。乃至一称一礼。</p><p>　　一誓不与本分间隔。为一人。乃至交一言。</p><p>　　一誓不与本分间隔。阅一书。作一字。</p><p>　　一誓不与本分间隔。一坐立。一谭笑。</p><p>　　客问</p><p>　　客问学道如何不蹉路。曰。善哉斯问。世之不参涅槃堂里禅者。难乎其不蹉路矣。虽然。当今传法者遍界。方行等慈。不择净秽。开阐无遮。度诸疑谤。先进者。以广接为心。后进者。以易入为事。知名盛而实衰。辩名似而实非者。难道全无。敢谓罕有。吾言之安足为人重。而可与子深言之也哉。客固请。曰。如子之不以人废言。吾姑与子漫言之。学道欲无首越之燕之叹。第一须发心谛当。或志小见近。图作世间善人。只消读治世圣贤之书。行治世圣贤之事。或遵行如来权教法门。助其修省。亦有益无损。若欲究竟出世。无上妙道。当颛为生死始得。颛为生死。则博闻强记如庆喜。一问十答如香严。百鸟衔华如牛头。千指绕座如夹山。尚须舍已从人。况降斯而下者乎。不为生死。必尚知见。此道王属知见。不为生死。必务功能。此道不属功能。不为生死。必慕豪放。此道不属豪放。一尚知见。务功能。慕豪放。则非愚即狂。成魔落外。善因而招恶果。多自不颛为生死学道者而成。岂不一磋永蹉哉。第二须工夫谛当。既为生死发心学道。可不返躬自省。果能具大<a href=\"/remen/genqi.html\" class=\"keylink\" target=\"_blank\">根器</a>。一闻千悟也未。若也未能。须参一句话头。一日不透一日参。一月不透一月参。一年不透一年参。一生不透一生参。今生不透来生参。永无退失。永无改变。方谓之谛当工夫。参定一句话头。便是斩知见稠林之利刃。渡生死<a href=\"/remen/kuhai.html\" class=\"keylink\" target=\"_blank\">苦海</a>之慈航。解杂毒入心之圣药。指万古迷津之导师。不集善而自集。不断恶而自断。不持戒而自戒。不习定而自定。不<a href=\"/remen/xiuhui.html\" class=\"keylink\" target=\"_blank\">修慧</a>而自慧。不课佛而自课。不诵经而即诵。不求生胜处而自生胜处。不求多善友而自多善友。本不求誉。亦莫可毁。如是颛一。如是精进。如是久远。纵未发明。亦现在可为后学规模。将来必得佛祖心髓。傥名色为生死学道。而起傍疑。求别助。生异见。多外骛。惮艰辛。喜快便。管教百妄交集。其蹉可胜言哉。第三须悟处谛当。既颛为生死。纯一参究。必待工穷力极。时至理彰。命根断。本来面目现。不疑生死。不疑古今。不堕坑落堑。不强作主宰。不认识神。不陷空豁。不涉矫乱。不入邪师圈缋。不犯明眼料简。傥鱼目为珠。瞌睡当死。以卤莽承当。为有力量。以硬差排。为不疑。以粗放狂乱。为大机大用。以颟顸。为透脱无余。竿头宜进而不进。言句应参而不参。不烦穿凿而穿凿。不可抹杀而抹杀。入门一蹉。异解杂陈。所谓可痛哭流涕长太息者。非此类乎。第四须师承谛当。非但无真传杜撰阿师。不可承虚接响。即沿流不断者。亦须察其行实。不担条断贯索。谬自主张。蹉过师家相为处否不孤负师家。脑后深锥否。洞明从上纲宗否。不施为偏重。瞎人眼目否。若无真正作家宗师。为之打瞎顶门眼。夺却肘后符。则虽有实悟。自了则可。为人则祸生。傥若已见既偏。投人又谬。自方空豁。复向瞎棒瞎喝下。似木合水。如空合空。谬执金刚宝剑。斩尽一切。为实不知。我王库内。无如是刀。盲引众盲。江河日下。或自入处廉纤。沾著邪知恶解家滋味。邪毒入心。如油入面。更或不知错认。漫云自肯。不受人究竟。谓之不被他转却。又或云。我见处是的。只要行履了。此等何足挂之齿颊。第五须末后谛当。末后一句。始到牢关。灵龟负图自取丧身之兆。不透末后牢关。而言得大机大用。不透末后牢关而言具本分草料。其不为粗恶狂徒者鲜矣。不透此关有正悟者。犹可为一时唱导之师。如无正悟。不知有此关者。其于古人参悟。与悟后重疑。不移前作后指悟为迷者鲜矣。谤先圣误后人。皆由不知向上一关。可不畏惧乎。自利不全。利人不足。皆由不透向上一关。可不惕厉乎。第六须<a href=\"/remen/xiudao.html\" class=\"keylink\" target=\"_blank\">修道</a>谛当。虽发心谛当。工夫谛当。悟处谛当。师承谛当。末后透脱谛当。更须自已觉察。是顿悟顿修根器否。是果地善知识否。打成一片速于香林否。不走作过涌泉否。现业流识净尽否。事事无碍否。行解相应。名之为祖。试看先宗。是可标格。第七须为人谛当。不可有实法与人。不可骗人云。有方便助汝易入。不可教人不参死话头。决要人真参。决要人实悟。决要人悟后达向上关捩。决以见性谓之悟。不可轻意牢笼人。于人认识之谬。哄云有省。于人向念未生时。认妄为真。印云有入。图一时门庭热闹。不顾展转误赚。邪法纵横。病发于此。宁绝嗣不乱传。方谓之为人谛当。前六种不谛当。则自错。后一种不谛当。则错人。良药苦口。忠言逆耳。怜子请之诚而示之。甚弗轻以语人。</p><p>　　机缘</p><p>　　僧问如何是函盖乾坤句。师鼓腹云。我容得你者些人万万千。进云。如何是截断众流句。师云。赶得你无脚跑。进云。如何是随波涿浪句。师云。容你在者里立片时。</p><p>　　师问僧。玄沙是汝虎话。你如何会。僧舒五指云。牙爪齐露。师便打。复示偈云。生平不出岭。一语古今传。明眼人难会。君须向上看。</p><p>　　师问僧向父母未生前道将一句来。进云。八角磨盘空里走。师指香盒云。者是什么。僧拟议。师便打。僧无语。师云。真诚莫作小儿嬉。</p><p>　　问行堂云。饭桶里多少达磨眼睛。堂罔措。问火头三世诸佛向火焰里说法。还端的也未。头亦罔措。师指傍立一僧云。惟有者个师僧解答话。便归方丈。</p><p>　　园头问和尚病好了么。师云。我从来不病。有何好不好。进云。某甲不能亲近得和尚。师云。我日日在你园中。</p><p>　　退庵呈世尊拈花颂云。倚天长剑露锋铓。拈出何人敢近傍。潦倒饮光轻触著。面门血溅太郎当。师云。只见锥头利。不见凿头方。进云。却被和尚看破。师面壁云。进人知此意。令我忆庞公。</p><p>　　僧问如何是有柱杖子与柱杖子。师云。长安风月贯今昔。那个儿童摸壁行。进云。如何是无柱杖子夺却柱杖子。师云。多少人饭箩边饿死。</p><p>　　师还江上度亲。张静涵老居士。过访十方庵。话次伸问。尘劳中如何得本。师云。居士者一问。从那里来。士无语。师云。昔云栖大师。虽不主持宗门。指示人参究。却甚谛当。尝盛称人著述之妙。末后提撕之云。须看者段光明。从何处流出。于此著眼。便是得本之捷径。士云。如何用力。师云。者个代居士不得。</p><p>　　师一日入库房。指团子问库头。吸尽西江即不问。你试吞却者两箩团子看。进云。吞却了也。师云。大众吃个什么。头答不契。师自代云。乐则同欢。</p><p>　　僧问不与万法为侣的是谁。师云。桌子板凳。</p><p>　　韫荆璧入精进三。次日上方丈云。某有个见处。师云。狗子为甚无<a href=\"/remen/foxing.html\" class=\"keylink\" target=\"_blank\">佛性</a>。韫拳师肋下云。一向在赵州处落节。今日在和尚处拔本。师便推出。次日复入。师云。尽大地火发。得何三昧。不被烧却。进云。特来度夏。师便喝。璧呈颂云。圆似满月圆。宽同太虚宽。历劫无姓氏从来绝跻攀。圣凡由此出。刹海在伊安。始终无变异。触处善<a href=\"/remen/suiyuan.html\" class=\"keylink\" target=\"_blank\">随缘</a>。师云。还会适来一喝么。璧便出。</p><p>　　师从龙渊归。问侍司云。你十二时中。还见念头起处么。进云。念头了不可得。更觅什么起处。师云。我适来见一块石。有九十九条缝。</p><p>　　师与一秀才话次。谓云。你合会得天地同根。万物一体。进云。某甲何尝不会。师云。为甚<a href=\"/remen/shasheng.html\" class=\"keylink\" target=\"_blank\">杀生</a>食肉。</p><p>　　修殿公务作礼。师云。释迦老子。向灰瓦上转大法轮。什么人得闻。众无语。师云。好生看取。壁侍司作礼云。请和尚答一转语。师云。问将来。进云。闻的事作么生。师云。逼塞虚空无缝殿。东西南北月轮红。</p><p>　　江上归师问众云。大地无寸土。是什么人境界。一僧进云。和尚家风。师云。如何大地无寸土。是山僧家风。僧不能答。师代云。常州湖州杭州。</p><p>　　僧问大地山河即不问。一毛头上事如何。师云。吞取七个八个。进云。不会。师云。吐却两个三个。</p><p>　　僧问如何是万法归一。师云。天圆地方。进云。一归何处。师云。地方天圆。</p><p>　　僧问百千法门无量妙义。如何是第一义。师云。横七竖八。</p><p>　　问如何是本来面目。师举扇示云。不得唤作扇。僧礼拜。师云。伶俐衲僧。</p><p>　　问前不得后不得时。如何是出身处。师云。前去佛殿后去东司。为甚不得。</p><p>　　问僧父母未生前道来。僧以手外拱云。遍界不曾藏。师云。遍界不曾藏。因甚偏向那边。僧无语。师云。何不道某甲指东画西。</p><p>　　僧参。师云。承你远来。无可供养。将五间禅堂。与你一口吞却。进云。大地无寸土。吞个什么。师云。多少人恁么道。苕帚柄也要打三十。</p><p>　　僧问一尘透脱。千界光辉。为甚十圣三贤。不明斯旨。师云。你莫管他十圣三贤。且道虚空作么生证。进云。觅虚空了不可得。师云。恰是。进云。和尚是大善知识。师云。正要你检点。僧拟议。师云。直透万重关。莫住青霄里。</p><p>　　师问圆证堂寮主云。香炉几时成佛。进云。成佛久矣。师云。昨夜被虚空压碎。你还知么。僧拟议。师云。脱空<a href=\"/remen/wangyu.html\" class=\"keylink\" target=\"_blank\">妄语</a>汉。</p><p>　　师云覆庵归。侍司中路接。师云。你来得迟。将前面远山。与你作点心。侍拟议。师以柱杖蓦面划一划云。再加一分嚫钱。进云。也不得将别人家物作人情。师云。不但嚫钱。点心也消受不起。</p><p>　　颂古</p><p>　　举赵州问南泉。知有的人向甚处去。泉云。山前檀越家。作一头水牯牛去。州作礼云。谢师指示。泉云。昨夜三更月到窗。</p><p>　　雪中春色梅梢见。黄鸟声闻意气新。意气新。谁知黄鸟笑声频。说与风流明敏者。眼从今日碧。华自去年馨。</p><p>　　举归宗常禅师。素与南泉同行。忽一日相别。煎茶次。南泉问曰。从来与师兄商量语句。彼此巳知。或后有人问。毕竟事作么生。宗曰。者一片地。大好筑庵。泉曰。筑庵且置。毕竟事作么生。宗打翻茶铫便起。泉曰。师兄吃茶了。普愿未吃。宗曰。作者个说话。滴水也难消。</p><p>　　宾则始终宾。主则始终主。金锤各逞藏锋技。父子不传。兄弟同气。和烟搭在玉栏干。上苑垂杨鸟深处。</p><p>　　举陆亘大夫向南泉云。肇法师也甚奇怪。解道天地与我同根。万物与我一体。泉指牡丹华云。大夫。时人见此一株华。如梦相似。</p><p>　　一枝华发十分春。睹彻根源把玩新。堪羡大夫打失鼻。共来笑傲古今人。</p><p>　　举僧问疏山禅师。如何是法身。山云。枯桩。如何是法身向上事。山云。非枯桩。</p><p>　　一拳拳倒黄鹤楼。一踢踢翻鹦鹉洲。有意气时添意气。不风流处也风流。</p><p>　　举慈明祖师僧问闹中取静时如何。云。头枕布袋。</p><p>　　悟入汾阳。鞋穿足裂。塞却口门。出广长舌。如钟在蔖。小大徐疾。有扣斯应。浑身金石。三玄弹指。四看语默。易知难会。易见难识。莲桌洛伽。云开兜率。</p><p>　　诗。</p><p>　　赠履坦禅人兼报天一居士</p><p>　　鼎立三峰势插天。岭门虽辟白云连。飞鸿传得人间信。石壁难依过别川。</p><p>　　入磬山</p><p>　　隐居风范依然在。说法堂前任草生。草谓门庭能阒寂。从来此道少人行。</p><p>　　示退庵重子住敔山</p><p>　　澄江有山孰多僻。敔山两湾苍翠积。澄江有水孰多情。敔山前后敔水平。当年一身澹如水。夜随明月过深林。化山拟作推蓬室。扁舟乘兴堪深入。汝今为我先去住。庵傍闲地多栽芋。忘世情怀尔我同。茅镰铁钁振先风。得人不在门如市。犹忆当年面壁翁。</p><p>　　赠禅人</p><p>　　见道谁修道。忘山好生山。雪深岩屋老。百衲一身闲。</p><p>　　又</p><p>　　重岩之下。茅屋耽耽。有幽人兮。雪立冰餐。</p><p>　　又</p><p>　　好山如画画如山。红叶村村杖笠闲。看到桃华成一笑。再来云外访紫关。</p><p>　　守塔怀古</p><p>　　多年黄叶类形骸。此日徘徊谁偶谐。麻衣草履食接气。象骨崖前呼再来。</p><p>　　咏怀</p><p>　　千峰绝顶尖头屋。草荐柴床火一炉。三十年中无一事。诸方何处觅潜夫。</p><p>　　静夜思</p><p>　　枝枝叶叶月。疏疏密密风。谁共蹋流水。倚杖石桥东。</p><p>　　题壁</p><p>　　星高月晓。松雨满衣。西冈危坐。嗒然忘归。</p><p>　　偶题</p><p>　　月浸千山冷。风呜万木清。一声村外犬。客路有人行。</p><p>　　山居</p><p>　　荒凉苔壁寺。孤冷草堂人。雨后舒长望。庭泥虎迹新。</p><p>　　烹泉</p><p>　　广修供养事如何。百沸清泉上<a href=\"/remen/fotuo.html\" class=\"keylink\" target=\"_blank\">佛陀</a>。早色争妍排闼入。莺啼古木<a href=\"/remen/fanyin.html\" class=\"keylink\" target=\"_blank\">梵音</a>多。</p><p>　　对镜（华山兰若）</p><p>　　对镜吾非昔。扪怀志自新。何林一枝别。荫我雪霜身。</p><p>　　冬日有怀（荆山旅堂）</p><p>　　空阶柏子落。饥鸟入门来。千尺危岩下。梅花几树开。</p><p>　　望台山</p><p>　　荒阔三千路。高闲一万人。当年冰畔石。迟我未归身。</p><p>　　舟居（三却竹林）</p><p>　　澹荡寒烟古木。孤悬雪浪轻帆。只在寻常行处。杳然万壑千岩。</p><p>　　又</p><p>　　一叶千溪水。三盂六月霜。逢人不舞桌。高卧对斜阳。</p><p>　　冬归草堂</p><p>　　潜形餐柏实。放目看梅花。何处忘机客。同来灌古畬。</p><p>　　济宁道中</p><p>　　临溪茅屋临檐树。鸡犬依依水国村。虞夏平成风化永。江南江北共林园。</p><p>　　读白乐天诗怀扣冰（舟次东昌）</p><p>　　池上有小舟。舟中虚胡床。我心久忘世。愧未使世忘。</p><p>　　甲马营夜泊</p><p>　　水上舟如织。人间事若蕉。无为与无欲。谁共我逍遥。</p><p>　　节食</p><p>　　寄形天地间。饮食唯接气。翛然等个人。</p><p>　　明此澹泊意龙渊南坞坐月</p><p>　　松树三长四短。石台七高八低。坐来夕阳在树。归去月落峰西。</p><p>　　昼寝</p><p>　　譬如木偶人。鼓歇索亦住。山僧动与静。请问诸露柱。</p><p>　　荆溪道中招友</p><p>　　正是千山红叶时。摩挲石壁好题诗。百年嚼蜡能多味。分取松根带露葵。</p><p>　　高祖寝堂题壁</p><p>　　床头悬瀑布。塔顶长苔衣。一住不复入。高寒到乃知。</p><p>　　示众</p><p>　　万里晴空谁共。三春花柳争游。王孙醉眠芳草。何似漱石枕流。</p><p>　　我有莲舟一叶。沙城芥劫全收。高歌唾壶击破。童稚出没洪流。</p><p>　　山居</p><p>　　胸中无一事。终日坐闲闲。睡起摩挲腹。山间与水间。</p><p>　　高步</p><p>　　登山造极。步自此始。有怀君子。行远本迩。</p><p>　　促都监立还山</p><p>　　山中有佳月。宜人终夜看。山中有好风。解衣可盘桓。泉鸣千嶂寂。松静一涛寒。永日鸟相唤。清秋虫自纨。解听紫芝曲。乔木在层峦。活埋与断壁。千古仰金兰。时哉石梁雉。雪饮且霞餐。</p><p>　　普请口占</p><p>　　年来渐觉精神复。老去偏知日月闲。饱饭安眠无一事。椎鸣随众看秋山。</p><p>　　枕流台题石</p><p>　　山中流水寂无声。枯木生花别有春。若个到来知解绝。红炉分取万年冰。</p><p>　　庚戌二月磬山题壁</p><p>　　面目分明遍界亲。偏于此地受恩深。三更月下低徊立。恍是当年侍拂巾。</p><p>　　磬山挥尘台（先录法济十咏之一有此名）</p><p>　　松根时独坐。花雨不从栽。忆昔别峰侍。无言声似雷。</p><p>　　庚戌题壁（三首）</p><p>　　本是矜矜自了僧。饱餐安寝别无能。酬恩报祖雄明哲。斗室焚香怀古人。一钵霜华半榻云。无求无喜亦无嗔。三更对月开扉坐。惭愧焚香侍立人。卧倚青山饭白云。溪声鸟语共晨昏。空庭有隙栽兰蕙。缄户无蹊入怨恩。</p><p>　　卷帘</p><p>　　寻常入望惊殊绝。何意全身住此中。传语岩栖木石侣。时时放眼识云松。</p><p>　　独乐园雨后（二首）</p><p>　　一溪银凤玉龙腾。想见霜华此得名。步到上方忘药石。劳他从者请频频。枕流石上枕流台。到者教君悔晚来。白鹭群飞千涧雪。洪钟大扣万山雷。</p><p>　　巡寮至大义阁（癸丑灯前）</p><p>　　花满寒庭月满林。巡寮未半欲三更。到门且莫掀帘入。爱此楼前布水声。</p><p>　　邗江赠虎公至契</p><p>　　交道江河下。于公见古人。素心千里月。青目一山晴。</p><p>　　楚州题壁</p><p>　　澹黄微绿拂疏风。到处垂杨适我慵。觅得小舠瓜子大。一帆漂渺水云中。</p><p>　　旅堂</p><p>　　爱柳无如我。摩挲玩岁年。旅堂忘岑寂。一树适垂轩。</p><p>　　开窗</p><p>　　风声雨声。声声入耳。花色草色。色色幽妍。</p><p>　　书问。</p><p>　　复岵瞻戴廷丞</p><p>　　在在是居士菩提场。物物是居士正法眼。事事是居士菩萨行。步步是居士那伽定。使十二时。不为十二时使。转一切境。不为一切境转。斯为道人。若一处光不透脱。一时光不透脱。即本分不透。须刻刻向父母未生前。绝思惟。无依倚。既恒且密。时至道成。冷眼圆明。方知在在是菩提场物物是正法眼。事事是菩萨行。步步是那伽定。使十二时。不为十二时使。转一切境。不为一切境转。此言不欺人也。居士心光。时注天目。居士慧性。不昧古今。居士至行。大建法幢。奉复。不觉缕缕。</p><p>　　答王泰卿居士三问</p><p>　　问为人容易做人难。敢问为人之道。师云。已所不欲。勿施于人。问何为知生。何为知死。师云。知所从来。为知生。知所从去为知死。问临去时心不颠倒。意不散乱。在何处捉摸。师云。验在目前。师复云。居士真为生死。须知制心一处。无事不办。但勤持药师如来。万德洪名。持到持而无持。彻见念未生前。本来面目。则率性而行。头头是道。所谓发而皆中节。天下之达道也。如是方能了生脱死。方可出死入生。何谓了生脱死。如太虚空。先天地而生。后天地而不老。何谓出死入生。譬如大海。日照光明生。风来波浪起。到此则去来<a href=\"/remen/zizai.html\" class=\"keylink\" target=\"_blank\">自在</a>。夭寿不二。又临去时作得主有二种。彻见本来面目。则了知生死不相干。如上所云。若未见本来面目。勤持药师如来。则临命终时。八大菩萨。接引上生<a href=\"/remen/jileshijie.html\" class=\"keylink\" target=\"_blank\">极乐世界</a>。入不退地。见佛明心。因切问虔请。不觉缕缕。</p><p>　　杂著。</p><p>　　东语西话</p><p>　　开了两片皮。只是粥饭罐。当世有与么人。山僧礼他三拜。</p><p>　　颠仙谣</p><p>　　憎爱胸中尽。是非眼底空。泥牛入海后。聚散问沤风。</p><p>　　书沩山语</p><p>　　行脚高士。须向声色里睡眠。声色里坐卧始得。山谷云。东坡文字语言。历劫赞扬。有不能尽。吾于沩山亦云。戊子春二日。荆邸书。</p><p>　　题雪窦颂古</p><p>　　野鸭子。知何许。马祖见来相共语。话尽云山水月情。依然不会还飞去。却把住。道道。颂出雪窦真能于法自在。匪夷所思。如清光匝地。犹戽夜塘。以尽所欲言而妙。此却把住。道道。以不完题而妙尽所欲言。如千雷并吼。易。不完题。如千日并照。难。偶阅之。直欲击碎唾壶。</p><p>　　草堂书壁</p><p>　　日中一食。树下一宿。世尊模范如是。一语不投。折苇渡江。少林九年。终日面壁。鼻祖标格何如。</p><p>　　荆山旅堂纪事</p><p>　　丁亥十一月朔。著新絮袄。饱领本庵香饭。饭余。展足熟睡。皆行脚经年未曾有事。睡起一趺。晚晴快人。遗景在屋。庭东大树。茂绿未衰。殊映日溢目。忽忆十五年前。侍先师乌峰竹斋。瞌睡起。书窗浣壁时。复忆甲戌秋。先师迁吴兴报恩。是日结冬。破屋败垣。炊巾满谷。群贤卧草。眠霜冰骨。老人支枯藤。指点砖头瓦砾。为诸人阐最上机。余时独处江干。野色无垠。天光连水。曾和老人寄示偈云。师辟山头宇。吾撑水上门。脚同蹋实地。眼独空丛林。小儿无绳尺旷荡之言。不谓至今多人成诵。昨便鸿南去。拈句寄重监院。高歌天地外。稳卧雪霜中。他日忆此。更作何状。</p><p>　　书岩子纸</p><p>　　大雄道人。廿年来炊冰煮雪。接纳诸方。能三十夏不惮寒苦者。敢保出他人一头地。岩子能否。</p><p>　　参禅悟难。既悟巳。忘悟难。且道忘悟的人何如。岩子道看。</p><p>　　此事极平易。极欺人。等闲看得平易者。此最受人欺者也。戒之哉。</p><p>　　多见人在壳漏子里。谭盖天盖地之道。徒自欺耳。盖天盖地者。能把壳漏子作涂毒鼓挝。</p><p>　　书楚纸</p><p>　　近年少至性衲子。盖稍有见处。不能出头天外。全体受用。多以名利熏心。学文字语言。还知但患不成佛。不怕佛不解说法么。笔此蚬子和尚。卓立纸末。</p><p>　　三师说</p><p>　　吾有三师。父师。母师。师师。父师生我眼。师师开我眼。母师护我眼。父师。身示<a href=\"/remen/wuchang.html\" class=\"keylink\" target=\"_blank\">无常</a>。此生我眼者也。师师。了我生死。此开我眼者也。母师。勖我<a href=\"/remen/zhengguo.html\" class=\"keylink\" target=\"_blank\">证果</a>。此护我眼者也。三师皆有大因缘。使我悚然省。豁然开。恻然痛。吾何修而得此三善知识师也。噫。吾于荆溪磬山开此眼。于江上水关忘此眼。于吴兴草堂保此眼。不知何年得真不负三师也。有客蹑而问曰。忘矣。何用保为。曰。此非汝所知也。保矣。更俟何年不负。师曰。此非汝所知也。待汝证果地涅槃。与汝共报难报之恩。可也。虽然。父师母师。出离之缘。皆赖师师。师乎师乎。粉骨碎身未足酬。将此身心奉尘刹。潜子苫次草述。时乙未九月戊戌。</p><p>　　西楼闻雪</p><p>　　潜子早失泰山之仰。不获遍任两序列职。壬辰夏。报恩乏住持。供先老人方丈。重归侍室。首修殿公务。摄客司。诸禅极不安。潜子有余乐也。向志夙夜守塔。每为事夺。适寓监院寮后轩。篝灯。正当宝峰塔下。漏下三十刻。闻雪起立。不禁清绝。向于磬山有生平徼幸处。千古快心时之句。此际是第二番境界。时壬辰十一月癸巳。手书所用破砚。犹是二十年前记室旧物。并记。</p><p>　　报恩旅堂闲书</p><p>　　近日学者有二病。一等弄聪明。习外学。一等守愚抱拙。般若不清楚。二者皆不可与言道。不识一丁者。必如六祖方可。不拨文字者。必须远同西天龙树马鸣。近同永明明教。始得无过。</p><p>　　题壁</p><p>　　本学古人。莫视流俗。阅赵州语录自励。</p><p>　　跋赵州三佛话</p><p>　　金佛不度炉。木佛不度火。泥佛不度水。真佛内里坐。南岳磨砖。江西盐酱。不是过也。又云。非四十年不杂用心者。不知斯言简尽。</p><p>　　题药师日课语</p><p>　　予辞恩绝尘。不暇披览。偶入藏阅药师如来本愿功德。不觉手额失声。愿人人入如来愿海也。或问何于此经惊叹如是。告之曰。予见世人顺境沦溺者不一。富贵可畏。甚于贫贱。今此如来。使人所求如愿。遂从此。永不退道。直至菩提。则欲于王臣长者。一切人中。作同事摄。不乘如来愿航。何从济乎。大凡修持。须量已量法。直心直行。诚能厌恶<a href=\"/remen/sanjie.html\" class=\"keylink\" target=\"_blank\">三界</a>。坚志往生。则专依<a href=\"/fojing/emituojing/41135.html\" class=\"keylink\" target=\"_blank\">阿弥陀经</a>。收摄六根。净念相继。所谓执持名号。一心不乱。决定往生。此先自利。而后利人者之所为也。若于现前富贵功名。未能忘情。男女饮食之欲。未知深厌。则于往生法门。未易深信。即信矣。身修<a href=\"/remen/jingtu.html\" class=\"keylink\" target=\"_blank\">净土</a>。而心恋娑婆。果何益乎。则求其不离欲钩。而成佛智。处于顺境。不致沦胥者。固无如修持药师愿海者之殊胜难思也。癸巳之夏。山居不宁。偶奉亲归养江上。晏如程君。以刻成药师日课见示。此出人意表。是经流传巳久。编成日课。未之闻也。乃得之吾江之善士。为之助喜。信能修持。久久不懈。知不独富贵功名。转女成男。离危迪吉。如如意珠。随愿成就。即得于一切成就处。直至菩提。永无退转。何幸如之。人间亦有扬州鹤。但泛如来功德船。</p><p>　　御选明道正觉茆溪森禅师语录附</p><p>　　结制升座问答毕。师云。<a href=\"/remen/fangxia.html\" class=\"keylink\" target=\"_blank\">放下</a>布袋。快活无匹。闲看猢狲。偷吃生铁。阿呵呵。的的的。问甚生前面目。谁论梨花笑日。斋堂有粥有饭。禅和要吃便吃。吃即不无。饱后作么生。夜行莫踏白。下座。</p><p>　　解制升座。问正法眼藏即不问。今朝解制句如何。师云。穿山鼻孔破。僧礼拜。师大笑云。虽然和盘托出。却是大段不同。琅玡禅师道。本来无一物。厌杀天下人。直饶便分明。坐在粪坑里。作么生是透脱一路。妙音观世音。梵音海潮音。众兄弟。朝看东南。暮看西北。近世双笛从羌。橲饭不及壶食。下座。</p><p>　　报恩元旦秉拂。僧问古德道清光照眼尚迷家。明白转身犹堕位且止。请问报恩意作么生。师云。数点梅花报晓春。进云。恁么则月明帘外家风古。宝镜堂前瑞气新。师云。且站过。问灵山记莂则不问。今朝分座事如何。师云。孤鸿呖呖。进云。龙象云臻。乞慈再示。师云。野鹤穿云。进云。点开碧眼。水到渠成。毕竟恩归何地。师云。不许物外安身。进云。恁么则水接长天远。春光遍界新。师云。巡照去。问物有新旧。拄杖子还有新旧也无。师云。老鸦乱叫。进云。今古顿超圆智体。何山松柏不青青。师云。截断葛藤。进云。谢师答话。师云。今日且放过。问几点梅花送春来。那里来。师云。人笑你。进云。数声爆竹催腊去。那里去。师云。羞也不识。进云。去来且止。卉木咸新。又作么生。师云。转见转见。进云。一天佳气。万象腾辉。师云。望烟寻食地。一僧出呈数珠云。这个依旧一百八。请师点出新鲜句。师云。光寒星斗少。进云。不会。师云。切忌五更初。又进云。不会。师便打。进云。从今更不疑。师云。错认销皮家。问举足动步则不问。新年接新令句作么生。师云。贵货易土。僧礼拜。师云。今日行森。承老人命为众敷扬。适才一问一答。只恐错会。数点梅花报晓春。一声爆竹催残腊。不许物外安身。谁论老鸦乱叫。嗟嗟多少人。望烟寻食地。错认销皮家。呵呵光寒星斗少。切忌五更初。咄。孤鸿沥沥。野鹤穿云。新年新令。贵货易土。众兄弟。六桥近日水仙花。十字街头铁拐李。卓柱杖云。珍重。</p><p>　　上堂。问答毕。师乃云。行脚须具眼。参禅要识句。大众识得句也未。适才答僧云。是柱不见柱。咦。非柱亦不见柱。既然是非都去了。因甚又说是非里荐取。汝等诸人作么生荐。莫是云日能催晓。风光不惜年么。莫错会好。幸逢征客尽。归在落花前。切忌颟顸儱侗去。所以古德云。至道无难。唯嫌拣择。桃花红。李花白谁道融融只一色。诸禅德。瞥不瞥。一夜东风。吹散枝头残雪。会么。老祖殿前。梵王宫阙。双峰灯放。九天风月。燕子语。黄莺鸣。谁道关关只一声。不透祖师关捩子。空认山河作眼睛。咄。冷的冷。热的热。粥锅西边底。莓苔裹石碣。良久。喝一喝云。歇。如今是什么时节。师大笑曳杖下座。</p><p>　　两序请升座。师竖拂云。一群子上来。一群子下去。残梦五更钟。落花三月雨。合掌低头换步时。进前退后翻身处。有利有害。人无远虑。归到故乡还似客。布榖催耕鸣别树。叉手句。可惜许。一切数句非数句。打一拂云去。下座。问学人道眼不明。未审什么碍。师云。几时立春。僧云。昨日二十三。师云。怪我作么。</p><p>　　小参</p><p>　　众入室。师拈杖云。摩诃般若波罗密。明如日。黑如漆。异解多途。商量非一。卓柱杖云急。若人信受奉行。一生参学事毕。昔日殃崛摩罗尊者。持钵至一长者家。其家妇人正值产难。子母未分。长者曰。瞿昙弟子。汝为至圣。当有何法。能免产难。尊者曰。我乍入道。未知此法。待问世尊。却来相报。及返具事白佛。佛告殃崛。速往报言。我从贤圣法来。未曾杀生。殃崛奉佛语。疾往告之。其妇得闻。当时分娩。师云。从古至今。拈提者极多。错会者不少。龙溪今晚索性与你点出。天苍苍。野茫茫。风吹草。见牛羊。禅和子。会也未。不会再说一遍。水溢天开堤。花落满龙溪。凫随潮落去。日上绮霞低。众作礼。师掷拄杖便起。</p><p>　　晚参。师云。万法归一一归何处。呵呵学人也有趣。和尚也有趣。拂一拂。归卧室。</p><p>　　晚参。师云。山门前得底句。禅堂里商量去。进到方丈。不必再举。何也。天溪不肯辜负汝。</p><p>　　晚参。师云。竹窗夜启。月明霜大。高鸿入云。鼠儿穿磨。大众。行住坐卧。且道是个什么。良久大笑云。癞头回子骑骆驼。</p><p>　　重阳早参。师云。今朝九月九。猢狲上树赛觔斗。右转左。左转右。好手手中呈好手。呵呵。天溪长老不唧[口+留]。</p><p>　　早参。师云。水中盐味。色里胶青。咄。将谓明星是眼睛。通身有口向谁说。挽尽天河洗铁丁。</p><p>　　室中晚参问答毕。师乃云。阿逸多。笑甚么。蛇穿耗子窟。普化摇铃过。呜呼小子。脚板踏破痒疮。近火血沾衣。伤盐伤醋陈年货。有人道慈翁老。有茶请吃茶。无茶滚水好。咄。汉仙琴高骑赤鲤。羲之写字换鹅儿。良久云。归堂去。</p><p>　　六月十九早参。师云。路上红尘起。江中白浪飞。拈拄杖云。观音菩萨来也。有眼者近前。无眼者退后。一僧出作礼毕。拟归位。师打云。与么不得得与么。良久卓拄杖云。礼拜归位真堪笑。与么不得得与么。曼拏罗指地为泉。胡大头锤破铁山。若也知去。龙行虎步。如或懵懂。世尊升座默然。阿难遣出比丘。左右顾云。半山庙。三<a href=\"/remen/tianzhu.html\" class=\"keylink\" target=\"_blank\">天竺</a>。遂以柱杖一齐打散。</p><p>　　雪夜晚参。师云。吃苦茶。说淡话。谁管佛法不佛法。冯夷剪破龙溪练。枯柳梅花处处春。咦。月下冻痕生绿井。隔窗玉片飞无影。树枝风息转迎寒。寒人如鸟栖未安。日短夜长谁先觉。荧荧残烛呜呜角。咄咄。黄龙三关。香岩独脚。</p><p>　　冬至早参。师云。冷地里梦见一呆和尚曰。昨夜三更子癸时。枫杉隔坞问松枝。满天飞雪来何处。寒梅低首笑嘻嘻。他又大叫云。老祖老祖。如今是什么时节。大众说看。傍僧拟答。师便打。僧复出问生擒猛虎。活捉狞龙人来时如何。师云。官法如炉。进云。忽遇透网金鳞又作么生。师云。谨慎火烛。进云。驱耕夫牛。夺饥人食。未是向上钳锤。如何是向上钳锤。师叱云。扬州客。僧拟议。师云。大众归堂。</p><p>　　小年晚参。众集师举柱杖云。是我不是。众茫然。师掷下归卧室。</p><p>　　四月八日早参。师云。从古相传。释迦佛今日降生。不知是否。说与诸人检点看。南康府里星子县。黄梅县外义丰城。这便是森长老见处。良久云。知客在否。众答在。复云。内外大众今早都念课诵么。众云念。师便入卧室。</p><p>　　师见病人多逐苦境。乃示云。莫莫莫。病是<a href=\"/remen/zhongsheng.html\" class=\"keylink\" target=\"_blank\">众生</a>之良药。我在俗时一病几死。正迷闷中。忽闻鼓吹。始知病源不从他有。遂决志出家云。鼓角分明破毒针。蓦然札断<a href=\"/remen/aiqing.html\" class=\"keylink\" target=\"_blank\">爱情</a>心。死去活来真好笑。石头土块尽知音。语诸人。识病因。大家割舍梦中身。咄咄。不作维摩诘。文殊何处寻。</p><p>　　机缘</p><p>　　僧问如何是鸟道玄路。师云。白云飞起红叶落。进云。文武兼济人来时如何施设。师云。不许饮酒食肉。进云。邪法难扶时如何。师云。岂有此理。进云。如何是正法眼。师云。早晚也。进云。何以为之大机。师云米。进云。何以为之大用。师云时。进云。异类中如何行得。师云。斗有大小。秤有轻重。进云。疑情未息时如何。师云。鱼劳尾赤。人劳头白。</p><p>　　同参问首座亲见老人是否。师云是。参云。还有奇特事也无。师云。扣冰人少。崇福人多。</p><p>　　僧入室请师决疑。师云。鬼谷老爷不在家。僧云。岂无方便。师云。归去门前自打瓦。</p><p>　　僧问如何是清净法身。师云。普请担泥。僧云。因甚学人不会。师云。有直岁在。僧云。如何是超佛越祖之谈。师云。依教奉行。</p><p>　　僧云。牛头横说竖说。不知有关捩子。如何是关捩子。师云止。僧拟议。师云去。</p><p>　　僧问如何是妙唱不干舌。师云。罕遇知音。僧云。如何是死蛇惊出草。师云。照顾性命。僧云。如何是铁锯舞三台。师云。呆鸭闻雷。僧云。如何是解针枯骨吟。师云。切忌寐语。</p><p>　　僧问终日纷纷扰扰。如何是不动尊。师云。天晴快走。僧拟进语。师云。换手捶胸。</p><p>　　僧问四方八面来时如何。师云。门前石马脚撩天。僧问羚羊挂角时如何。师云。引我笑。</p><p>　　僧问一等是水。因甚海咸河淡。师云。莫矢溺。</p><p>　　僧请益云。不假半寸绳。如何出得深井入。师云。赖遇天溪。进云。大似失便宜。师云。看你颠倒。进云。乞师方便。师云。大圣紧那罗王菩萨。</p><p>　　僧问如何是玄中玄。师云。日长夜短。</p><p>　　僧问佛心无处不慈悲。观音大士因甚不去高丽国。师云。谢汝馒头汤饼。</p><p>　　游山归问僧。涂毒鼓闻者皆丧。因甚击者不死。僧下语不契。师示偈云。山上鸱夷又买舟。清风明月几时休。欲知进退存亡事。只问归来郑化州。</p><p>　　僧问昔日赵州勘破台山婆子。毕竟在甚么处。师云。天开河。进云。学人不知落处。师云。斋堂东边。进云。乞师慈悲直说。师云。赵州两只眼。婆子一条舌。五台山上去。旧路岭莫歇。</p><p>　　僧问如何是先照后用。师云。临济来也。僧拟议。师便喝。僧云。如何是先用后照。师搊住云。道道。僧茫然。师遂托开。僧云。如何是照用同时。师掌云。非驴所堪。僧云。如何是照用不同时。师云。不知痛痒汉。僧喝。师云。再喝看。僧又喝。师便打。</p><p>　　僧问如何是<a href=\"/remen/wuxiang.html\" class=\"keylink\" target=\"_blank\">无相</a>涅槃。师云。五里亭。十里铺。僧云。因甚学人不会。师云。驴前马后。</p><p>　　僧问如何是云门顾鉴咦。师展手云那。僧拟议。师云了。僧再问。师云去。</p><p>　　僧问劈面来时如何。师随声便掌。</p><p>　　僧问如何是大雄山底佛法。师云。白额当途坐。僧云。还有方便也无。师云。阇黎莫夜行。</p><p>　　僧问如何是西来祖意。师云。南人瘦。北人肥。</p><p>　　僧问诸佛出身处且置。如何是和尚安身立命处。师云。你却跳得好。僧喝。师云。为什么。僧拟议。师打退。</p><p>　　僧问因甚不点路灯。师云。一任瞎闯。</p><p>　　僧问入门便喝便打意作么生。师云。祖师在你背后。</p><p>　　僧问不慕千圣。不重已灵时如何。师云。你<a href=\"/remen/wujie.html\" class=\"keylink\" target=\"_blank\">五戒</a>也不持。僧云。古人到者里。为甚不肯住。师划一画。僧喝。师云好喝。僧拟议。师便打。</p><p>　　僧问金锁断后时作么生。师云。脑门著地。</p><p>　　僧问堆堆坐禅。图个什么。师掩鼻云。出去。僧茫然。师云走来。僧近前。师云。三黄丸好。</p><p>　　僧问从上宗乘如何接续。师云。日东上。月西下。僧云。与么则人人有分也。师云。知章骑马似乘船。</p><p>　　同参问如何是首座家风。师云。没篱没壁。参云。忽遇贼来时作么生。师云。凭你模索。</p><p>　　僧问毕竟如何是佛。师云。撞不破便烧。</p><p>　　僧问如何是梵音相。师云。铺堂不细行。</p><p>　　僧问箭锋相拄时如何。师云。过者边立。僧喝。师便笑。僧拟议。师云。大好箭锋相拄。</p><p>　　僧问作么生转得自已归山河大地去。师云。昨夜好秋雨。</p><p>　　僧问如何是和尚为人处。师云。呆子呆子。进云。不落古今句作么生道。师云。官久必当。进云。七佛未出世时。向甚处行履。师云。疑人莫用。</p><p>　　僧入室请益<a href=\"/fojing/xinjing/yuanwen.html\" class=\"keylink\" target=\"_blank\">心经</a>云。揭谛揭谛意旨如何。师云。孔子产山东。文才今古通。大夫天下有。白屋出三公。僧云。学人不知落处。师云。自卫返鲁。</p><p>　　僧问一人发真归元。十方虚空悉皆消殒。为什么方丈后泥挑不尽。师云。鬼吃馊馒头。僧问既是报恩人。因其不识金车山。师云。看你打之绕。僧喝。师云。有甚了期。僧拟议。师云。还怪得我么。便打。</p><p>　　僧问山河大地还有过也无。师云。缺嘴打锣。</p><p>　　僧问乍起乍灭时如何。师云。不是鬼灯。便是萤火。</p><p>　　僧问如何是观音三昧。师云。夜来孩子哭。僧云。如何是文殊三昧。师云。日里踢绣毬。僧云。如何是普贤三昧。师云。包公庙里失毡包。</p><p>　　僧问心佛俱忘时如何。师云。谁与么道。僧拟议。师喝出僧问浩浩尘中如何辨主。师云。饭里沙多。僧云。谢师指示。师云。莫乱嚼。</p><p>　　僧问。无梦无想时主人公在什么处。师云。大众笑你师问僧仙乡那里。僧答合浦县。师云。明珠拈出看。僧无对。师云。想是新戒。</p><p>　　师问座主金刚且止。唤作什么经。主拟议。师便笑。主问如何是经。师召云。法师。主应诺。师云。好个座主。主指茶钟云。者里有赵州也无。师云。匙挑不上。</p><p>　　师问一切葛藤敲门瓦子。如今门开也。瓦子在什么处。僧茫然。师云。可惜七间僧堂。</p><p>　　僧问一字不著画是什么字。师云。鼻大心无毒。</p><p>　　僧问未生之前即不问。如何是赵州勘破婆子处。师云。饭饱弄箸。进云。某甲即不然。师云。要屙那边去。僧无语。师云。急归堂。</p><p>　　僧问如何是有柱杖子与柱杖子。师云。伶俐好。僧云。如何是无柱杖子。夺柱杖子。师云。懵懂汉。</p><p>　　僧问目前荡尽时如何。师云。更梦见什么。</p><p>　　僧作礼。师问汝名什么。僧云南山。师云。南山起云。为甚北山下雨。僧无对。师云。春无三日晴。</p><p>　　僧问百尺竿头进步时如何。师云。三月三。僧云。学人不知落处。师云。起席不谢坐。僧云。从今得个安乐地。师云。义冢泪痕多。</p><p>　　师问僧。抑而为之可谓贵人多忘。拟向那边施设。僧无对。师问傍僧。若也鉴不出。落地作金声。你道作么生。僧拟作礼。师便打。</p><p>　　师游牛首时。路逢一道者。者弹指一下。问云。是何宗旨。师云。老鼠吃盐。者云。如何是藏锋句子。师云。东西南北。者云。如何是事藏锋。师云。隔岸醉人多。者云。如何是理藏锋。师云。满江野鸭子。者云。如何是事理俱藏锋。师云。水里船。船里水。者云。如何是事理俱不藏锋。师云。上底上。下底下。者便作礼。</p><p>　　僧问万法归一即不问。毕竟一归何处。师云。昨日典座来。今朝柴头去。</p><p>　　僧问髑髅粉碎时如何。师云。僧排夏腊。俗列耆年。</p><p>　　僧问供养百千诸佛。不如供养一无心道人。诸佛有何过。无心道人有何德。师云。打鼓转船头。</p><p>　　僧问王索仙陀婆。意作么生。师云。听事不真。僧云。古人点铁成金。乞师直捷指示。师云。淮北鼓。</p><p>　　师问打稻僧。禾熟不临场且置。作么生耕人田不种。僧无对。师云。贺家湖上天华寺。</p><p>　　僧问不是风动。不是幡动。是什么动。师云。禅和走入漆桶。僧云。和尚作么生。师云。茆溪号做慈翁。</p><p>　　僧问树雕叶落时如何。师云。大好从头起。僧云。体露金风。又作么生。师云。歌于斯。哭于斯。僧喝。师云。汝命何短。僧拟议。师打退。</p><p>　　僧问至道无难。唯嫌拣择是否。师云。双陆盘开大喝彩。进云。如何是至道。师云。不差不差。进云。学人今日得遇和尚。师云。禅客昨晚在那里歇。</p><p>　　僧问如何是大通智胜佛。师云。古家桥下。进云。为什么佛法不现前。师云。临平腐干。</p><p>　　入室僧问临济的的意作么生。师云。官打现在。进云。学人不识宗旨时如何。师云。我是天溪主人。进云。道眼如何得明。师云。礼防君子。进云。乞师方便。师云。你问什么。僧罔然。师云。近前来。僧近前。师大笑云。金风落落洗芳菲。瘦尽千峰雁始飞。南海一波长不定。西山半面莫疑非。</p><p>　　僧问燕子善谈实相。如何是实相。师云。韩卢韩卢。</p><p>　　僧问撩起便行时如何。师云。泥作头。</p><p>　　僧问如何是古佛心。师云。槁流红树。僧云。如何是物不迁。师云。叶泛霜波。</p><p>　　僧问禅客相逢只弹指。此心能有几人知。如何是此心。师云。阇黎鼻头黑。</p><p>　　僧问如何是道。师云。好日多同。僧云。如何是道中人。师云。再过一家。</p><p>　　僧问作么生是禅。师云。日里不点灯。</p><p>　　僧问牛头未见四祖时如何。师云。初七清明。僧云。见后如何。师云。念二榖雨。</p><p>　　僧问上木下铁意旨如何。师云。逢凶化吉。僧拟议。师大笑。僧再问。师云。近日工夫太杀闲。</p><p>　　师问僧无根树子作么生种。僧无对。师云。巡山稍暇。</p><p>　　僧请益举玄沙问光侍者打铁船也未。光无对。请师代。师云。今日好风。问进门一句作么生道。师云。猢狲骑鳖背。问既是大雄山。因甚么又道云覆庵。师云。你是瓶窑来的。僧云是。师云。扣冰去。</p><p>　　霉大连雨。师落堂云。大众。因甚么迷痴。许久不晴。众无对。师云。知之为知之。不知为不知。天上雷公叫。地下走蟛蜞。呵呵好场热乱。以柱杖画云。湄。众茫然。师喝云。聋牛瞎驴。一齐打散。</p><p>　　解制师问僧云。秋风清。秋月明。百城烟水任君行。只有一事。撞见胜热婆罗门时。莫道在者里起程。何故呢。彭。良久云。你道老祖意在甚么处。</p><p>　　师问僧。语是谤。默是诳。语默向上有事在。什么事。呵呵。不到死牛边。不欠死牛钱。我与么道。你又作么生。</p><p>　　僧问如何是学人亲切处。师云。火烧乌龟。进云。如何是本身卢舍那。师云。<a href=\"/remen/shoujie.html\" class=\"keylink\" target=\"_blank\">受戒</a>也未。僧云。如何是清净法身。师云。斗打相争。</p><p>　　僧问如何是大通智胜佛。师云。东廊西廊。僧云。为甚十劫坐道场。师云。看你颠。僧云。作么生佛法不现前。师笑云。酒鬼子。僧云。何故不得成佛道。师咄云。痴虫。</p><p>　　师问柴头。无根树子斫断也未。头无对。次早云。昨夜看无根树子。闻锣声忽然断去。师指花云。因甚么唤作海棠。头拟议。师便掌。</p><p>　　僧问清净本然。云何忽生山河大地。师云。你寻衣单么。进云。学人请问佛法。师云。天旱棉花少。</p><p>　　僧呈怀州牛食禾颂。师笑云。蛮婆哈醋嘴三尺。村老闻酸面百折。引得乞儿耸膊寒。俨然一幅吴生笔。</p><p>　　师垂问云。祖师西来。篱边山菜带泥挑。滋味新鲜好。诸增上慢者。闻必不敬信。侍者答云。甘草甜。黄连苦。师云。向去莫言今日事。观音自在放毫光。谁不忍者说。答。深山藏猛虎。师云。风灯动夜帏。大棒打老鼠。为什么窗敲碎玉声偏细。答。明月堂前风冷淡。师云。太平时节桑麻话。不用兵符佩绛纱。错过也。答。云从龙。风从虎。师云。蛟翻波作雪。鼍吼气蒸云。金色头陀供麦饭还知否。答。曲不藏直。师云。毕陵伽呵叱河神。梅花倒影插人头是否。答。楼阁里善财。师云。一钩新月鱼吞影。双峰云外瞑。是何病。答。碧波生水面。师云。月上女出城。<a href=\"/remen/sheli.html\" class=\"keylink\" target=\"_blank\">舍利</a>弗入城。布袋和尚。何故如今笑不止。答。辰属龙。卯属兔。师云。东西南北水洒不著。泼墨飞毫莫浪题。你能构得么。答。雨过看长虹。师云。禅和子。亲舍每疑云外近。长安翻觉日边遥。呢。侍者答不契。师遂遣出。</p><p>　　偈颂。</p><p>　　雁宕山过夏示徒</p><p>　　踏破草鞋。坐消白日。北海天麻。南台乌药。嚼得破者。急须吐却。吞不下者。翻成毒药。</p><p>　　示溟源禅人</p><p>　　水至柔而能攻坚。故一其内。美哉沨沨乎。经始绵绵。滂沱淮海。子宜自勉。</p><p>　　天目秋夜礼祖塔</p><p>　　凉月侵衣红叶鲜。杖藜几度塔松前。寒鸦数点栖枯杪。一阵西风霜满天。</p><p>　　天目扫高祖塔</p><p>　　绿犀海外分离坎。金毛崖畔甲丁庚。三四四三三四四。四三三四四三三。西方庵上。铁蛇钻入金刚眼。东坞峰下。岩前石虎抱儿眠。恭惟老祖。珍重万福。行森到此。瞻之仰之。万年松拂日。百怪石腾溪。不一而一。不二而二。</p><p>　　世尊出山相</p><p>　　头髼松。鼻突兀。膝拄腮。皮裹骨。见之曰佛。咄咄。</p><p>　　水月观音大士</p><p>　　一蒲青草上。四面白云飞。尽日无言说。岩花落满衣。野店风涛惊泊岸。西峰月上善财归。</p><p>　　布袋和尚赞</p><p>　　头大头无角。肚大肚无橐。尽道是奉化县老官。不知说得著不著。放下布袋等个人。手里把柄破木杓。恶。</p><p>　　颂世尊拈花迦叶微笑</p><p>　　是处江湖有钓蓑。相逢犹更问如何。横吹黄鹤楼前笛。直是庐山采菊歌。</p><p>　　颂汾阳十智同真示僧</p><p>　　当轩竹佩因风向。绕径梧阴带月奢。曾识桃源仙子面。岂缘流水觅胡麻。</p><p>　　<a href=\"/fjrw/hcrw/dmzs/\" class=\"keylink\" target=\"_blank\">达摩祖师</a>赞</p><p>　　怒目咬齿。何苦如此。而今用师不著。有理也是无理。西天东土一般。各各自有所以。祖师祖师。请起请起。</p><p>　　示明镜</p><p>　　本来无一物。何处惹尘埃。六祖好语话。几人不错会。</p><p>　　宿黄梅小石口五祖送六祖滩</p><p>　　夕阳楼外淡烟笼。野渡舟横草接空。望断岭南人不见。九江月冷水溶溶。</p><p>　　宿四祖塔前</p><p>　　破额山窗纸泣风。乌声月下绕青桐。夜寒古殿鸡鸣蚤。曳杖仍登最上峰。</p><p>　　宿黄梅东禅寺</p><p>　　扑面蓬尘拟蔽天。东禅槽厂若为传。应庵华祖三生室。耕者南田又北田。</p><p>　　秋日扫龙池传祖塔</p><p>　　塔上双虹适偶期。焚香谁识独悲思。池当夕照半添色。句与秋山两斗奇。龙出无心三汲浪。鹤鸣有意九皋岐。若非吾祖何来此。雨细风斜归去迟。</p><p>　　礼罄山师翁塔宿海会寺</p><p>　　游罢荆溪过上方。笑看归鸟磨斜阳。千盘石径云承屐。一室松风月满床。既破浮生尘外梦。宁耽长夜定中香。分明塔下钟清韵。多少时人叹渺茫。</p><p>　　山中四仪</p><p>　　山中行。春鸟逢人自唤名。芝兰满谷藏深草。无限禅和努眼睛。</p><p>　　山中住。结夏安居云水聚。施主虽然个也无。竹石松风时共遇。</p><p>　　山中坐。燕去雁来历乱过。梧桐叶落一天秋。双峰月上僧功课。</p><p>　　山中卧。被絮前冬脚踢破。夜寒无数个翻身。床头老鼠如旋磨。</p><p>　　自箴</p><p>　　诗云。无易由言。耳属于垣。事以密成。语以泄败。聪明深察而近于死者。好议人者也。搏辨广大而危其身者。发人之恶者也。孔子恶称人之恶者。阮嗣宗口不论人过。乱之所生也。则言语以为阶。吉人之辞寡。言以简为贵。言简而意尽者。至言也。少言气完。而梦寐亦安。君子绝交。不出恶言。少皋氏有不才子。崇饰恶言。天下之民为之穷奇。人而不仁。疾之巳甚。乱也。汝唯不矜。天下莫与汝争能。矜已能。丧厥功。齐桓公葵邱之会。微有振矜。而叛者九国。人有满于意。而不觉形于词色者。则其所养可知矣。人好直言。必及于祸。言切直。则不用而身危。刚肠疾恶。不避嫌疑。谓之大失。狃于能直者所发多敝。恶言不出于口。忿言不反于身。好尽言以招人过。国武子所以见杀于齐也。出言有时而不敢尽。保身之道也。往哲提命。犹在一堂。不次书之。以清座右。嗟乎。金人三缄。实惟我师。</p></div>"
},{
    "title": "御选语录卷十二",
    "author": "清世宗御录",
    "html": "<div class=\"B1_text\"><p>　　御制自序</p><p>　　夫本妙明心。大圆觉海。非见闻知解所可通。故无语言文字之可立。然而古来大德。于最上真乘。灼示学人。直言无隐。于无法可说之中。演无意之言句。超情绝解。直指自心。了了可知。昭昭不昧。使听者音前荐取。性地承当。苟非神悟于几先。则必滞情于句下。非若秀才训诂。法师言诠。录<a href=\"/remen/daode.html\" class=\"keylink\" target=\"_blank\">道德</a>仁艺之文。能言鹦鹉。说梦幻泡影之论。依样葫芦。此事惟证乃知。非自不悟。滔滔法海。上上真机。隔阂丝毫。暌违万里。一音演出。彻底分明。一字才成。大千透露。真金矿内。必无点铜。大火聚中。宁容滴水。程途阶级。历历若缯诸图。真伪正邪。灼灼自呈于镜。群蒙易惑。明眼无花。盖雨入草心。自分甘苦。水归器内。各现方圆。既具正观。难逃神听。朕于此事。曾著参详。藩邸清闲。化城游历。有向无方便中。曲伸请问。亦于绝思维处。俯徇来机。岂曰梯航。不无漏逗。今乃选编数帙。垂示来兹。于所采大善知识语录之后。亦附刊焉。朕昔者。虽复时谈妙旨。实未遍阅群言。任性卷舒。<a href=\"/remen/suiyuan.html\" class=\"keylink\" target=\"_blank\">随缘</a>出没。实由杜撰。非法经文。近始披空里之遗文。剖尘中之积卷。欲使焦枯栗棘。新刺重生。陈烂葛藤。灵花再发。今见昔人之语。与朕之所言。多不约而暗符。<a href=\"/remen/wuxin.html\" class=\"keylink\" target=\"_blank\">无心</a>而自合。圆音如是。不禁哑然。此足表千年而异口同声。非有意一字之雷同剿说也。朕今位居元后。岂慕作家<a href=\"/wenda/jushi/\" class=\"keylink\" target=\"_blank\">居士</a>之虚名。盖既亲履道场。宜宣大觉法王之正令。欲人信知。祖印亲传实有据。本来具足。言思绝处非虚说。道理昭然。非有而非空。不出而不入。妙性不远。明觉非遥。朕实本一性之圆通。作五般之实语。唯此一事。余二非真。古德之所显承。当来之所默印。是以序而传之。不惜重添一番语堕。非曰朕之言句。可与从上大善知识比肩也。观者切莫哂焉。</p><p>　　雍正十一年癸丑四月八日。</p><p>　　和硕雍亲王圆明居士语录。</p><p>　　觉生铭</p><p>　　佛<a href=\"/remen/fozu.html\" class=\"keylink\" target=\"_blank\">佛祖</a>祖。<a href=\"/remen/juewu.html\" class=\"keylink\" target=\"_blank\">觉悟</a>生民。惟此一事。余二非真。此事云何。直指人心。此心云何。有幻有真。幻亦非幻。真亦非真。真即是幻。幻即是真。心即是佛。佛即是心。何名<a href=\"/remen/zhongsheng.html\" class=\"keylink\" target=\"_blank\">众生</a>。执生灭因。背真合妄。颠倒沉沦。欲了<a href=\"/remen/shengsi.html\" class=\"keylink\" target=\"_blank\">生死</a>。切莫用心。切莫断妄。切莫求真。诸缘若息。何处有因。少涉取舍。即憎爱心。即此憎爱。即生灭因。即此生灭。名曰<a href=\"/remen/wuchang.html\" class=\"keylink\" target=\"_blank\">无常</a>。因此无常。显有真常。何名真常。遍界不藏。头头吐露。法法全彰。万年一念。物我一如。本无来去。岂有终初。平等不动。是名真如。觉明妙有。无实无虚。妙有觉明。无欠无余。圣贤不著。凡愚自缚。妄执妄有。错中更错。迷生是非。悟无好恶。不必计议。不必卜度。佛生之分。只在识觉。知解念想。尽情弃却。蓦然相应。如响应。声明暗塞空。无处不通。圆虚寂照。如月摄空。无今无古。无他无自。无二无一。光湛清碧。如来如来。如是如是。</p><p>　　真心铭</p><p>　　祖师西来。直指人心。多少学者。错认识神。凡所推解。皆妄非真。琢石磨玉。枉费艰辛。不必除妄。不必求真。毕竟如何。只要死心。一心若死。万心皆真。尘尘刹刹。的的亲亲。此名不二。玄妙法门。</p><p>　　一贯铭</p><p>　　不二之门。吾道一贯。一二之法。惟以息见。见若能息。觌体全现。弃其生灭。住此不辩。不辩是非。憎爱自幻。如此进途。是名<a href=\"/remen/zhengjian.html\" class=\"keylink\" target=\"_blank\">正见</a>。若道同行。另有公案。向下文长。语言道断。非一非二。万年此念。</p><p>　　立春日王垂示云。八万有尘有不有。十二空门空不空。识得口中两片舌。许汝具得一只睛。若但随著赤律律一个舌头。依著光烁烁两个眼睛。要会螺蛳跳上船。只恐虾蟆未必肯作狗叫。青山原不长草。绿水本不生鱼。说甚么朝游北海。暮宿苍梧。春也融和。夏也炎蒸。秋也凄爽。冬也肃凝。饶伊一斤斗。翻到非非想天。也跳不出者圈子去。何如一头淬在恒河沙里。尘尘尔。刹刹尔。悠悠<a href=\"/remen/zizai.html\" class=\"keylink\" target=\"_blank\">自在</a>。任运如如。虽是背父逃走。却作的是本分营生。一时倒撑铁舫泛沧海。何妨自家骨肉依然亲。若也不会。更为注破。不见尘尘刹刹。刹刹尘尘是我。我是刹刹尘尘。谁见尘尘刹刹。咄。四序一年轮转遍。试看今日又从起。</p><p>　　掬香水海于两掌心。三尺孩童弄泥团伎俩。撮三千界于一指尖。赤贫乞儿贪小利营生。路逢道伴交肩过。赵一道。一人何得有两头。一口吸尽西江。钱二说。瞎汉生吞铁蒺藜。不与万法为侣。孙三言。尚欠老虎吞却大虫在。横担拄杖直入千峰。李四云。还须遇著死蛇休打杀。青黄赤白黑。虽然色色不见。酸甜苦辣咸。一一尝著滋味始得。便只在长安城内打个勃跳。恁么也不得。不恁么也不得。必至入含元殿里翻一斤斗。恁么也得。不恁么也得。所以大慈父我佛言。我若按指。海印发光。汝才动念。尘劳先起。且道作么生即得。今朝腊月八日。</p><p>　　<a href=\"/remen/sanjie.html\" class=\"keylink\" target=\"_blank\">三界</a>无法。何处求心。心不可求。法将安寄。兔角杖挑潭底月。巴鼻俨然。龟毛绳系树头风。显露巳了。头头物物。逼塞<a href=\"/remen/xukong.html\" class=\"keylink\" target=\"_blank\">虚空</a>。心耶法耶。只在当人识取。若道描不成画不就。罗笼不住。呼唤不回底。要且未必在者里著脚。喝一喝。</p><p>　　路逢瓦砾休轻弃。将得归来尽是金。一时将宝藏金丹诀。两手分付诸人了也。还有知恩者么。回顾左右云。作得一解。险入<a href=\"/remen/diyu.html\" class=\"keylink\" target=\"_blank\">地狱</a>如箭射。</p><p>　　不管张三嘴上胡。谁论李四身如漆。电光影里吼泥牛。任运腾腾没绊系。照顾眉毛眼上排。留著鼻孔好出气。眉毛则且置。且道鼻孔落在甚么处。东牵东去。西扯西来。</p><p>　　青青翠竹。一茎两茎东。三茎四茎西。郁郁黄花。一朵两朵上。三朵四朵下。松直棘曲。剥削一些子不得。鹄白乌黑。点染一些子不得。会得底。须弥山塞却咽喉。会不得底。香水海浸瞎眼睛。呵呵有甚么交涉。</p><p>　　真空妙有。妙有真空。一条拄杖两人扶。打著西边动北边。薰风拂拂。时雨蒙蒙。东东滴滴。滴滴东东。无孔笛逢毡拍板。大家齐唱玉芙蓉。不见道。做一日和尚撞一日钟。</p><p>　　树作筋兮石为骨。水为血兮山为肉。日作心兮路为肠。天作皮兮地为肤。惟有大地众生没处安排。把来权当肚里蛔虫。设有个汉出来问道集云闦。只向他摇手云。怕怕。若云大善知识为甚么怕。但云。从来没见者样个大怪物。呵呵大笑。</p><p>　　众生不了。犹如小儿放风筝相似。随风放去。风定却复收来。收来放去。实同儿戏。何日是了期。所以古德每拈云。脚跟下红丝断也未。此语甚亲切。譬如风筝线断。纸莺落在何处。参。</p><p>　　寻师访道。何异驴头上觅鹿角。行脚<a href=\"/remen/canchan.html\" class=\"keylink\" target=\"_blank\">参禅</a>。大似龟壳里取珍珠。眼观耳听。增添些什么。鼻直眉横。少欠些什么。会得底当下承当。会不得千生百劫。且道承当个什么。你是你。我是我。你是我。我是你。若也不会。圆明更再下一注脚。你不是你。我不是我。你不是我。我不是你。</p><p>　　王云。海阔吾鱼跃。天空我鸟飞。我海任鱼跃。吾空任鸟飞。海阔从鱼跃。天空任鸟飞。此三句。有一句可与佛祖为师。试检点看。若儱侗会去。辜负圆明。若拟意分疏。未免辜负前圣。且道作么生始得。竖拳云。木凤披毛霄汉舞。石虎怀胎海底行。</p><p>　　月下赏花次。闻钟声。王云。钟是我声。只是听不著。花是我色。只是见不著。酒是我味。只是尝不著。月是我体。只是触不著。乃对侍从云。圆明今日饮酒啖肉。论玄谈禅。且道有罪过也无。众无对。王笑云。幸而谈论是我。只是说不著。咄。莫非酒话。众皆大笑。王云。也不可草草。汝等但一心<a href=\"/remen/nianfo.html\" class=\"keylink\" target=\"_blank\">念佛</a>念法念僧。自然有个会处。</p><p>　　从来都道。一句中荐得。堪与佛祖为师。第二句荐得。堪与人天为师。第三句荐得。自救不了。圆明以为不然。第三句荐得。堪与佛祖为师。第二句荐得。堪与人天为师。第一句荐得。自救不了。若道圆明有意别资一路。翻拈倒提。未免辜贡一番眉毛拖地。何则。一句中有不具三句之道。三句中未有不具一句之理。诸方自有具眼者辨取。</p><p>　　王云。寒山大士道。嗔是心中火。能烧<a href=\"/remen/gongde.html\" class=\"keylink\" target=\"_blank\">功德</a>林。欲行<a href=\"/remen/pusadao.html\" class=\"keylink\" target=\"_blank\">菩萨道</a>。忍辱护真心。圆明今日道。情是身中水。能迷<a href=\"/remen/banruo.html\" class=\"keylink\" target=\"_blank\">般若</a>津。欲行菩萨道。戒欲护真身。且道是同耶异耶。</p><p>　　西天四七。教外别传。大似饱汉说饿话。东土二三。一花五叶。尽是开眼吟梦诗。若然将什么维持<a href=\"/remen/zhengfa.html\" class=\"keylink\" target=\"_blank\">正法</a>。觉渡群迷。常拈一只无孔笛。随缘演唱太平歌。</p><p>　　净洁洁一片闲田地。露堂堂万古旧家风。竖穷三际。横遍十方。山水云霞。妆点乾坤锦绣。日月星辰。照耀宇宙辉煌。东南西北。历历八方布列。春夏秋冬。明明四季周张。自然观自在。妙圆净妙音。即便恁么去。何异宝镜当空。全没交涉在。且道作么生行履。良久云。饶伊一口吸尽西江。还须直入千峰始得。虽然。尚欠知恁么来在。</p><p>　　清净法身性合空。百千万亿<a href=\"/remen/huashen.html\" class=\"keylink\" target=\"_blank\">化身</a>性合有。<a href=\"/remen/yuanman.html\" class=\"keylink\" target=\"_blank\">圆满</a>报身性合空有。大圆镜智。即有即空。平等性智。即空即有。妙观察智。知空有而不知。成所作智。如镜摄三身三智。所谓那伽常在定无有不定时者。三身四智。一体全彰。乃不二之法。一二尚了不可得。何得三四之说也。要会三身四智一体全彰么。弹指云。切忌认性为我。</p><p>　　一念动。一念静。动静二相浑无定。一个鼻孔香。一个鼻孔臭。取不得。舍不得。不可得中只么得。俊鹞搏空入云端。欲落不能下。癞狗滚地堕泥中。欲起不能升。且道是苦是乐。但至否极泰来。自然群阴剥尽。一阳来复。到者里虽是春同往岁。要如梅桩上。开的不是去年花。恰有个小犬跳跃。在傍叫道。光光光光光。圆明不觉失口说。却被道著。</p><p>　　横说十方。竖说上下。若道随波逐浪。吾尝于此切。只是你自未梦见在。有时如来。有时来如。有时来来。有时如如。若不如是。争得如是。若问如何是如是。夜来诸人八万四千毛孔。为甚塞却了一千二百五十。众默然。王云。是你不通。却干圆明甚事。</p><p>　　从来言。见道易。<a href=\"/remen/xiudao.html\" class=\"keylink\" target=\"_blank\">修道</a>难。修道易。守道难。守道易。行道难。圆明不然此论。若见假道易。修假道难。修假道易。守假道难。守假道易。行假道难。若真实言。则行真道易。守真道难。守真道易。修真道难。修真道易。见真道难。但得真见。修守行皆易于为力。若见处不真。修守行不但难之一字。亦断不能成也。所以云。参须真参。悟须实悟。但得本。何愁末。各人扪心自问。不可强蒸沙望成米饭。徒劳何益。若不到大休歇田地。不可妄为休歇也。学者其勉诸。</p><p>　　有时大。有时小。有时有。有时无。大也非是放开。小也非是捏聚。有也非别有无。无也非别有有。若能恁么。方得恁么。若能得恁么。不可知恁么。若知恁么。即不得恁么。如是见。如是行。如是修。如是证。同见同行同修同证者。珍重勉之。</p><p>　　明头也合。逾白昼之光。暗头也合。较黑夜弥寂。开眼也合。无一物非我身。闭眼也合。无一物是我已。言本无物多饶舌。说一合相强安名。谁道竖穷三际。横亘十方。只得绵绵然知而不知。密密尔见而不见。依草附木。混俗和光。饥渴则饮食。寒热则披解。往之来之。今之古之。听天而天不拘。由命而命不束。虽非长生。却乃久视。且道如何是久视。一粒金丹藏世界。万般珍宝聚形山。喝一喝云。有什么交涉。</p><p>　　天堂地狱。即此人间佛国。忠恕贪嗔。皆是识性<a href=\"/remen/foxin.html\" class=\"keylink\" target=\"_blank\">佛心</a>。勉修善因以招福应。莫种恶果以造业根。虽是有为幻做作。确然<a href=\"/remen/wuxiang.html\" class=\"keylink\" target=\"_blank\">无相</a>实功德。宁可从有背有。不可从空背空。背空从有。恶果而招善因。从空背有。善因而招恶果。然自本具。非向非背。非有非空。非无向背。非无有空。非无亦非。非非亦无。无非亦无。无无亦无。达者不用频频举。未了之人仔细参。画一○相云。参什么。复画一鉵相云。参什么。复画一閦相云。参什么。复尽扫却云。参什么。参参参。</p><p>　　眼听声乃名真听。耳观色乃名正观。非是六根互用。却乃法尔如然。所以慈悲大士。号观世音。若不如是。何得与佛佛同一慈力。与生生同一悲仰。虽然。此犹是化门度生。声色见闻边事。设有个汉道。舍此向上道句看。圆明只得抚其背云。亦不必话作两橛。</p><p>　　多少住山者。却在山外住。多少江湖客。却在水面行。不知朝堂城市中。人人却在山水里。不明斯旨者。大似诳惑闾阎说。话孰不知真语。实语。的语。确语。何则。试看住山者。阿谁不在山外住。江湖客。阿谁不在水面行。朝堂城市人。阿谁不在山间水里。良久大笑云。恁么说话。可谓真实的确。诳惑闾阎也。有不甘者出来。大家同发一大笑。</p><p>　　情生智隔。念起神昏。是非迷正性。好恶障真心。心生种种法生。心灭种种法灭。贪嗔痴念起。见怪不怪。其怪自坏。<a href=\"/remen/jiedinghui.html\" class=\"keylink\" target=\"_blank\">戒定慧</a>情生。门前生瑞草。好事不如无。不见道损法财。灭功德。莫不由斯心<a href=\"/remen/yishi.html\" class=\"keylink\" target=\"_blank\">意识</a>。是以禅门了却心。顿入无生知见力。且道此知见力。心也。意也。识也。非心也。非意也。非识也。砖石瓦砾。大的大。小的小。称他分两作么。东西南北。近的近。远的远。量他丈尺作么。只可言了心。不可言无心。所以云。莫道无心却是道。无心又隔万重山。有法即有心。无心即无法。不是无法无心。只要心法一贯。傍有一从者云。<a href=\"/remen/gongyang.html\" class=\"keylink\" target=\"_blank\">供养</a>百千万亿佛。不如斋一无心道人闦。王云。待汝会得无心。再向汝道。</p><p>　　十三弟朝阳居士。丁酉年春。打破漆桶。以能问于不能。虚怀请示。难辞一番漏逗。援笔以应此。</p><p>　　昨有深契不生不灭。相应之说。夫见到不生不灭者。不足论也。今贤弟。乃坐在不生不灭甲里也。夫坐在色身内不生不灭者。固不足数也。今贤弟。乃坐在法身中不生不灭者也。能此者三十年后。觅个人也难得。若于如来法门。坐一微尘里转大法轮。于一毫端现宝王刹。尚未梦见在。今将色身法界。不妨蛇足一上。一切众生。认色为已。偶尔警省。识得本来主人。不生不灭者次也。一切圣贤以大千为已。一念真实入妙圆觉海。不生不灭者上也。即如人之夭寿。物之短长。虽有差别。仍属梦幻。又何足贵。色身不过百年。世界不过一劫。故认色身者。不可说短促。认法界者。不可说延长。如言色身法界。终归于尽。将谓别有安身立命底所在。却话成两橛。如言色身法界皆无尽藏。乃外道空言。盖色身小者近者不必言。即法界大者远者。亦有成住坏空之理。今日所契。不生不灭相应处。犹是眼前功夫边之展转。如更踏一步向前。自然不假丝毫。便见三身四智。人我众生。三千世界。八万尘劳。竖穷三际。横亘十方。不生不灭。不灭不生。不生生。不灭灭。不生生灭。不灭生灭。不生生生。不灭灭灭。饶他如来一按指。海印发光。也只得向他道。者老汉不识好恶。莫道此山多险峻。前途犹有最高峰。同<a href=\"/remen/xingzhe.html\" class=\"keylink\" target=\"_blank\">行者</a>勉之。</p><p>　　问重关工夫如何。大事巳明。虽忌疑而他求。恐脚跟不稳。然多强作主宰。有误向上。如未踏重关。最忌不疑。得少为足。不肯努力行者一步。破参后要疑而进。重关后要不疑而入真实。如无明者件事。原无无明亦无无明尽。既无明本无。又何用断。若以静止动。以真除妄。饶伊一念万劫。终是空亡外道。成得个甚么边事。佛云迷头认影。只为众生。一向忘头认影熟了。错认颠倒。既识得头了。管他影作么。然此事不可作一。不可作二。影是日月灯火光芒边事。有头必有影。有影必有头。众生住影观头。圣贤住头观影。说不得自观自。说不得他视他。日月灯火四光息后。那有头视头底事。四光不能长息。头影何得长无。因熟处难忘。所以有<a href=\"/remen/wuliangjie.html\" class=\"keylink\" target=\"_blank\">无量劫</a>熏习种子之说。只者一句若错解了。赚煞多少人。譬如日光头影随日灭。月光头影随月生时。还唤他是先前底影子得么。原是当处受生。当处受灭。经云。金巳出矿。不复为矿。总工夫浑些。乃又来认影认矿。并非我头金。来作矿作影也。勉之。</p><p>　　问回途工夫如何。一切众生。本具如来<a href=\"/remen/zhihui.html\" class=\"keylink\" target=\"_blank\">智慧</a>德相。但因<a href=\"/remen/wangxiang.html\" class=\"keylink\" target=\"_blank\">妄想</a>执著。不能<a href=\"/remen/zhengde.html\" class=\"keylink\" target=\"_blank\">证得</a>。破本参后妄想巳除。透重关后执著全消。智慧德相。那里有证不得底事。只是此时。且莫管回途不回途。及前后等事。但就者里静以俟之。随遇而安。说个三千<a href=\"/remen/daqianshijie.html\" class=\"keylink\" target=\"_blank\">大千世界</a>。视如宅舍。不免犹有小大远近比量在。我只是见得一切处。皆可坐卧起居。有什么堂寝庭陛之分。所谓无入而不自得。切不可作是非觉。不可作真妄觉。不可作舍就觉。不可作去住觉。如是觉者。是名正觉。者还是灯影边事。譬如灯体虽无用。其用在光。然其光却在灯体。破参如灯近光。透重关如灯远光。不能即至于灯体者。是灯光暗弱无力也。故行履到周年半载。若仍不见动静。还是重关工夫。未曾通彻。果能一念<a href=\"/remen/xinxing1.html\" class=\"keylink\" target=\"_blank\">信心</a>。当下用力。不妨重起疑情。古云。功不浪施。又云。<a href=\"/remen/fofa.html\" class=\"keylink\" target=\"_blank\">佛法</a>不怕烂却。即便错用了心。也只当书作几篇文字。办理几件事情。总是认得明了。一切不妨底。光毕竟能见体。体毕竟不离光。然是体不在内。实在内。不在外。实在外。千万不可预为计较。徒自障碍。更不可错认错解。那句经那句文。著一境界。便是魔境。虽然。从缘入者不是家珍。即愚兄从上所说。也只作公案看去。不可被葛藤绊住。必待一一从胸襟中流出。方是向上一路。因贤弟问有反面回途。如何用力。不知何前何后。随援笔写及。然此乃是目下工夫道理。用力所在。若更进一步处。预言无益。候一步踏到时。自然庆快平生。不消言得。</p><p>　　王云。佛法度人无量。佛法误人无量。一切众生热火寒冰内。九横八苦。千生千死。<a href=\"/remen/liudao.html\" class=\"keylink\" target=\"_blank\">六道</a><a href=\"/remen/lunhui.html\" class=\"keylink\" target=\"_blank\">轮回</a>。无有休息。茫茫业海。痛莫可喻。善男信女。能生一念净信。猛省回光。即登<a href=\"/remen/bian.html\" class=\"keylink\" target=\"_blank\">彼岸</a>。超离<a href=\"/remen/kuhai.html\" class=\"keylink\" target=\"_blank\">苦海</a>。是佛法度人无量处。彼岸巳登。万业冰消。逍遥极乐之乡。游戏清凉之界。回观三界。犹如火宅。譬如伤弓之鸟。遐举高飞。又如漏网之鱼。深藏远遁。往往令人执指为月。画饼充饥。这是佛法误人无量处。那里知得镬汤炉炭内。即是法王全身。<a href=\"/fojing/miaofalianhuajing/\" class=\"keylink\" target=\"_blank\">法华经</a>中化城之喻甚切。众生于一切<a href=\"/remen/tongku.html\" class=\"keylink\" target=\"_blank\">痛苦</a>。孰不生厌。厌故易弃。一切乐利。孰不生恋。恋故难舍。乃至生必定爱。死必定恶。故离死从生易。舍生就死难。所以说者件事。非将相之所能。若论生中之生。将相能也。死中之死。将相能也。生中之死。死中之生。将相不能也。不见道天下可均。白刃可蹈。中庸不可能。何故不可能。因有能所以不能也。这百尺竿头悬崖撒手一步。必须大丈夫汉才能了办。非希图小利。画地自止辈。所可拟料也。古人云。但莫憎爱。洞然明白。才有是非。纷然失心。又云。取舍之心成巧伪。若欲了明此事。待汝脱却汗衫。断了命根。方许汝会<a href=\"/remen/changzhu.html\" class=\"keylink\" target=\"_blank\">常住</a>真心也。要会常住真心么。昼行须把火。夜坐莫张灯。且道是度人无量。是误人无量。喝一喝云。向下文长。来日再说。</p><p>　　一日王云。者件事因在内。所以不在外。因在外。所以不在内。因不在内外。所以在内外。因在内外。所以不在内外。不见临济道。有时夺境不夺人。有时夺人不夺境。有时人境俱夺。有时人境俱不夺。后人不解其旨。把作接人边会去。未免辜负他前人。此等说话。譬如天之春夏秋冬。地之东西南北。人之生老病死。日之子午卯酉。月之晦朔弦望也。且道孰有孰无。孰真孰妄。本是以有显无。以无显有。二既不无有。四何得有无。有无尚且不立。真妄从何而分。所以说无明识性即<a href=\"/remen/foxing.html\" class=\"keylink\" target=\"_blank\">佛性</a>。幻化空身即法身。既是无明即佛性。空身即法身。则佛性法身何可贵。无明空身何可贱。只者一贵一贱。即生取舍。一生取舍。即生真妄。真妄一生。有无继起。生死随之。万业云集。皆从此一识一觉而生也。所以佛云。我若按指。海印发光。汝才动念。尘劳先起。者个关头第一要紧。一丝不透。一毫不脱。如一指之障须弥。是谁之过欤。古人云。尘垢尽除光始现。心法双忘性即真。若欲尘垢尽除。必须心法双忘。若欲心法双忘。必须心法合一。但有彼此相。何能忘此心。此心如镜。万有来临。尽皆尘垢。若不能浑物我。但云。我自无心于万物。妄为镜巳打破。皆属诳语。自欺自误。此事须实踏不二心地。非知识可解者。参。</p><p>　　王示一禅者云。学者巳入道。而不能踏破重关者。有三病。一者惺惺的。有个大圆光相似。或放或收。以为操纵由已。是一。二者呆呆的。无声无臭。或随或夺。以为物来则应。事过不留。是一。三者见红是红。见黑是黑。胸中隐隐底。似有个物在。是一。是皆识漏未除。净相里作活计。乐境里觅生涯。若如此去。直饶千百劫。也只作得个。种佛种底伶俐众生。何时得了期。必须跳出化城。寻觅真境。还如未破参时一般。更加一番苦心。尚恐不能。何况优游自在。贪图小利。画地自限岂能进步也。待汝内外一如。今古不隔。百尺竿头者一步踏来。再向汝道真实不虚之说。</p><p>　　从上佛佛祖祖。千说万说。总为者个。能见者个。切莫管者个。若一管者个。即成假者个。若认假者个。还不如不见者个。何故。妄想易舍。执著难销。后学者不可认贼为子。得少为足。得少为足事小。一认贼为子。则障汝前程万里。不见佛言。是人行邪道。不能见如来。未了者当踊往直前。莫贻自误。</p><p>　　凡人欲了此一大事。只得将者个觅那个。觅得那个。那个却成者个。者个却成那个。到此时。须要离却那个。要离那个。须要就那个。那个成了者个。者个就是那个。那个就是者个。到此时。方可商量真者个。若见了真者个。实实无者个那个。一任者个也是那个。那个也是者个。既然道实实无者个那个。为何又道那个者个。却不知此时者个那个。不是从前那个者个。若也不会。且下四句注脚。八万尘消顷刻间。石含玉兮地擎山。清风皓月无人识。惟证方知非可传。参。</p><p>　　参须真参。悟须实悟。何谓假参。为博得个明眼宗师。作家居士之虚名也。何谓真参。为了死生也。若实为生死。致心一处穷究。赵州道。七日不悟摘取老僧头去。永嘉道。若将<a href=\"/remen/wangyu.html\" class=\"keylink\" target=\"_blank\">妄语</a>诳众生。自招拔舌尘沙劫。试看前圣婆心之紧恳。自可信此事之的真。所以石霜云。休去歇去。一念万年去。寒灰枯木去。古庙香炉去。一条白练去。冷湫湫地去也。若是假参者。到此便谓可以成名。便不肯蓦直而前。扪心自问。果了死生乎。非欺人也。非欺天也。乃自欺也。不但堕落空亡外道。奈大诳语成之罪业何。若为生死真参者。断不肯画止此也。不见雪峰道。不休不歇去。业识芒芒去。七颠八倒去。十字街头闹浩浩的坐卧去。荆棘里游戏去。刀山剑树镬汤炉炭去。驴胎马腹去也。若道二老别资一路。作此见解者。实辜负前人眉毛拖地之深恩。然若不到不休不歇。断不能真到休去歇去。若不到业识茫茫。断不能真到一念万年去。若不到七颠八倒。断不能真到枯木寒灰去。若不到十字街头闹浩浩的。断不能真到古庙香炉去。若不能到荆棘林里游戏去。断不能真到一条白练去。若不能到刀山剑树。以至驴胎马腹去。断不能真到冷湫湫地去。到此。虽未能了死脱生。实见明脱生了死之路。此正文殊言其力未充之候。然犹功勋边事。不见涌泉欣禅师云。相续也大难。要会相续的面目么。求闻见而不可得。作<a href=\"/remen/shane.html\" class=\"keylink\" target=\"_blank\">善恶</a>而亦不会。湛湛碧天秋月皎。大千沙界露全身。咄。切忌耳闻。眼看。意会。</p><p>　　生死一事。如大海中之浮沤。本属空幻。众生妄执为有。正我佛言。一切众生。从无始来。生死相续。皆由晦昧为空。空晦暗中。结暗为色。色杂妄想。想相为身。此想不真。故有轮转。譬如澄清大海弃之。唯认一浮沤体。目为全潮之谓。经云。凡事因譬喻而得明晓。佛言众生执有之因。如譬言浮沤之起。乃因物触风搅而成。聚则浮沤。散则海水也。我之妙明觉性。譬之海水。众生尘刹。譬之浮沤。海水无暂竭之日。浮沤无常灭之时。虽是当处受生。当处受灭。即此生灭。亦随海水以无穷。众生以沤泡为己。而观海水。如来以海水为己。而视浮沤。众生非离海也。如来非离沤也。须知生灭相。即常住相。所以佛言。是法住法位。<a href=\"/remen/shijian.html\" class=\"keylink\" target=\"_blank\">世间</a>相常住也。愚昧众生。不但不知海之为己。且亦不知其沤之为水也。若彼投胎夺舍者。即如舍此沤。而就彼沤也。勤求长生者。即如以诸权巧。护惜此沤也。<a href=\"/remen/shentong.html\" class=\"keylink\" target=\"_blank\">神通</a>变化者。即如以幻术。舞弄此沤也。所以道饶经八万劫。终究落空亡。乃显而易会者。善男子大丈夫。勤求此事。务研至与海同体而后巳。方为了事。不可坐浮沤中。目为全潮。为了事也。一知半解之人。较凡愚稍差者。知沤之为水也。是以不得大死者。未舍此沤也。得大活者。通身入海也。一切贤圣。皆以<a href=\"/remen/wuweifa.html\" class=\"keylink\" target=\"_blank\">无为法</a>。而有差别者。如浮沤非只海有。江河湖海。各有沤也。然沤体水性。其理本一。圣贤<a href=\"/remen/xiuzheng.html\" class=\"keylink\" target=\"_blank\">修证</a>之等列。如江河湖海。虽有大小深浅之不同。不得仍名为浮沤也。佛与众生。其性无二亦然。众生不可言有生死。圣贤不可言无生死。若欲了生死。不必离生死觅。但即浮沤中。识得沤是水。谚云。但入深山去。何怕没柴烧。切不可得少为足。以能推的心。识得大海之理。便妄为巳证。休去歇去。不但画地自限。且大诳语成。翻落无限苦趣也。古人道。见解人多。行解人万中无一个。以上乃性觉妙明之说。更有本觉明妙之理。实有口道不出。若是铁汉子到此。自然领会。亦不烦圆明重下注脚也。掷笔惭惶处。三十年后。自有无面目人证明。</p><p>　　天下<a href=\"/remen/conglin.html\" class=\"keylink\" target=\"_blank\">丛林</a>。拈椎竖拂堂头。动辄言。放行也恁么恁么。把住也恁么恁么。拈起也恁么恁么。<a href=\"/remen/fangxia.html\" class=\"keylink\" target=\"_blank\">放下</a>也恁么恁么。实令人发一大笑。愚何至此。尚敢大言。将此谓我为法王。于法自在。实不解此辈。具何面皮肚肠也。此事本不动摇。阿谁放行把住。本自具足。阿谁拈起放下。从上超佛越祖。阐扬宗旨。震雷音作狮吼底。大善知识。亦间有恁么举者。乃黄叶止儿啼底婆心。使子遣孙底说话。何尝似今日盲眼禅徒。将此以为究竟极则也。并此化城境界。亦未亲睹实踏。尚属拾人涕唾为珍馐。所谓可怜愍中。更可怜悯者也。此乃执识神生死本。外道断常邪见。认贼为子。岂止中止化城而巳。自误不了。有误他人。于心何忍。能不畏佛诳语之戒乎。未了禅和。见圆明此说。当各各自省自问。知愧知勉。发勇猛心。务踏向上一关。讨个大休大歇。续佛慧命。亦不枉<a href=\"/remen/chujia.html\" class=\"keylink\" target=\"_blank\">出家</a>参学。父母之生身。大丈夫三字也。况南泉分明道破。归家尽是儿孙事。祖父从来不出门。但者一句不可错会。若言此皮袋中有一祖父。不出此皮袋之门。如此见解。何异坐井窥天。蒙眼拽磨。此言山川草木祖父。不出山川草木之门。龙凤鲲鹏祖父。不出龙凤鲲鹏之门。亭台屋宇祖父。不出亭台屋宇之门。鸟兽昆虫祖父。不出鸟兽昆虫之门。虚空祖父。不出虚空之门。尘刹祖父。不出尘刹之门也。若然。则有情无情。物物俱有祖父。各不出其门。则此皮袋亦万有中之一物。亦自然有不出门之祖父也。如是参。如是悟。始得。不见临济道。有一人在途中不离家舍。有一人在家舍不离途中。会得此二人。方得会不出门底祖父。且道作么生会。折合归来炭里坐。再道作么生归。只是不归归便得。故乡风月有谁争。喝一喝云。刀斧斫不开。</p><p>　　经教语句。人人皆知为指月标。渡河筏。既见道巳。皆知标筏而舍之。孰不知此乃外标筏也。如我此一见。乃自身之内标筏。而人不知舍也。何则。经云知见无见。方是无漏真性。又云。见见之时。见非是见。所以道。迷时师渡。悟时自渡。学者不可草草。</p><p>　　凡学世间事。非用心之至。学不能成。学既得成。必到得信手拈来。无事于心。无心于事。方名精纯。悟出世间法。非无心之至。悟不能彻。悟既得彻。必到得随缘应物。有法皆心。有心皆法。方名究竟。圆明此说。未具眼者观之。大似妄谈般若。孰不知古人云。莫谓无心便是道。无心翻隔万重山。不妨重为注破。凡夫以幻心为幻事。至极则无心地位。迷之而不收入觉。道人泯幻心究真如。至极则真心地位。觉之而不放入迷。正所谓常惺惺。常历历。此境界。乃佛说如是住。如是持。如是信解。如是奉行者。</p><p>　　从上提唱三印。多言上士闻道。如印印空。中士闻道。如印印水。下士闻道。如印印泥者。圆明以为不然。接初机下士。如印印空。接进步中士。如印印水。接回途上士。如印印泥。何则。若言下士。执有滞句为印泥。何可言闻道也。自在诸方作者检点在。</p><p>　　学人初闻道。空境易。空心难。究竟则空心易。空境难。空境而不空心。到处为碍。空心而不空境。触途成滞。不见道。心空及第。应知心外。复有何物而可空。物外。复有何心而可空。所以云。我自无心于万物。何妨万物常围绕。少有分别心。则非第一义。若不如是。必不能守。</p><p>　　妙明心地。要会不难。但办信心。即在目前。夫生灭心。乃生死本。凡所对待<a href=\"/remen/yinyuan1.html\" class=\"keylink\" target=\"_blank\">因缘</a>。善恶是非。人我彼此。憎爱取舍。皆是无明生灭识性。本地妙明真心中。实无这些葛藤。学道之人。但能识得本心。看破生灭幻心。即明生死之理。若能了办生灭幻心。即超生死之道。看破谓见。了办谓成。其途路中无修守之修守。若非踏破重关。物我一如。亦不可轻言易也。其强作主宰辈。与下士闻道大笑者何殊。凡入道者。谛自省可也。</p><p>　　此一件事。若与语默边会。总没交涉。初学欲了明此事。务将聪明知解。语言文字。尽情抛开。的确一字用他不著。净名经云。依于义。不依语。能如是直心而入。必得了明。将此为入道之基。但既入矣。又不可以默为究竟。云此一事不在语句上。便务静观心。又所谓逃坑落堑也。所以经云。虽复不以言语道。亦复不著无言说。何则。语言乃色相之名。若不能彻其名。焉能彻其体。果能彻其体。自能彻其名。语默二见不除。皆为障道之因。聊述前后阶级次第。上根大器者。自能领会。直踏<a href=\"/remen/huazang.html\" class=\"keylink\" target=\"_blank\">华藏</a>焉。</p><p>　　凡夫种田。从地上耕种。道人种田。从地下耕种。凡田赖时雨。滋长禾苗。圣田需法雨。收获籽粒。务心田者。谛审思之。设有增上慢人道。求心了不可得。更有何田可耕可种。则未免辜负圆明。此数句说话也。自有真实<a href=\"/remen/xiuxing.html\" class=\"keylink\" target=\"_blank\">修行</a>。明眼人辨取在。</p><p>　　学者参悟见道。顷刻之间。便可明生死幻妄之因。识得即生死。而离生死之理。然明虽在一时。而了不可限期。真心。若不修无修。幻身。何得证无证。所以道祖言。外其身而身存。寒山大士言。易者易其形。夫外易之道有二。有从内。而外身易形之道。有从外。而外身易形之道。若执内之外易。则似滞壳迷封。若执外之外易。则似痴狂外走。若不明二种外易之道。但囫囵排拨。复不力行行业。则饶伊经千生百劫。亦不过空言。明知生不是生。死不是死。为何被生死之所<a href=\"/remen/liuzhuan.html\" class=\"keylink\" target=\"_blank\">流转</a>。委之其力未充而巳。拟欲脚踏实地。了明生死。不能也。且将二种。内外外身易形之理。试体会看。若也体会得出。许汝明佛仙一贯之道。若也不能体会。不可执狂空。以欺已欺人也。即圆明。亦不敢自言了证。但所见实有确据。愿与同见者。期共勉同行云尔。</p><p>　　十月初五日。祖师诞辰。王云。达摩大士。乃我震旦大恩初祖。西归时。复慈留只履。我东土百千万亿众生而祖履亦化为百千万亿只履。人人惠之。现今各各在目前。为何诸人负恩辜德。一一弃之不顾。况当年祖师九载所面之壁。亦日日在各各面前。何不体究。若也不会。圆明今日。与诸人露个消息。参。透。会。穿。</p><p>　　王云。学道之人。<a href=\"/remen/shixin.html\" class=\"keylink\" target=\"_blank\">识心</a>不了。不著有。便著无。不著此二种。便于有无之间。博量卜度。及<a href=\"/remen/zijue.html\" class=\"keylink\" target=\"_blank\">自觉</a>得此病。又在非有非无处著倒。所以古人。谆谆垂训。令离四句之说。四句者。乃有无。非有非无。亦有亦无是也。若透得此四句。如何保任。遇一切诸法有。我亦随顺与之有。却不被此有所碍。遇一切诸法无。我亦随顺与之无。亦非世俗虚豁之无。遇一切诸法亦有亦无。我亦随顺与之亦有亦无。不作凡情戏论。遇一切诸法非有非无。我亦随顺与之非有非无。且非互相背违。此净名所云。外道六师所堕。汝亦随堕是也。若不如是。不得轻言离四句也。珍重。</p><p>　　一日偶云十方薄伽梵。一路<a href=\"/remen/niepan.html\" class=\"keylink\" target=\"_blank\">涅槃</a>门。从来拈提此旨。干峰拄杖一画为最。但未免太隐。圆明今日重开一面。年牙相似体。乌鸟不同心。且道与干峰。同耶异耶。若检点得出。许汝解涅槃门一路。</p><p>　　天无心覆而普盖。地无心载而普擎。三光无心明而普照。<a href=\"/remen/shengren.html\" class=\"keylink\" target=\"_blank\">圣人</a>无心用而普应。圣凡之殊。丝毫之隔。只在有心无心之别耳。所以道。人能常清净。天地悉皆归。何况其他万有诸法。与吾为碍为滞也。既为人矣。何不则天象地法三光。作一真人。不亦快欤。有一从者进云。恁么则王爷。自能超凡入圣也。王云。恶。是何言哉。曰圣一字。则余岂敢。修而不倦。诲人不厌。或可谓云尔巳矣。</p><p>　　有问如何是无位真人。王云贪。复云。此一字巳绘出无位真人行乐了也。若也不识。只得蛇足一上。言无位真人者。本非无位。强名之曰无位耳。若言有位。却是无位。说他无位。却是有位。要识无位真人。须从有位中会。譬如一人。不住东南西北四位。立在者里。若东望此人。则谓之西。西望此人。则谓之东。南北亦然。此乃逃一位而堕四位也。上下亦然。乃至尘尘刹刹亦然。然则尘尘刹刹。尽是有位真人。举一言是有位真人。则百千万亿为无位真人也。从此一一推而广之。将何为有位真人也。既不可名有位真心。岂非无位真人而何。所以无位真人之名。如此而立。乃从有位真人。而得此名也。所以有因无有。无因有无。无即是有。有即是无。若于有无之外。另觅无位真人。保汝觅到驴年。亦不得梦见在。若也不会。参。</p><p>　　有僧问。无位真人如何保护。王默然良久。僧云。恳乞指示。王云。护真但化妄。妄化自皈真。绵绵化导去。妄尽即全真。真名因妄立。妄尽何名真。一真不自立。是名为护真。云王爷还是演教。还是酬机。王云。先演教。后酬机。云衲子分疏不下。王云。观音<a href=\"https://www.guang5.com/fxrm/fxcs/341370.html\" class=\"keylink\" target=\"_blank\">千手千眼</a>。大师会得也无。云会不得。王云。若也不会。圆明八万四千张口。理应分疏不下。僧礼谢。王笑云。何不道今日才见多口亲王。</p><p>　　僧问不与万法为侣者。是什么人。王云。者句也须吞却。僧云。不解。王云。闭眼钻入恒沙里。僧云。恁么则马祖云。一口吸尽西江水误矣。王云。中人以下。果不可以语上也。</p><p>　　僧问不是心。不是佛。不是物。毕竟是什么。王云是六。僧云。如是如是去也。王云。还添减些子才得圆。</p><p>　　中秋。僧问。清净本然。云何忽生山河大地。王云。只此十二字也少他不得。僧云。作么生行履。王云。客来我便出。何怕不相亲。僧云。向上还有事也无。王云。切忌赏中秋。僧拍手。王云。我醉欲眠君且去。</p><p>　　除夕。有一僧问。如何是父母未生前本来面目。王云。岁月蹉跎。何暇戏论。云小僧是至心真实请问。王云。来年此月此日此时向汝道。僧礼谢。王取笔签一押云。立此存照。</p><p>　　岁底王至柏林。书春福散众。一僧至云。一<a href=\"/dazangjing/\" class=\"keylink\" target=\"_blank\">大藏经</a>。尽被王爷<a href=\"/remen/bushi.html\" class=\"keylink\" target=\"_blank\">布施</a>了也。王随手执笔。自向额上一点。僧云。王为何自已点额。王云。自已点了。免被他人点。僧云。作家王爷。今日大有人我在。王指额点云。者点的是我是人。僧惭惶作礼。王急取乌帕。拭净墨点。又一僧出云。金不博金。王爷为何将乌帕拭墨。王云。仁者到诸方。切不可举圆明分黑疏白。僧云。衲子不敢。王云。水洗水也。有一老僧在傍云。王爷真正仙机。王云。仙机与否无据。情知你不解佛话。又一僧云。请王爷道佛话看。王云。且书寿字。僧云。王书底是福字。何得言寿字。王云。不见道人间五福寿为先。老僧复拍手笑云。有趣。王云。八十公公嚼秫愠老僧云。贫衲实不解此语。王云。老老大大何曾尝著些滋味。众笑无语。王云。今日无端。频遭点额。</p><p>　　一日较射。众皆空发。惟一善射护卫。矢矢中的。射毕论赏罚。王罚善射者而赏众。者云。仆矢皆中的。何翻受罚耶。王云。余所论者中地。汝所论者中的。何得不罚汝也。者云。若如是论。则易事也。王云。原系易事。谁教汝自已为难。众皆大笑。乃厚赏善射者。</p><p>　　一日王赏花饮酒。晚归寝室。呼从者点灯来。从者擎灯入室。王将灯吹灭云。点灯来。者重燃灯方至。王复吹灭云。点灯来。者云。王醉也。王喝云。速点灯来。者急复燃灯入室擎立。王云。灯下仔细观看。余醉也。乃汝醉也。</p><p>　　一日网鱼。从者将所网之鱼呈献。王云。网得之水。何不一并呈来。者云。网何可网水。王云。水不可网。鱼如何可网得。者笑云。此鱼即是网网得。王云网呢。者云。在池边。王云。可惜许。令从者将鱼担去<a href=\"/remen/fangsheng.html\" class=\"keylink\" target=\"_blank\">放生</a>。</p><p>　　从者一人问。参禅悟道。惟觅一真我。如何是真我。请王指示。王云。水重水银轻。者云。岂有水重似水银之理。王云。若如汝说。大海里尽是水银那。者云。总算自然水多水银少。王云。痴人。谁不教你总算。</p><p>　　一日晚有侍从一人。求请开示明心见性之法。王云。大海里张灯。捕鱼虾去即得。从者云。水里何可张灯。王云。水里既不可张灯。心如何可明。性如何可见。者云。若如是。明心见性之理无耶。王云。不是无是理。只是无有是理。者云。某甲更糊涂不解矣。王问云。月上也未。答云。月尚未上。王云。待月上时。再向汝道。</p><p>　　有僧请示问云。踏破虚空。向后作么生行履。王云。合大体去。僧云。设如有个直入千峰万峰的。还有事也无。王云。牛过窗棂。僧云。莫是安身立命处么。王云。身亦非身。命亦非命。僧云。被贫衲勘破王爷伎俩了也。王云。大士今日如何唤余。僧云。雍亲王殿下。王云。若然。未许你勘破在。</p><p>　　王一日闻戍楼钟声。问云。什么声。从者云。是钟声。王云。我只道是鼓声。从者笑云。何以钟声作鼓声赚小奴。王云。你见撞钟来那。从者云。虽然不见。听得是钟声。王摇手云。却是你赚我。</p><p>　　王夜坐。忽闻风起。唤从者。者应入。王云。风唤汝不答。余唤汝即应何也。从者无对。王云。风唤汝即去。余唤汝不来何也。从者又无对。王云。大门闭了不曾。从者云。尚未。王云开开。</p><p>　　有僧问童子持鉴。意旨如何。王云。小儿伎俩。云如何是大人作用。王云。训他不持。云王爷特尊贵生。王云。将谓你是小儿。僧便喝。王云。小儿形态毕露。云切莫压良为贱。王云。公案现在。云恁么则王爷一状领过也。王云。无奈被阇黎带累。云转见不堪。王云。漆桶相逢。传为诸方笑具。</p><p>　　有僧问大海无波。因甚触风鼓浪。王云。只为无心。云本自清净。为何遇缘生情。王云。只为有意。云如何修行。王云。有意处无心。无心处有意。云若然。人天<a href=\"/remen/fubao.html\" class=\"keylink\" target=\"_blank\">福报</a>则不无。衲僧门下尚欠一筹在。王云。试露消息看。僧便喝。王云。龙头蛇尾汉。云王爷又作么生。王亦喝。僧又喝。王云。果然通身鳞甲。僧笑云收。</p><p>　　闲坐次。侍从请示云。古德往往有一字之答。意旨如何。</p><p>　　王云。汝等试问看。</p><p>　　问如何是佛。</p><p>　　王云天。</p><p>　　问如何是法。</p><p>　　王云地。</p><p>　　问如何是僧。</p><p>　　王云人。</p><p>　　问如何是不是佛。</p><p>　　王云物。</p><p>　　问如何是不是心。</p><p>　　王云佛。</p><p>　　问如何是不是物。</p><p>　　王云心。</p><p>　　问如何是万法归一。</p><p>　　王云开。</p><p>　　问如何是一归何处。</p><p>　　王云合。</p><p>　　问如何是庭前柏树子。</p><p>　　王云入。</p><p>　　问如何是吹布毛意旨。</p><p>　　王云随。</p><p>　　问如何是[廿/麻]三斤意旨。</p><p>　　王云慈。</p><p>　　问如何是未生前本来面目。</p><p>　　王云谑。</p><p>　　问如何是赵州关。</p><p>　　王云穿。</p><p>　　问如何是君。</p><p>　　王云仁。</p><p>　　问如何是臣。</p><p>　　王云义。</p><p>　　问如何是臣奉君。</p><p>　　王云礼。</p><p>　　问如何是君就臣。</p><p>　　王云智。</p><p>　　问如何是君臣道合。</p><p>　　王云信。</p><p>　　问如何是透网金鳞。</p><p>　　王云苦。</p><p>　　问如何是不与万法为侣。</p><p>　　王云亲。</p><p>　　问如何是一口吸尽西江。</p><p>　　王云浸。</p><p>　　问如何是函盖乾坤。</p><p>　　王云怪。</p><p>　　问如何是细入微尘。</p><p>　　王云奇。</p><p>　　问如何是古涧寒泉。</p><p>　　王云冷。</p><p>　　问如何是夺境不夺人。</p><p>　　王云狂。</p><p>　　问如何是夺人不夺境。</p><p>　　王云痴。</p><p>　　问如何是人境俱夺。</p><p>　　王云睡。</p><p>　　问如何是人境俱不夺。</p><p>　　王云醒。</p><p>　　问如何是第一句。</p><p>　　王云下。</p><p>　　问如何是第二句。</p><p>　　王云中。</p><p>　　问如何是第三句。</p><p>　　王云上。</p><p>　　问如何是即心即佛。</p><p>　　王云诳。</p><p>　　问如何是非心非佛。</p><p>　　王云诞。</p><p>　　问如何是若能转物即同如来。</p><p>　　王云急。</p><p>　　问如何是金刚王宝剑。</p><p>　　王云很。</p><p>　　问如何是踞地狮子。</p><p>　　王云毒。</p><p>　　问如何是探竿影草。</p><p>　　王云戏。</p><p>　　问如何是一喝不作一喝用。</p><p>　　王云屈。</p><p>　　问如何是到岸不须舟。</p><p>　　王云留。</p><p>　　问如何是生无所住心。</p><p>　　王云如。</p><p>　　问如何是<a href=\"/fojiaogushi/yinguo/ygby.html\" class=\"keylink\" target=\"_blank\">因果报应</a>。</p><p>　　王云确。</p><p>　　问如何是眼耳鼻舌身意。</p><p>　　王云六。</p><p>　　问如何是色声首味触法。</p><p>　　王云一。</p><p>　　问如何是北斗里藏身。</p><p>　　王云显。</p><p>　　问如何是一领布衫重七斤。</p><p>　　王云露。</p><p>　　问如何是大海无鱼。</p><p>　　王云妄。</p><p>　　问如何是大富无粮。</p><p>　　王云诈。</p><p>　　问如何是大悟无道。</p><p>　　王云贼。</p><p>　　问如何是一路涅槃门。</p><p>　　王云然。</p><p>　　问如何是香岩上树意旨。</p><p>　　王云堕。</p><p>　　问如何是神前蜡烛台。</p><p>　　王云真。</p><p>　　问如何是殿阁生微凉意旨。</p><p>　　王云隐。</p><p>　　问如何是三玄三要。</p><p>　　王云九。</p><p>　　问如何是我宗无语句。</p><p>　　王云实。</p><p>　　问如何是空谷传声。</p><p>　　王云应。</p><p>　　问如何是看山不是山。</p><p>　　王云明。</p><p>　　问如何是看水还是水。</p><p>　　王云瞎。</p><p>　　问如何是狗子无佛性。</p><p>　　王云钓。</p><p>　　问如何是脚跟点地。</p><p>　　王云退。</p><p>　　问如何是百草头边祖师意。</p><p>　　王云赚。</p><p>　　问如何是尘尘刹刹露全身。</p><p>　　王云彻。</p><p>　　问如何是饭罗边饿死人。</p><p>　　王云愚。</p><p>　　问如何是不涉功勋。</p><p>　　王云诚。</p><p>　　问如何是无为而治。</p><p>　　王云平。</p><p>　　问如何是念佛<a href=\"/remen/wangsheng.html\" class=\"keylink\" target=\"_blank\">往生</a>。</p><p>　　王云必。</p><p>　　问如何是六波罗密行。</p><p>　　王云种。</p><p>　　问如何是净裸裸赤洒洒。</p><p>　　王云累。</p><p>　　问如何是不染一尘。</p><p>　　王云浊。</p><p>　　问如何是云门一棒。</p><p>　　王云空。</p><p>　　问如何是主。</p><p>　　王云升。</p><p>　　问如何是宾</p><p>　　王云降。</p><p>　　问如何是主中主。</p><p>　　王云多。</p><p>　　问如何是宾中宾。</p><p>　　王云重。</p><p>　　问如何是宾主互换。</p><p>　　王云错。</p><p>　　问如何是一喝分宾主。</p><p>　　王云斫。</p><p>　　问如何是芥子纳须弥。</p><p>　　王云易。</p><p>　　问如何是须弥纳芥子。</p><p>　　王云难。</p><p>　　问如何是无舌人解语。</p><p>　　王云辩。</p><p>　　问如何是啐啄同时。</p><p>　　王云中。</p><p>　　问如何是大人相。</p><p>　　王云沙。</p><p>　　问如何是无量法门。</p><p>　　王云杂。</p><p>　　问如何是戒定慧。</p><p>　　王云鼎。</p><p>　　问如何是出家人行履。</p><p>　　王云俗。</p><p>　　问如何是在家人修行。</p><p>　　王云僧。</p><p>　　问如何是驴胎马腹去。</p><p>　　王云偿。</p><p>　　问如何是别峰相见。</p><p>　　王云会。</p><p>　　问如何是尘说刹说炽然说。</p><p>　　王云鸣。</p><p>　　问如何是一念万年。</p><p>　　王云梦。</p><p>　　问如何是清净法身。</p><p>　　王云无。</p><p>　　问如何是万亿化身。</p><p>　　王云有。</p><p>　　问如何是圆满报身。</p><p>　　王云串。</p><p>　　问如何是途中不离家舍。家舍不离途中。</p><p>　　王云恰。</p><p>　　问如何是照。</p><p>　　王云妖。</p><p>　　问如何是用。</p><p>　　王云精。</p><p>　　问如何是照用同时。</p><p>　　王云捏。</p><p>　　问如何是照用不同时。</p><p>　　王云裂。</p><p>　　问如何是竖穷三际。横遍十方。</p><p>　　王云普。</p><p>　　问如何是普度众生。</p><p>　　王云引。</p><p>　　问如何是太平世界。</p><p>　　王云和。</p><p>　　问如何是西来大意。</p><p>　　王云月。</p><p>　　乃云。一字之意虽然如是。一字尚然多设何况余言。若能会得一字。方可涉猎余文。若不能领一字之旨。便熟诵<a href=\"/remen/sanzang.html\" class=\"keylink\" target=\"_blank\">三藏</a>十二部。博通经传子史。皆如以明珠作鱼目。徒增茫茫业识耳。有志达士。但悉心究了此一字。千经万卷即在其中矣。决不相赚。</p><p>　　有僧问。一人发真归元。十方虚空悉皆消殒。意旨如何。王云。因他有。因他浊。云晴空如何言得有浊。王云。一阐提会中。许上座添一位。</p><p>　　一道士问云。释道之教。是同是别。王云。同则总同。别则总别。云如何是同处。王云。渴饮饥餐。云别处如何。王云。黄冠僧帽。衲衣羽裳。士云。贫道所问。三藏洞文之教意。王云。仙佛设教之意。岂出衣冠饮食也。士有省。礼谢云。多感布施无上金丹。王笑云。虽然。还须锻炼九转。方得成熟。</p><p>　　春日林中同僧坐次。闻黄鹂声。王问云。此鸟弄艳词演唱般若。功也过也。一僧云。将谓王爷唱曲。王愕然云。大德几时得者个消息。云岂不闻鸦鸣鹊噪。尽演摩诃。王笑云。依稀似曲才堪听。又被风吹别调中。</p><p>　　有僧问。兴化四方八面来时。打中间底意旨如何。王云。太吃力生。云王爷作么生。王云。割肉喂鹰去。云兴化又道遇卒风暴雨。向古庙里躲过闦。王云。转见不堪。云王爷又作么生。王云。帮他括帮他下。僧礼谢云。恁么则兴化未彻在。王云。盗名欺世虚誉惑人者如[廿/麻]似粟。岂止兴化一人而巳。所以要具参方眼睛。不然。不被耳朵瞒者罕矣。</p><p>　　一护卫问。北斗里藏身意旨如何。王云。因慈悲故。有落草之谈。云如三脚驴子弄蹄行。八角磨盘空里走。是何言也。王云。因落草故。有慈悲之谈。云<a href=\"/fojing/\" class=\"keylink\" target=\"_blank\">佛经</a>。为何不见有此说话。王笑云。因佛不慈悲不落草。所以不言及此。</p><p>　　僧问。不与万法为侣者什么人。王云。即内不即外。离二不离一。云恁么则是法住法位。世间相常住也。王云。日落西山。月升东海。云可作得中心树子也未。王云。还见四方八面么。云作么生行履即得。王云。泥牛奔入海底。羚羊挂角松梢。</p><p>　　僧问。万里不挂片云时如何。王云。万里不挂片云。云为何又道青天也须吃棒。王云。万里自不挂片云。与青天有何交涉。云恁么则恁么去也。王云。青天也须吃棒。云前言何在。王云。因有前言乃举后语。云莫非末后句也。王云。将什么唤作最初句。僧礼谢。王云。无始有终的衲子。三十年后。觅一个半个也难得。</p><p>　　一日赏花次。王云。人欲修佛。极易之事。不必千经万卷。佛言若能转物。即同如来。只此一句。即可<a href=\"/remen/chengfo.html\" class=\"keylink\" target=\"_blank\">成佛</a>。<a href=\"/remen/shizun.html\" class=\"keylink\" target=\"_blank\">世尊</a>乃大慈悲父。如语真语实语者。有一侍从云。众生如何被物转。王云。赏花。从者云。如来如何转物。王云。花赏。者云。众生随波逐浪。如来如何行履。王云。钝置汉。浪逐波随也道不出。者云。若如此极易也。吃饭但言饭吃。睡觉但言觉睡。即可谓同如来耶。王喝一喝云。是你听见我喝。是我喝见你听。者云。自然是奴才听见主喝。王笑云。真正听喝的奴才。</p><p>　　是日大风。有僧问曰。风鼓尘也。尘鼓风也。王云。好好一个圆球。被汝擘作两半。云大有人未肯点首在。王云一口吸尽西江堪作什么。僧于言下大省。王叹云。虽然。苍海不觉阔易。清天不觉空难。</p><p>　　有僧问。静渲语默。如何通不犯去。王云。饮啖珍馐。不知百味。云恁么则枯木寒灰去也。王云。即此用始得。云恁么则镬汤炉炭去也。王云。离此用始得。云如何行履。王云。耳观目听去。云向上还有事也无。王云有。云乞请指示。王云。耳亦观不著。目也听不著。</p><p>　　中秋月初八上弦夜。对月闲坐。王云。好月不圆不缺。好个时节。侍从无语。王云。从前弘觉忞禅师。举仰山玩月次。山指月问者个月。尖时圆相向甚么处去。圆时尖相又向甚么处去。石室云。尖时圆相隐。圆时尖相在。云门别云。尖时圆相在。圆时无尖相。道吾云。尖时亦不尖。圆时亦不圆。时师会下有一僧云。逢尖即尖。遇圆即圆。师自别云。尖时圆相尖。圆时尖相圆。弘觉大似将张三作李四。者僧韩卢逐块。道吾躲跟。石室龙头蛇尾。云门犹较些子。虽然如是如是。未免有者个在。圆明即不然。是尖不见尖。是圆不见圆。恁么说话。还有检点者么。智者见之谓之智。仁者见之谓之仁。不是与人难共处。大都缁素要分明。</p><p>　　一日同僧斋次。王举昔日黄龙心。与夏公立谭肇论。论会情与无情共一体。时有狗子卧香桌下。龙拈尺击狗子。又击香桌云狗子有情则去。香桌无情自住。情与无情。如何成一体。公立不能对。灵岩愠云。要会情与无情共一体。锤杀有情狗子。碎却无情香桌。将来与他一团束缚。抛向大洋海。自然洒洒落落。弘觉忞云。何如有情狗子。仍教他守夜。无情香桌。且留支用。要会情与无情共一体。但将拟议思量的。与他一刀两段。则十方空荡荡地。自然常光见前。唤甚有情无情。与你为碍为缘。据圆明看来。二老俱涉功勋。不免勉强作主。非的实之论。各为公立代一语看。有云恁么则两重公案者。王云。一任双参。有云分疏即不堪者。王云。不分疏可堪那。有云狗子不动。香桌走者。王云。各人且扫门前雪。有云还识香桌狗子么者。王云。躲跟到那里去。有云香桌狗子一状领过者。王云。阇黎也少不得在里许。众云。王爷却如何代。王云。狗子击则去。香桌击不动。此正有情无情共一体处。</p><p>　　一日同僧坐次。王云。文殊从无住本。立一切法。圆明从一切法。立无住本。问诸仁者。同异在什么处。有云翻手云覆手雨者。有云今日瞻仰者。有云黄河九曲水出昆仑者。有云著珍服挂垢衣。须是王爷始得者。有云王爷升堂文殊放参者。王云。俱未在。文殊先天而天弗违。圆明后天而奉天时。且道圆明与文殊。是同是异。有云昔日文殊今朝王爷者。有云文殊途中家舍。王爷家舍途中者。有云同则总同。异则总异者。有云文殊不识王爷。王爷不识文殊者。有云唤王爷作文殊亦得。唤文殊作王爷亦得者。王云。俱非圆明境界。文殊是圆明。圆明不是文殊。</p><p>　　闲坐次众护卫侍侧。有一侍从问云。如何是奴才的真我。王自指云。是我。从者云。小人岂敢当。王云实话。者云。若然。王爷将何为我。王云是你。者云。如何是主仆的你我。王复指一人云。是他。众皆不解。王云。佛法平等。无人我贵贱是非之分。者曰。若然。将子孙唤祖父可乎。王云。善哉此问。一切众生。皆因执幻我故。所以孝慈亦皆成幻孝幻慈。执有我故。所以有孝有不孝。有慈有不慈。菩萨因<a href=\"/remen/wuwo.html\" class=\"keylink\" target=\"_blank\">无我</a>故。上与诸佛同一慈力。下与众生同一悲仰。孝敬祖父。则同悲仰。慈爱子孙。则同慈力。如此则只有孝慈。而觅不孝不慈了不可得。是则名为真孝真慈。即此孝慈。便是真我。推而言之。万事万理皆然。<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>云。以<a href=\"/remen/putixin.html\" class=\"keylink\" target=\"_blank\">菩提心</a>为家。以如理修行为家法。古德云。佛法不坏世间相。如井底之蛙。坐井窥天之凡愚。谤释门如杨朱墨翟之邪见外道。谓之无父无君者。何异仰面唾云。自取辱耳。此皆未见颜色之瞽论。汝等切莫惑此邪说。吾儒圣人。切言世间之法。而罕言命与仁者。非弃出世间法也。恐凡愚著<a href=\"/remen/kongjian.html\" class=\"keylink\" target=\"_blank\">空见</a>故也。佛释之切言出世间法。而罕言是与非者。非弃世间法也。恐凡愚著有见故也。释教实有补于圣人之明德新民。克已复礼之教。圣教实有补于佛言之戒行功德。因缘<a href=\"/remen/guobao.html\" class=\"keylink\" target=\"_blank\">果报</a>之教。中外二圣。实互为表里。化人度世之慈恩。实无同异。圣佛合一之微旨。非凡夫知识之所能推。口笔之所能示。惟证乃知。难可测者。须各努力参究。余实达一贯之宗。非强立分别之论。决不相赚。</p><p>　　侍从一人问曰。如何是无所住心。王云。明来明住。暗来暗住。色来色住。空来空住。从者云。此有所住心也。王云。又道无所住。者云。下愚实甚生疑。王云。将你的疑给我来。者云。小人自已的疑。如何与得王主。王云。既如此我的不疑。又何法与汝也。者默然。王笑云。参。</p><p>　　一从者问。牛过窗棂头角四蹄都过了。为甚尾巴过不得。王云。你看见牛过窗来那。云未曾。王云。且莫听人愚弄。云过去祖师。岂有诳语。王云。自然。祖师岂有诳语。云王爷前言何在。王云。实话。且莫听人愚弄。者茫然。王笑云。莫轻视人。圆明也是个不打诳语的小祖师。</p><p>　　一从者问。玄沙道。聋瞽喑哑人作么生接。倘遇此等人。王爷便作么生。王云。薰香接。者云。设复塞却鼻孔又如何。王云。与他服麻木药吃。者云。恁么则毫无知识也。奈何。王云。巳为汝接竟。从者不解。王云。看来你较此病人。却更觉难接。</p><p>　　一从者问。香岩道。口衔树枝。手脚俱不攀踏。有人问西来意。答即丧身失命。不答又辜负他来意。却如何是好。王云。你设身在树上问。树下问。者云。设身树上。王云。那来问的。你道是好心。是不好心。者云。有什么好心。王云。似此不好心的人。辨他作么。虽然。下树始得安稳。</p><p>　　热河有僧问。一尘入正受。诸尘<a href=\"/remen/sanmei.html\" class=\"keylink\" target=\"_blank\">三昧</a>起。意旨如何。王云。我。</p><p>　　皇巡狩。中外欢迎。云还登宝殿也不。王云。不是不登如同行在。云四海五湖王化里也。王云。清风明月。绿水青山。有什么交涉。云恁么则同中不说异。异里不言同也。王云。分别即不得。云如何操履。王云。大德道。此去京城多少路。僧礼谢。王云。不可将途中作家舍。僧云。又道家舍不离途中闦。王云。将谓上座。作如是解。</p><p>　　一侍从问。透网金鳞以何为食。王云。吃土。云学人不解。王云。逃坑落堑。不吃土吃什么。复云。透网金鳞以何为命。王云。以火为命。云学人更不解。王云。避溺投火。自然以火为命。从者默然。王云。解得无语。不解无语。云仍然不解。王云。好个消息。可惜只多了个不解。</p><p>　　僧问。如何是有一人尽力入不得。王云。鸢飞戾天。云有一人尽力出不得闦。王云。鱼跃于渊。云二人相去多少。王云。上下察也。</p><p>　　僧问天不能盖。地不能载。恒沙闹市里。请王爷指出一个来。王云。问他第二月作么。云如何是月。王云。到即不点。云即恁么去也。王云。保任保任。</p><p>　　一侍从问。如何是佛祖的的之法。王云。你问我答。从者云。王爷不曾答。王云。我不答。你不问。者云。若然。则问与不问。答与不答。皆是的的法也。王云。问与不问。答与不答。皆不是的的法。者云。学人不会。求王爷开示的的佛祖之法。王笑云。除此之外。将何的的佛祖法与你说。者默然。王云。向上一句。又被你占了。更没得说也。</p><p>　　有僧问。一物不将来时如何。王云。贪官遭籍没。云万物皆备于我。却作么生。王云。也是乞儿获小利。云两途不取不舍如何行履。王云。清清著。云清清与惺惺是同是别。王云。惺惺有不清清之时。清清无不惺惺之理。云向上还有事也无。王云有。云请王指示。王云。千峰势到处。万派声归时。云此时此处。可通一消息否。王云。今日十五不可说。俟到初一慢商量。</p><p>　　有僧问。一人门内出不得。一人门外入不得事如何。王云。凭空筑堵墙作么。僧云。渠却出入得自由。王云。何苦走出走入。僧云。恁么则皇风成一片。何处觅封疆。王云。还我中心树子来。云祖父从来不出门。王笑云。大好拆却墙。僧作掌势。王云。者便是墙。僧一喝。王云。者便是门。云请王出入看。王云。我王府内无如是奴。僧无语。王云。伎俩应尽。阇黎无过。云到此王爷作么生道。王云。代汝一语。还我王府来。僧稽首云。果然作家雍亲王。王云。幸不是知音。</p><p>　　南来二僧参见。方入堂。王云。二大德余一人认得。一人不认得。二僧云。某某皆系初见尊驾。王云。圆明言的是前生。僧云。王爷莫非<a href=\"/remen/suming.html\" class=\"keylink\" target=\"_blank\">宿命</a>通也。王云。非是圆明宿命通。自是阇黎未会前生话。云未生前话如何。王云。一识一不识。二僧欣笑作礼。王云。亦不可作两说。茶次。王云。一人吃茶。一人茶吃。云前三三后三三。王云。却又不是者个道理。</p><p>　　有僧问。我是有如何。王云。须待有现。云我是空如何。王云。须待空现。云向来葛藤如何安置。王云。如同有会。云终非究竟。王云。用无焰冰火去。云恁么则洪炉一点雪也。王云。珍重。僧大展礼云。将此身心奉尘刹。何以仰报我王恩。王云。知恩即不得。僧感泣礼谢云。又是一重恩。争能不感激。王笑云。瞎驴又恁么去。</p><p>　　柏林僧至府坐次。问如何是庭前柏树子。王云。你道柏林寺里。明日放堂。明日打斋。</p><p>　　一道者问。太阳溢目。万里不挂片云。意旨如何。王云。汝但去人看。</p><p>　　有儒士问三教之同异。王云。若论○以内。三教实同一道。不可泥于迹象。涉于事为而妄生分别也。儒以修齐治平设教。道以虚无清净设教。究其所以示人者。不能外○者个。而释教亦不舍离○者个。既不舍离。即此○内而言。则不谓之一贯不可也。若以○之外。周孔黄老之书。未言及此。能明此者。惟有释典耳。下士愚盲。小智见浅。谓○以内。尚不明了。何暇究○以外。不知</p><p>　　○以内者。倚○以外者而立。若不明○以外。则○以内。无论不能顿地透脱。即使到得尽处。犹有者个○在。人但知拘滞生死。不知穷其无生不死。此一大关。惟此一路方透。即以<a href=\"/\" class=\"keylink\" target=\"_blank\">佛教</a>而论。如讲演<a href=\"/remen/jielv.html\" class=\"keylink\" target=\"_blank\">戒律</a>。何尝不与宗为一贯。必须宗为之统摄。离宗则尽属幻作。宗乃第一义也。然一亦不立。方是佛旨。即此观彼。自明三教分合之定论。圆明宁甘汝等迂儒之谤。断不忍令众生长溺苦海。而不拯救指迷也。士闻愕然诺诺而退。</p><p>　　四月八日。月下坐次。有从者指月问云。那一半为何不见。王云。理合如是。</p><p>　　有儒士问。如何是六般神用。王云。穴里工人。只须两个不两个。</p><p>　　溪边闲步。一书生问。如何得似碧潭光皎洁去。王云。减去目下一点。</p><p>　　僧问了明此事。有捷径直指之道否。王云。有。总不出佛经祖意。但人疏忽而不省耳。如三藏十二部。无非敷演色即是空。空即是色。教外别传。历代祖师提唱。无非即心即佛一句。汝但会色即是空。空即是色。色即是心。心即是色。佛即是心。心即是佛。佛即是空。空即是佛。能将此四句。（（色）（空）。（心）（佛））合成一句承当。一生参学事毕。</p><p>　　有道者问。无边身菩萨。为何不见世尊顶。王云。如文殊菩萨。不能测如来智。云文殊为何不能测如来智。王云。如无边身菩萨不见世尊顶。云佛见无边身菩萨顶否。王云。见则非佛。不见亦非佛。云佛测文殊智否。王云。若测非佛。不测亦非佛。道者有醒。王云。卸下道冠始得。</p><p>　　侍从妆香次。王云。香烟如何得无香味去。者云。却请王爷道。王以手掩鼻。</p><p>　　有僧问慧灯朗耀时如何。王曰。伸手不见掌。云意旨如何。王云。一里火光。</p><p>　　王至柏林。僧众迎次。王指阶下一犬。问大众云。不得目为犬。道句看。众无语。王云。常住的。</p><p>　　一日月夜延僧茶话次。一僧问云。如何是静极光通。达。王云。今日合昨日看。</p><p>　　僧问无明识性即佛性之说。如何理会。王云。此意有两说。无明譬波。佛性譬水。不可言波非是水。不可言水全是波。凡情认波舍水。圣见取水弃波。皆非真如佛性。所以<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>云。于诸妄心亦不息灭。又云。住妄想境不加了知。<a href=\"/fojing/jingangjing/39210.html\" class=\"keylink\" target=\"_blank\">金刚经</a>云。如如不动。如如者如波。不动者如水。若了彻之人。无明识性即佛性。未了彻之人。无明识性非佛性。参学之人。不遇明师指引。若但认以扬眉瞬目。动转施为。将昭昭灵灵。谓自真性。是则认贼为子。不但辜负已灵。抑且谤经诬法。学者当穷究彻底。不可被古今未达向上之盲眼宗师。不了义论。中止自误也。僧稽首叹服。</p><p>　　一日王云。三冬滴水滴冻。且喜春融冰泮。诸人看看。池内龟生毛也未。</p><p>　　一侍从问。如何是鬼。王云。糊涂人。云如何是神。王云。明白人。云如何是佛。王云。不明白不糊涂人。云如何是人。王云。一任拣择。</p><p>　　有僧问。天得一以清。地得一以宁。君王得一坐致太平。衲僧得一如何。王云。清宁太平。僧礼谢。王云。争奈你不是衲僧。云为何不是。王云。因阇黎未得一在。云谁是衲僧。王云。圆明是衲僧。云恁么则王爷得一也。王云。我却不是衲僧。云王何前后互异。王以左手拍膝云衲僧。复以右手拍膝云衲僧。</p><p>　　有僧问。如何是<a href=\"/remen/zixing.html\" class=\"keylink\" target=\"_blank\">自性</a>本不生灭。王云。因常生灭。所以说不生灭。云如何是本不动摇。王云。因时动摇。所以说不动摇。云如何是本自具足。王云。因无一物可得。所以说具足。云如何是能生万法。王云。因无一法可见。所以说能生万法。云王言与祖说。大相违背。王云。若不违背。即有趣向。云如何生无所住心。王云。入林动草。入水兴波。僧无语。王云。还须违背始得。</p><p>　　有僧问。如何是十智同真。王云。浮山九带。八辩见。七征心。六波罗密。五位君臣。四料拣。三玄要。二宾主。一句总答汝了也。云葛藤则且置。设如有个绉尘不立底。王爷又如何接。王云。一任门外听缣讹。云尘尘刹刹露全身。阿谁分上事。王云。阿谁无分。云恁么则王爷分半座。与贫衲始得。王云。阇黎要<a href=\"/remen/huansu.html\" class=\"keylink\" target=\"_blank\">还俗</a>耶。云王爷亦不得出家。王云。可惜棒不在手。云何不领话。王云。向谁讨保。僧作礼。王云。虽则如是。须知更有在。僧拂袖便行。王唤云大德。记取圆明此语好。</p><p>　　问一僧云。将虚空填实。将实地撮空。向甚处出气立脚。僧云。求生不得。求死不得。王云。恁么则了生死耶。离生死耶。云待填实虚空。撮空实地。还许通个消息也无。王云。消息即不无。还我填撮伎俩始得。云非人扑地倒骑牛。王云。也是木女石郎唱合欢。云若然文不加点也。王云。幸尔还有一点在。云且喜<a href=\"/remen/liutong.html\" class=\"keylink\" target=\"_blank\">流通</a>。</p><p>　　王沐浴索茶饮次。问从者云。身内是水。身外是水。汝看我身是水也不。者云。王身岂可言水。王云。人身原是四大合成。汝可信得及否。云信得及。王云。可又来。汝细思之。火见水自然灭。土见水自然沈。风见水自然浮。其余现今与水相合底。此身非水而何。者云虽然如是说。理上行不得。王笑云。你既不知理。却如何向汝谈道。</p><p>　　王问一僧云。不张弓。不鸣弦。箭箭中红心。是阿谁伎俩。僧云。蓝田射石虎。须待李将军。王云。莫谤李广好。云还是大功不宰。是无为而治。王云。圆明生平不辜负人。云若然空谷应响也。王云。者掠虚汉。云恁么则洪钟在架也。王云。者敲磕汉。云如何即得。王云。啐啄同时失。云争奈作家不啐啄。王云。还我话头来。云贫衲不是作家。王云。转见转见。云与王爷平分始得。王云。一任效颦。</p><p>　　有僧问。如何是大海无鱼。王云。大地还见有众生么。云大富无粮。又作么生。王云。阇黎吃饭还咬著米粒那。云大悟无道又如何说。王云。情知你我未曾大悟。云王爷何得以已方人。王云。却被阇黎带累。云心不负人。面无惭色。王云。吾尝于此切。云恁么则与王爷一鼻孔出气也。王自指鼻云。且道圆明那一鼻孔通。那一鼻孔塞。云无暇分疏。王云。若然。未许阇黎一鼻孔出气在。</p><p>　　一日风。有僧问。风声来耳。耳闻到风。王云。白鹤唳空。石人侧耳。云小僧不会。王云。有声无闻。云有声无闻意旨如何。王云。有我故有声。无我故无闻。云恁么则任自声也。王云。大似土牛木马。云若然则我声也。王云。拾人涕唾汉。云会也会也。王云。会处道来看。云有口的的道不出。王笑云。许汝识得一星星。</p><p>　　僧问。阿难云世尊大开慈悲。令我得入。请问如何入。王云。芥纳须弥易。须弥纳芥难。云恁么则倒骑青牛去也。王云。虽是知恁么去。还应知恁么来。云如何恁么来。王云。芥纳须弥。云还假功勋也不。王云。若假功勋。去来皆幻。云如何行履。王云。但尽今时。自然成立。云立后如何。王云。密在汝边。僧礼谢。王云。切忌将此数句。留在胸中。云贫衲不肯辜负。王云。珍重。</p><p>　　有儒士问。曹溪一派则且置。五家宗旨请王宣示。王云。圆明但知曹溪旨。不解五家宗。士云。一旨五宗。是同是别。王云。遇正则同。遇邪则别。云曹溪一派之旨如何。王云。不取不舍。云不取不舍个什么。王云。不取妙明。不舍明妙。云如何行履。王云。惺惺著。云如何修证。王云。修证则不无。染污即不得。云向上还有事也无。王云有。云如何趋向。王云。佛言不可说。千圣岂能宣。云恁么则不可得而闻也。王云。证者自知非可测。士礼谢。</p><p>　　王执扇问一僧云。若道心内物。缺半边。若道物内心。缺半边。若道在心内外。缺半边。若道不在心内外。缺半边。且道如何得圆成去。僧笑而不答。王云。试一一问圆明看。问云。物在心内耶。王云。在心内。云心在物内耶。王云。在物内。云物在心内外耶。王云。在心内外。云不在心内外耶。王云。不在心内外。云恁么则四边俱缺矣。王云。圆成巳竟。还少欠个什么。僧叹服礼谢。王笑云。也只道得一半。</p><p>　　闲言说</p><p>　　遍界无藏覆。不挂一丝头。随缘闲饮啄。悠然任自由。</p><p>　　不识路</p><p>　　山自高兮水自清。乾坤物我太分明。偶然忘却来时路。偏向他人行处行。</p><p>　　夜步</p><p>　　月上池鱼吞饵。风来竹影扫尘。此际顿忘物我。浑然一派天真。</p><p>　　懒夫我慢</p><p>　　一觉醒来睁眼处。满窗红日天将午。抖擞精神著力看。佛法世法谁来忤。</p><p>　　易难</p><p>　　善恶之报。如影随形。不造罪福。出平入平。</p><p>　　写真</p><p>　　有人有我浑然幻。无我无人非是真。独坐有时山夜冷。朝廷清净一王身。</p><p>　　空色</p><p>　　空兮色兮。色空非空。色兮空兮。空色非色。空色是空。色空是色。空色云何。空空色色。</p><p>　　自然而然</p><p>　　身应王位为名系。心向空门又法缚。两头担子齐拈也。早是秦时旧[车+度]轹。</p><p>　　小园<a href=\"/ctwh/jing/mxjd/sanzijing.html\" class=\"keylink\" target=\"_blank\">三字经</a></p><p>　　圆明园。真妙好。如佛地。同仙岛。青山环。绿水抱。鹤衔芝。鱼吞藻。有交梨。多火枣。种桑[廿/麻]。植粳稻。阅六经。礼<a href=\"/remen/sanbao.html\" class=\"keylink\" target=\"_blank\">三宝</a>。任春秋。随晚早。不拘束。无<a href=\"/remen/fannao.html\" class=\"keylink\" target=\"_blank\">烦恼</a>。奉天时。养吾老。</p><p>　　自得</p><p>　　有甚千年与万春。朝朝暮暮好光阴。一物唤来皆不中。逢场作戏乐天真。</p><p>　　<a href=\"/remen/rensheng.html\" class=\"keylink\" target=\"_blank\">人生</a></p><p>　　浮生如梦幻。梦幻即长生。长生离梦幻。便是野狐精。</p><p>　　实话</p><p>　　谁言世事等浮云。舍此何方更觅真。莫道无人解句意。赖他露柱作知音。</p><p>　　自述</p><p>　　暮归朝出也寻常。玉兔金乌一任忙。四海浪平无个事。凭将一句祝吾皇。</p><p>　　闲</p><p>　　草堂空寂寂。檐鹊演摩诃。昼永闲无事。浑忘岁月过。</p><p>　　错错</p><p>　　十八木珠一串穿。终朝念佛涤心愆。可怜不识弥陀旨。数尽恒沙也枉然。</p><p>　　<a href=\"/remen/jietuo.html\" class=\"keylink\" target=\"_blank\">解脱</a></p><p>　　悟是迷根。修为法缚。不悟不修。岁月耽搁。何计度生。对病设药。海上奇方。一服病却。平地金仙。百亿化身。不悟不修。名解脱人。</p><p>　　笑话</p><p>　　难明此事是何因。到底皆缘信不真。一切图维齐放下。寒灰豆爆笑当人。</p><p>　　竹</p><p>　　数茎翠竹。移自幽谷。亭亭拂云。青青覆屋。何以名之。本来面目。</p><p>　　<a href=\"/remen/nianzhu.html\" class=\"keylink\" target=\"_blank\">念珠</a></p><p>　　百八心珠颗颗圆。痴人误作手中禅。其间妙义无多子。佛尾佛头一串穿。</p><p>　　扇</p><p>　　玉骨冰肌得自由。山川人物半轮收。收开捏聚浑闲事。一度风生一度秋。</p><p>　　真经</p><p>　　说经万八千。未曾道一言。欲识西来意。香炉与柱础。</p><p>　　鼻烟壶</p><p>　　全体琉璃静发光。顶门具眼岂寻常。等闲嗅破其中味。谁道壶中日月长。</p><p>　　止儿啼。</p><p>　　人我生是非。是非生憎爱。憎爱心一生。万有为对待。寡岂能敌众。处处成滞碍。何如浑物我。悠然得自在。</p><p>　　纸</p><p>　　冰肌素质无瑕垢。一任东君自剪裁。饶他玉简金经出。若个不登宝筏来。</p><p>　　露</p><p>　　出入同门。形影莫喻。无量劫来。不离寸步。愚者自瞒。对面不晤。一朝打破。廓然独露。</p><p>　　释迦文佛</p><p>　　大慈悲父大医王。演说众生疗病方。砒霜翻作醍醐用。笑煞阶前石敢当。</p><p>　　观音大士</p><p>　　三十二应露全身。拯救众生渡苦津。只此慈悲心太切。却将觉海作红尘。</p><p>　　六句</p><p>　　闻不是耳。见不是眼。但可转物。莫被物转。非垢非净。无增无减。</p><p>　　示人</p><p>　　佛与众生差别处。只于觉识转移间。回头直下之成也。乎者从教一串穿。</p><p>　　警世俗句</p><p>　　笑凡夫。何太愚。珍粪土。弃宝珠。甘五浊。乐三涂。忘生死。逐有无。蓬舞风。叶泛湖。堪怜愍。可嗟吁。当警醒。莫踟蹰。诚省已。自识吾。只弹指。一斯须。超彼岸。踏仙衢。真活计。实良图。休迟疑。莫含糊。千圣辙。万佛途。明指示。莫负辜。</p><p>　　不二</p><p>　　佛生相隔多少。只在一念之间。失之毫厘千里。得来沙界眉端。</p><p>　　偶成</p><p>　　红尘觉海原无隔。堪笑众生眼自瞒。莫谓毫端全摄去。者毫更是障知端。</p><p>　　尘心</p><p>　　身是心中物。心是身中神。法界亦若尔。尘空兮空尘。</p><p>　　石女曲</p><p>　　佛祖无言彻底宣。几人能不错流传。当时古德曾经道。却是虚空举得圆。</p><p>　　爱山居</p><p>　　谁是山中人。渠是山中叟。有人来访问。渠便大开口。</p><p>　　木人歌雪</p><p>　　即心即佛是非是。非佛非心非不非。试把是非皆坐断。管他心佛作何依。</p><p>　　实相颂</p><p>　　云何名实相。湛湛与堂堂。虚空有损坠。真体无戕伤。此共天天久。此同地地长。保经八万劫。终不落空亡。</p><p>　　拟金丹</p><p>　　金丹一粒水银团。光射三千星斗寒。恰似碧潭秋月影。清清湛湛彻层峦。</p><p>　　闻钟声</p><p>　　一声万籁寂。万籁一声鸣。不是知音者。徒劳侧耳听。</p><p>　　忏修</p><p>　　心从何起将心忏。忏得心空罪福空。修幻修兮行幻行。上天下地自<a href=\"/remen/congrong.html\" class=\"keylink\" target=\"_blank\">从容</a>。</p><p>　　无理之谈</p><p>　　铁舟泛巨海。泥牛踏太空。个中真意味。料得几人同。</p><p>　　中秋</p><p>　　真空世界中秋月。旋碾清霄无障遮。盘古至今明此夜。何曾有意照天涯。</p><p>　　<a href=\"/remen/shaoxiang.html\" class=\"keylink\" target=\"_blank\">烧香</a></p><p>　　我香我焚。我烟我闻。香闻合一。我我谁分。</p><p>　　物我</p><p>　　<a href=\"/remen/qingai.html\" class=\"keylink\" target=\"_blank\">情爱</a>空闲闲空里。性耽山水水山中。谩言鱼鸟非相识。且共升沈上下同。</p><p>　　月中兔</p><p>　　我家有一物。大似月中兔。遇霞便餐霞。逢雾便吐雾。或时跃天衢。或时步云路。玉毫现三千。眼光射四部。不染亦不贪。无喜亦无怒。升沈同古今。往来任朝暮。悠悠度岁华。长生不拘数。</p><p>　　自在</p><p>　　明明洞洞绝尘纤。露露堂堂遍大千。妙谛不言空与色。人间天上任安然。</p><p>　　白猿捉月图</p><p>　　老猿闲不住。频捉水中月。因迷月体无。狂心不肯歇。</p><p>　　<a href=\"/remen/jingtu.html\" class=\"keylink\" target=\"_blank\">净土</a></p><p>　　一念不生此净土。直心前往彼西天。内丹成了外丹就。三字拈来竖作川。</p><p>　　真心咏</p><p>　　皎洁虚明空界寂。青山绿水意分明。秋来春去浑闲事。月印寒潭一色清。</p><p>　　合头语</p><p>　　明头明明合。暗头暗暗合。色头色色合。空头空空合。明此四和合。是名一相合。一相无和合。一一一和合。</p><p>　　俗谈</p><p>　　葛藤亘古自如如。万别千差总一渠。识得个中非物我。纵横自在任收舒。</p><p>　　谁说</p><p>　　渠本自无生。何处穷渠灭。尘尘露其体。刹刹演其说。<a href=\"/remen/wuyun.html\" class=\"keylink\" target=\"_blank\">五蕴</a>当下空。三毒霎时歇。湛湛碧天清。浩劫一轮月。</p><p>　　遣怀</p><p>　　昨自神洲游北溟。今从<a href=\"/remen/tianzhu.html\" class=\"keylink\" target=\"_blank\">天竺</a>到台山。虽然行脚痴狂客。却是乘空一地仙。</p><p>　　彻论</p><p>　　动静原一体。是非无二心。不空亦不有。无古亦无今。</p><p>　　魔说</p><p>　　我佛道无生。我却道有生。如来说不灭。我却说有灭。若不如是说。不得大休歇。</p><p>　　说梦</p><p>　　甲子周流年复年。几番沧海变桑田。翻云覆雨浑闲事。谁解壶中别有天。</p><p>　　行脚</p><p>　　东西十万里。南北八千程。会得脚根下。移来一步行。</p><p>　　引镜</p><p>　　你是我兮我是你。你我对面不相识。二人合眼细商量。一片青铜一饭器。</p><p>　　答起灭</p><p>　　起从何处起。灭向何处灭。如念亦如风。何处可把捉。起灭既若尔。生死亦如说。法界亦同然。空不空无别。但了取舍心。洞然自明白。任运兮如如。悠悠兮万劫。</p><p>　　不是躲根</p><p>　　无相光中藏日月。驴胎马腹作生涯。山河大地浑闲事。锦被蒙头是处家。</p><p>　　心体</p><p>　　明者明其心。见者见其体。见性明心体。明心见性理。理体无回互。心性无比拟。历历与明明。如斯而巳矣。</p><p>　　指路</p><p>　　烟水云山千万叠。就中一路坦然平。世间多少探奇客。妄觅鹏程鸟道行。</p><p>　　对月谈心</p><p>　　不是惺惺不是痴。个中滋味几人知。试看秋夜搏空月。湛湛清光谁可移。</p><p>　　书斋述心</p><p>　　风花雪月天真佛。几簟琴书<a href=\"/remen/jiaye.html\" class=\"keylink\" target=\"_blank\">迦叶</a>身。不是懒于拈妙句。只缘无处觅诗心。</p><p>　　一物颂</p><p>　　身中有一物。时时身外安。或同鸾鹤清霄里。或共虫鱼山水间。不动不定。无往无还。飞潜任其所以。出没听其如然。极乐界。自在天。<a href=\"/remen/mile.html\" class=\"keylink\" target=\"_blank\">弥勒</a>后。威音前。不得号佛。强名曰仙。</p><p>　　西江月（乘片时之兴率成一十六首书罢不觉掷笔大笑）。</p><p>　　其一</p><p>　　海底泥牛声寂。挂树石羊没踪。三千破衲拥晴空。却惹非人出梦。</p><p>　　耳觑铁驴拽磨。目听木马嘶风。铜蛇钻入石棱中。兔角龟毛厮共。</p><p>　　其二</p><p>　　大道非三非一。凡夫说一说三。终朝捏怪曰参禅。此句何尝梦见。</p><p>　　此句却非此句。此句不出一三。高低普应霎时间。一月千潭遍现。</p><p>　　其三</p><p>　　遍界如来妙体。万象隐显其中。乾坤物我本来同。莫作经文空诵。</p><p>　　会得千途一辙。不会六道纵横。如如若若自从容。岂费绉毫功用。</p><p>　　其四</p><p>　　烟水云山叠叠。浩浩万里前程。默移寸步自分明。大千须臾坐定。</p><p>　　从他寒来暑往。谁云地浊天清。笑看日月任西东。一曲无声三弄。</p><p>　　其五</p><p>　　八风吹来不动。还同柳絮杨花。个中妙理实堪夸。不是脱空说话。</p><p>　　会得途中受用。不会屋里波查。分明直截报君家。不必别探奇法。</p><p>　　其六</p><p>　　春夏秋冬四序。覆载高厚乾坤。就中一物太殷勤。处处皆有渠分。</p><p>　　视之却又不见。听之更复无音。欲识此物名和身。塞耳合睛相认。</p><p>　　其七</p><p>　　鼻舌身意眼耳。香味触法色声。但不对待便灵通。翻成六般神用。</p><p>　　凡情圣见无二。佛性即是无明。幻化空身妙体成。何止三十二应。</p><p>　　其八</p><p>　　佛性戒珠心印。廓周沙界没垠。尘尘刹刹满圆身。拆合不离方寸。</p><p>　　识得无形妙体。如来宝藏奇珍。但弃生灭守常真。根尘自然脱尽。</p><p>　　其九</p><p>　　空空空兮色色。色色色兮空空。色空通塞本来同。隐显测其定动。</p><p>　　动动动兮定定。定动岂假施功。荣枯得失听天公。自在弥陀净境。</p><p>　　其十</p><p>　　雾锁长江浩瀚。云封华岳氤氲。霎时风卷雾云分。山水依然远近。</p><p>　　浊浪搅为酥酪。大千变作黄金。不须卜度妄劳心。云雾从他为晕。</p><p>　　其十一</p><p>　　一二三四五六。六一二五四三。芥纳须弥自等闲。说甚颠倒互换。</p><p>　　不是神通妙用。亦非法尔如然。石人鼻孔垂唇边。谁道一条白练。</p><p>　　其十二</p><p>　　善恶种瓜种豆。收来亦属空花。何如自种野人家。心田一粒无价。</p><p>　　此粒非空非有。大千随处生芽。根深蒂固遍天涯。道子难描难画。</p><p>　　其十三</p><p>　　十方世界法体。名曰如来化身。不须断妄莫求真。即在目前切近。</p><p>　　取之转迷转远。舍之愈沈愈深。的实妙诀在无心。历历明明普印。</p><p>　　其十四</p><p>　　石火电光岁月。急忙下手犹迟。光阴荏苒几多时。<a href=\"/remen/shana.html\" class=\"keylink\" target=\"_blank\">刹那</a>疾如弹指。</p><p>　　心田离此即此。迷途百辙千岐。茫茫堪笑世人痴。大似河边觅水。</p><p>　　其十五</p><p>　　至道本离言语。风云月露成吟。信手拈出却无心。聊寄闲情一哂。</p><p>　　多少词坛诗社。刻画争欲惊人。平头合掌各评论。总被文魔牵引。</p><p>　　其十六</p><p>　　西江月词数首。堪笑不谙宫商。参差韵调欠铿锵。大似无声演唱。</p><p>　　乘兴岂知工拙。推敲不费思量。游戏三昧偶逢场。腔板原来一样</p><p>　　教外别传。不立语言文字。如何是三宝。大地是佛。虚空是法。众生是僧。如威音前弥勒后之说。世尊若不指出。我辈何以得闻。凡似此皆从缘所知。非自真见。但了目前虚空。自然会竖穷三际。但了目前片地。自然会得棋遍十方三宝一体。大道只在目前。不必向高远奇妙会。实不用一句语言文字。如来参。</p><p>　　上谕附录</p><p>　　佛祖之道。指悟自心为本。是此说者。名为正知正见。用之以利人接物。令人直远心源。方得称佛祖儿孙。所言外道魔道者。亦具有知见。因其妄认识神生死本。以为极则。误认佛性。谤毁戒行。所以谓之外道魔道。朕览密云悟。天隐修。语录。其言句机用。单提向上。直指人心。乃契西来的意。得曹溪正脉者。及见密云悟录内。示其徒法藏辟妄语。其中所据法藏之言。骇其全迷本性。无知妄说。不但不知佛法宗旨。即其本师悟处。亦全未窥见。肆其臆诞。狂世惑人。此真外魔知见。所以其师。一辟再辟。而天隐修。亦有释疑普说。以斥其谬。然当日魔心不歇。其所著述。不行即毁。如魔嗣弘忍。中其毒者。复有五宗救一书。一并流传。冀魔说之不朽。造魔业于无穷。天下后世。具眼者少。不知其害。即有知而辟之者。有德无位。一人之言。无征不信。将使究竟<a href=\"/remen/chanzong.html\" class=\"keylink\" target=\"_blank\">禅宗</a>者。怀疑而不知所归。而传染其说者。将谓禅宗在是。始而起邪信。继而具邪见。起邪信则正信断。具邪见则正见灭。必至处处有其魔种。人人承其魔说。自具之性宗不明。而言条之枝蔓肆出。今其魔子魔孙。至于不坐香。不结制。甚至于饮酒食肉。毁戒破律。唯以吟诗作文。媚悦士大夫。同于倡优伎俩。岂不污浊祖庭。若不剪除。则诸佛<a href=\"/remen/fayan.html\" class=\"keylink\" target=\"_blank\">法眼</a>。众生慧命。所关非细。朕为天下主。精一执中。以行修齐治平之事。身居局外。并非开堂<a href=\"/remen/shuofa.html\" class=\"keylink\" target=\"_blank\">说法</a>之人。于悟修何有又于藏忍何有。但既深悉禅宗之旨。洞知魔外之情。灼见现在魔业之大。预识将来魔患之深。实有不得不言。不忍不言者。夫禅宗者。教外别传。可以无言。可以有言。古德云。穷诸玄辨。若一毫置于太虚。竭世枢机。若一滴投于巨海。如是言者。言言从本性中。自然流出。如三藏十二部。千七百则公案。何一非从本性中。自然流出。从无一实法。系缀人天。今魔藏立一○相。为千佛万佛之祖。以<a href=\"/remen/jiasha.html\" class=\"keylink\" target=\"_blank\">袈裟</a>缕缕。为宗旨所系。有四法。有双头。有小法大法。有大法之大法。称为细宗密旨。有传有授。而魔嗣弘忍。以僧伽难提。遇童子持鉴直前。为从来有象可示。证其魔师。一○之象为不悖。又以多子塔前。袈裟围绕一事。作袈裟为宗旨。所系之明证。又以临济。打克苻普化。凿为黄檗。三顿棒之彖象。种种作为实法。不胜枚举。全从知解穿凿。失却自心。黄檗云。今时人。只欲多知多解。翻成壅塞。唯知多与儿酥吃。消与不消。都总不知。三乘学道人。皆是此样。尽名食不消者。所以知解不消。皆为毒药。尽向生灭中取。真如之中。都无此事。夫食不消之人多。而魔藏父子。则是巳经饱毒者也。佛法不二。岂可执定三四。而更有密传三四之宗旨。广引从上古德。言句相似者。为之注脚。转以较勘不立言说。单提向上之正宗。仰面唾云。反污已面。赵州云。老僧此间。即以本分事接人。若教老僧。随伊根基接人。自有三藏十二部接他了也。只说无是非分别相。早不本分。何况宛立个是非分别相。世尊四十九年所说。古锥千七百则公案。总是语言文字。若不识得这个。纵使字字句句。依样葫芦。即为魔说。即为谤佛。纵能记得。佛祖所说。三藏十二部。千七百则公案。字字句句不差。正是光明海中。多著泥滓。况既落言诠。即同教相。既同教相。则三藏十二部现在。又何必立教外别传之旨。任伊横说竖说。能出三藏十二部之外乎。圣人多能。佛多神通。能非圣本。神通亦非佛宗。仲尼。何尝知西方之梵语。如来。不能作震旦之唐言。能与神通。各有所穷。与这个有何交涉。何况文字一端。魔藏父子。辄以不识字讥密云。意谓不如伊等学问。若要诠理论文。自有秀才们在。何用宗徒。识字不识字。与这个又有何交涉。博通经史。如剪彩以添树上之生花。目不识丁。亦饭熟不借邻家之水火。若魔藏父子。其大病根正在识丁。而不识这个。今使蒙古人来。便接蒙古。俄罗斯人来。便接俄罗斯。暹罗。苏禄。琉球。日本人来。便接暹罗。苏禄。琉球。日本。若必待伊识得文字。然后接得。则佛法不能盖天盖地矣。魔藏邪外知见。自以为言言据古。字字禀经。岂知尽三藏十二部。乃至<a href=\"/ctwh/jing/13j/\" class=\"keylink\" target=\"_blank\">十三经</a>。二十一史。诸子百家。尽世间四库缥缃。所有文字。并与贯串配合。极其棱消缝泯。自道佛来。也开口不得。正是佛出世也救不得也。阿难三十年为侍者。只为多闻智慧。被佛呵云。汝千日学慧。不如一日学道。若不学道。滴水难消。况魔藏以邪外知见。唐突佛祖。向上边事。尚安得有呵斥分。只瞒得有眼无珠之徒。明眼人前。魔形自露。赵州云。如今知识。枝蔓上生枝蔓。都大是去圣遥远。一代不如一代。只如南泉寻常道。须向异类中行。且作么生会。如今黄口小儿。向十字街头。说葛藤。博饭[口+童]。觅<a href=\"/remen/libai.html\" class=\"keylink\" target=\"_blank\">礼拜</a>。聚三五百众。云我是善知识。尔是学人。可知法藏父子之魔形。从数百年前。赵州早为判定。更不必到眼始知也。悟修皆以临济一棒指人。魔藏斥曰一橛头禅。躲跟窠臼。若论个事。无论奇言妙句。俱用不著。虽一棒一喝。亦为剩法。古人不得巳而用棒喝。原为剿绝情见。直指人心。魔藏若以情见解会。乖谬之甚。古不云乎。一棒喝。不作一棒喝用。何尝执此一喝一棒也。魔意但欲抵排棒喝。希将伊所妄立之一○相。双头四法之实法。以邀奇取胜。殊不知其大乖教外别传。无法可传之旨也。且悟修未尝谓一棒。为千佛万佛之祖。而魔藏妄捏一○相。为千佛万佛之祖。独非躲跟窠臼乎。若将一○相。作棒喝用。犹是躲跟窠臼。若将一</p><p>　　○相。为千佛万佛之祖。直是魔家窟宅矣。忠国师以九十七○相云耽源。耽源以示沩仰。魔藏杜撰。称为然灯以前。无文密印。当日耽源示仰山。仰山一见即焚却。源后问仰。仰即重集一本呈源。更无遗失。又沩山举○相内。作一日字。仰山就地画一○相内。作一日字。以脚抹之。沩山大笑。魔藏但于仰山。一见即能记忆处。诧为神奇。而不于沩山大笑处。仰山焚却。及脚抹处荐取。所谓韩卢逐块。若谓九十七○相奇特者。朕今即作八万四千○相。归于八千三百九十七○相。又归于七百九十一○相。又归于九十五○相。又归于九○相。又归于一○相。正如入海算沙。亦游戏华藏之一具。有何奇特。至于三玄三要。自临济唱出以来。古今宗师。无不拈提。而皆不能分明举似。魔藏乃执黄檗三顿棒。以附会之。杜撰差排。是乃全不知三玄三要。临济不云乎。大凡演唱宗乘。须一句语具三玄门。一玄中须具三要。首提演唱二字。演唱不能无言句。言句须识玄要。方成活句。然一玄而三要即具。三玄而九要全具。如此（一三二）（二三一）（三二一）。乃玄以立要。要以贯玄。非九要不</p></div>"
},{
    "title": "御选语录卷十三",
    "author": "清世宗御录",
    "html": "<div class=\"B1_text\"><p>　　御制序</p><p>　　达摩未到梁土以前。北则什公<a href=\"/remen/dizi.html\" class=\"keylink\" target=\"_blank\">弟子</a>。讲译经文。南则莲社诸贤。精修<a href=\"/remen/jingtu.html\" class=\"keylink\" target=\"_blank\">净土</a>。迨后直指心传。辉映震旦。宗门每以教典为寻文解义。净土为著相<a href=\"/remen/puti.html\" class=\"keylink\" target=\"_blank\">菩提</a>。置而勿论。不知不觉。话成两橛。朕于肇法师语录序。巳详言<a href=\"/remen/zongjiao.html\" class=\"keylink\" target=\"_blank\">宗教</a>之合一矣。至于净土之旨。又岂有二。这个如摩尼珠。面面皆圆。如宝丝网。重重交映。如大圆镜。万有<a href=\"/remen/xukong.html\" class=\"keylink\" target=\"_blank\">虚空</a>。不得而出。如大火聚。万有虚空。不得而入。诚乃不无不有。无欠无余。果能了悟。则终日吃饭。不曾嚼著一粒米。终日著衣。不曾挂著一条丝。然则终日<a href=\"/remen/nianfo.html\" class=\"keylink\" target=\"_blank\">念佛</a>。岂有为念佛所挂碍哉。如犹不能了悟。则色空明暗受想行识。尽是一场大梦。又何必但许人恶梦。而不许人善梦也。曹溪十一传。而至永明寿禅师。始以净土提持后学。而长芦北涧诸人。亦作净土章句。及明<a href=\"/fjrw/hcrw/lcds/\" class=\"keylink\" target=\"_blank\">莲池大师</a>。专以此为家法。倡导于浙之云栖。其所著云栖法汇一书。于本分虽非彻底圆通之论。然而巳皆正知<a href=\"/remen/zhengjian.html\" class=\"keylink\" target=\"_blank\">正见</a>之说。朕欲表是净土一门。使学人宴坐。水月道场。不致歧而视之。误谤<a href=\"/remen/banruo.html\" class=\"keylink\" target=\"_blank\">般若</a>。故择其言之融合贯通者。刊为外集。以示后世。如学人宗旨不明。即将南无阿弥陀佛一句。作无义味语。一念万年。与之抵对。自然摸著鼻孔。如其巳得正悟。则丈六金身。是一茎草。三千世界。是一微尘。延一<a href=\"/remen/shana.html\" class=\"keylink\" target=\"_blank\">刹那</a>顷于万亿年。扩一毫毛端为四大部。宝池金地。充塞现前。翠竹黄花。无非正受。于此净土。正可<a href=\"/remen/suixi.html\" class=\"keylink\" target=\"_blank\">随喜</a>。花开见佛。岂不是直指心传也耶。是为序。</p><p>　　雍正十一年癸丑八月望日。</p><p>　　御选云栖莲池宏大师语录。</p><p>　　净土问答</p><p>　　问。念佛之心。无杂无间。即<a href=\"/remen/jingjin.html\" class=\"keylink\" target=\"_blank\">精进</a>度。何故乃云不退堕耶。</p><p>　　答。将谓精进。乃能不退堕。非精进。即是不退堕耶。辩此有二。一者。亦可即是不退。何以故。虽常言精不杂。进不退。然此二字。总之成就进义。古云精进度<a href=\"/remen/xiedai.html\" class=\"keylink\" target=\"_blank\">懈怠</a>是也。进与退对。故精进即不退。二者。此重念佛普摄诸度。不重训诂精进二字。况既云精进乃能不退。今念佛之人。永不退堕。则念佛即成精进。不必更求精进矣如所问。乃是精进念佛。非念佛即精进</p><p>　　问。世人闻念佛念心。心净土净之语。因胶执内心。拂拭令净。偏空自喜。拨无西方。及语心土一如。则曰我心非石。怀土奚为。蚓实含泥。黄壤岂侔金界。鳌诚戴岳。持地何若抟空。盖亦喻似丹台。象比莲萼。四十脉络。以当宝网交罗。一灵内朗。以况弥陀安住。近肺约西。通舌为池。法譬而巳。无论实境。则有引<a href=\"/remen/fengshui.html\" class=\"keylink\" target=\"_blank\">风水</a>之凶吉。致子孙之兴衰。例依正之互融。示机感之靡忒。此犹未委正因。未穷十妙。更求。明诲。倾此恶见。</p><p>　　答。心净土净。语则诚然。但语有二义。一者。约理。谓心即是土。净心之外。无净土也。二者。约事。谓心为土。因其心净者。其土净也。若执理而废事。世谓清闲即是仙。果清闲之外无真仙乎。至如揽身分而言净土。此则邪见尤甚。苦报弥深。盖吾佛唯明一心。而谬人恒执四大。是故认肉络为宝罗。指<a href=\"/remen/wangxiang.html\" class=\"keylink\" target=\"_blank\">妄想</a>为真佛。肺属西而便名金地。舌生津而遂号华池。鄙伪千途。莫可枚举。岂知革囊不净。幻质非真。徒费辛勤。终成败坏。而复迷醉无知。窃附于心净土净之说。不但愚夫愚妇惑之。士大夫亦有受其害者。良可叹也</p><p>　　问。或谓佛逼<a href=\"/remen/zhongsheng.html\" class=\"keylink\" target=\"_blank\">众生</a>。抛离骨肉。弃舍形骸。近别家乡。远投外国。魂爽幽幽。入此梦境。梦中获宝。色色非真。闻之惨然。有何极乐。又云。在生亦是梦境。既全是梦。益复可悲。将谓菩萨先醒。却行如梦六波罗密。则实报<a href=\"/remen/zhuangyan.html\" class=\"keylink\" target=\"_blank\">庄严</a>。更成恍忽矣。我其归常寂光乎。寂光无色。莽渺安依。不如寓世梦间。一任献吉憎恶。</p><p>　　答。虚浮界内。是梦非真。常寂光中。是真非梦。世人以梦为真。以真为梦。颠倒如斯。良可悲矣。岂知骨肉之即仇冤。形骸之为桎梏。得生净土。是则脱沉痾而再获天年。释狴犴而荣归故里。名之极乐。讵不然乎。若夫菩萨行门。虽云如梦。譬之大喜将临。夜现吉祥之境。岂比重昏失晓。魂招凶恶之征。盖菩萨在梦而将苏。凡夫由梦而入梦。至于寂光。则朗然大寐之得醒矣</p><p>　　问。世人求<a href=\"/remen/wangsheng.html\" class=\"keylink\" target=\"_blank\">往生</a>者。非即欲往生者也。就使正礼念时。佛现其前。引之西往。必辞以<a href=\"/remen/huayuan.html\" class=\"keylink\" target=\"_blank\">化缘</a>未周。婚嫁未毕。幸少须臾无死耳。复有一人异于前人。力修<a href=\"/remen/sanmei.html\" class=\"keylink\" target=\"_blank\">三昧</a>。无间六时。虑后倦勤。失此机会。便乃投身自毙。纵火自焚。既匪舍报安详。如入<a href=\"/remen/chanding.html\" class=\"keylink\" target=\"_blank\">禅定</a>。佛怜其愚。亦肯手相接否。</p><p>　　答。智人之修净土也。在生。则自净其心。报满。则任缘而往。不欲生而恋著世缘者。慢也。急欲生而自残躯命者。愚也。如是之流。轻则摄入魔群。重则沈于恶趣。日光普照。不及覆盆。佛虽大慈。莫之能救</p><p>　　问。王臣往生。是不舍国事者也。<a href=\"/wenda/jushi/\" class=\"keylink\" target=\"_blank\">居士</a>往生。是不舍家事者也。夫居士一心念佛。或无他碍。若王臣之劳于王事。当不若家事之可推诿者。杨无为诸君。亦何尝被鳏官之剌。而竟致化佛之迎。岂军旅政刑。一切不妨往生乎。抑彼念念与实相不肯乎。</p><p>　　答。达心之士。万机万变。而国政非繁。执境之流。一夫一妇。而家缘尚累。譬之明镜照物。终日照而无劳。空谷传声。多众传而不困。如是。则大君不异<a href=\"/remen/shizun.html\" class=\"keylink\" target=\"_blank\">世尊</a>。百辟何非海众。都俞吁咈。而妙法交宣。庆赏刑威。而真慈平等。王事佛事。打成一片。何净土之难生耶</p><p>　　问。今之迷者。犹背烛而坐。回首无不见烛者。彼一念缘佛。便应见佛。如必念之熟而后见。将回首见烛者。亦必瞪目熟视。久而后见哉。向令佛设善权。念佛时随念见佛。停心绝念。及与杂念时。便尔懵然。斯人人念佛矣。安有阐提耶。</p><p>　　答。太阳日日当天。而戴盆不觉。明镜时时对面。而瞽目无知。念佛之人。念念与弥陀相接。而自昧自迷。何以异于是。良以心水不清。佛月不现。众生自咎。于佛何尤。且明烛在背。回首几人。指点徒劳。坚然强项。乃责佛之难见。亦独何欤</p><p>　　问。黄帝内经。明大惑之病。谓目中无端。忽有所见是也。今学人于本无中。忽有所见。与见鬼何别。又云。将死之时。乃得接引。所谓时衰鬼弄人。舍身而随之。不亦大惑欤。</p><p>　　答。无故而忽见。安得非邪。昔观而今成。安得非正。盖<a href=\"/remen/yinguo.html\" class=\"keylink\" target=\"_blank\">因果</a>之常理也。净业学人。应须平日。考因果之根原。辨邪正之微细。至于<a href=\"/remen/linzhong.html\" class=\"keylink\" target=\"_blank\">临终</a>所见。魔佛显然。谁足为惑。如观立佛。而现坐佛者。魔也。正报依报。不与经文符合者。魔也。以空观空而隐者。魔也。苟为不然。则净心成就。净境现前。接引往生。训垂金口。安得与无故忽见比耶</p><p>　　问。或云西乃天倾物老之方。人死念绝。乃得生彼。又云天倾之处。地为有余。有余则能广容往生之众。又云庚辛属金。金不变坏。以示不退转之义。又云万物以西而成。百果皆实于秋。行人东方行因。西方<a href=\"/remen/zhengguo.html\" class=\"keylink\" target=\"_blank\">证果</a>。窃为往生。乃是生机。何不入东方生物之府。而反入肃杀之地。若标第一义谛。何不直于中央摄人耶。无乃但论一时当机。所谓西者。无所取义欤。</p><p>　　答。如来一语。多义攸含。但邪正殊途。理应拣择。若云念绝。则谁生念。若云地容。则地容有限。金性不变。秋位司成。二义为近。据实而论。亦不尽然。盖虚空无尽。世界何穷。今此极乐之邦。东观则西。西观则东。南北二方。亦复类是。释迦劝往。故说西方。别佛赞生。必标他向。那得执西立义。胶固不融。不然。童子遍参。何复南为正位。药师示现。乃令东亦净方。但归心一处。专念斯成已耳</p><p>　　问。兜率。<a href=\"/remen/mile.html\" class=\"keylink\" target=\"_blank\">弥勒</a>宫也。昔人往往发愿求生。具有仪法。至唐道昂。专修西方。而临终兜率来迎。夫兜率可不愿而致。西方似亦可不愿而致矣。又或誓取铜轮。反得铁轮。誓取金台。反得银台。则誓取西方净土。反得东方净土。亦未可知。</p><p>　　答。十善戒定。生天之正因。发愿<a href=\"/remen/huixiang.html\" class=\"keylink\" target=\"_blank\">回向</a>。净土之正因。故生天者。容有不资于愿。而生净土者。无愿则不成。盖净土非无善力。而愿乃居先。生天亦假慕求而善为之主。世有初修天业。后一意西方。是以殁现玉京。俄隐迹而重彰佛国。正专求之所感。岂漫修而可成。至如铜铁未符。金银稍隔。则是求上仅得其中。然而终竟必如其愿。志西方而功未就。要于人天善道受生耳。若能纯一用心。坚诚发愿。西则必西。何东生之足虑</p><p>　　问。忏中所<a href=\"/remen/lifo.html\" class=\"keylink\" target=\"_blank\">礼佛</a>。乃尽三世。而所念佛。独一弥陀。固谓三世诸佛。无称名之愿耳。然弥陀亦有多名。具在经中。随取一名。持之得否。据小弥陀经。翻为无量寿。无量光。而观经独称无量寿者。岂能观之智。所观之光。即为光耶。六方佛中。其西亦有无量寿者。即是此佛自赞否耶。</p><p>　　答。如来名号。诚曰多端。但取偏熟众生耳根。于中实无差别。惟彼弥陀之号。普遍十方。故令称念之人。皆归一致。且无量寿是唐言。阿弥陀乃梵语。而寿量现等虚空。光明自遍宇宙。举体该用。但云无量寿足矣。若夫十方诸佛。核之历有同名。释迦尊称。多之至于无算。极乐教主。何独不然。非佛自赞。亦无疑矣。今时有人孰念释迦。而不念弥陀者。自以为是。拗众称高。噫。释迦使汝师弥陀。而汝不从教。譬之子违父命。而不就明师。虽日呼其父。安得不云忤逆</p><p>　　问。极乐之乐。从情识生。三禅而上。巳不耽乐。九品之内。顾复求乐。何也。若云。寂灭为乐之乐。岂必缘衣食自然。无有众苦而得名乎。若云。净土<a href=\"/remen/weixin.html\" class=\"keylink\" target=\"_blank\">唯心</a>。心体常乐。何为又言观<a href=\"/remen/foxin.html\" class=\"keylink\" target=\"_blank\">佛心</a>者。大慈悲是。</p><p>　　答。极乐虽接凡情。其实有二。一者。对苦说乐。无有众苦故名极乐。二者。称性说乐。无苦无乐。故名极乐。此之真乐。岂情识之拟耶。又声闻以寂灭为乐。大圣以慈悲为乐。则大慈悲心。非即常乐乎。而世人以戚戚言悲。抑末矣</p><p>　　问。一人作佛事。诸佛应尽知。十方佛来迎。是人何所向。诸佛本同迹同。种种皆同。念佛者。合是十方诸佛。同来接引。此独一方三圣往迎。必其念时。所见偏浅。</p><p>　　答。诸佛虽能遍知。而赴机不乱。一佛既勤专念。而<a href=\"/remen/ganying.html\" class=\"keylink\" target=\"_blank\">感应</a>自符。修净土者。就使诸佛齐彰。亦必有主有伴。弥陀独显。化佛云从。因果法尔如然。非是偏浅所致。</p><p>　　问。<a href=\"/remen/niepan.html\" class=\"keylink\" target=\"_blank\">涅槃</a>云。释迦亦有净土。本我导师。在彼末法。最后诚言。可无信受。便尔六时。但念迦文。生难胜国。岂不当机耶。释迦极赞弥陀。合如其愿。既生彼已。遣我承事弥陀。亦复何碍。</p><p>　　答。诸佛谁无净土。弥陀亦有秽邦。良繇土土交资。佛佛互赞。如世易子而教。独花接干而生。妙用微权。不可思议。恶知难胜。非即清泰之乡。安辨瞿昙。得无法藏之后。但遵现教。毋用他求</p><p>　　问。有云大彻大悟人。不妨更见弥陀。既巳不历诸位。立地<a href=\"/remen/chengfo.html\" class=\"keylink\" target=\"_blank\">成佛</a>矣。以佛见佛。独以知知知。此一见为是参。为是证。意者。权示榜样。又或理既顿超。身犹凡下。往获妙用。乃可度生耳。</p><p>　　答。凡夫心始得悟。见处与佛相齐。菩萨行实。无边功能。去佛犹远。不妨再依古佛。重受新闻。且证且参。何穷何尽。昔人谓离师太早。不能尽其妙。况离佛乎。若执三祇薰炼。是藏教小乘。而弱羽狂飞。失利多矣。可不慎诸</p><p>　　问。即净即秽。即秽即净。西方此土。不逾分寸。生而即无生。去则实不去。今弹指一念顷。屈伸臂。此巳约时。便似举足移步。虽云极速。犹是两途。</p><p>　　答。执谢惑销。纵使路阻千山。而融通不二。情关识锁。就令速超弹指。而判隔弥深。今学人唯图句语尖新。喜谈即秽即净。不知头没九渊之下。谓天壤无殊。身沈鲍厕之中。谓薰莸不别。良可哀夫</p><p>　　问。执途之人而问之。皆曰念佛。乃口称。非心念。诘之。则曰心口相应。夫心口相应斯成声。因心而动斯为念。安得以声为念乎。或谓万法唯心。何声之非心耶。然则钟鼓琴瑟之鸣。亦是念乎。几矫乱矣。</p><p>　　答。钟鼓虽含洪韵。非叩不鸣。琴瑟虽具妙音。无指不发。钟鼓琴瑟。譬唇舌之外张。若击若弹。似心念之内动。如其绝念。从何发声。是以寐语喃喃。亦由梦想。岂得佛声浩浩。不自心源。但世人任运称呼。不专不切。初则藉念。成声顷则随声乱念。名曰相应。实不相应耳。天如有言。口与心。声声相应。心与佛。步步不离。如是念佛。其庶几乎</p><p>　　问。善财之参德云。始知<a href=\"/remen/nianfofamen.html\" class=\"keylink\" target=\"_blank\">念佛法门</a>。及南过百城。五十四参。而见阿弥陀佛。则三昧成矣。他日文殊。现身竹林。但令人念阿弥陀佛。夫以善则位臻十信。文殊何不径指弥陀。而顾使周历百城。彼学人未南询而辄议西归者。太早计乎。</p><p>　　答。始参而教念佛。则从源以及流。周历而见弥陀。则由末而归本。所谓无不从此法界流。无不还归此法界。是故南询而西返。岂曰迟还。往生而遍游。何云早计。医王发药。标本随宜。操纵微机。凡情靡测</p><p>　　问。总摄六根而念佛。此势至语也。念既从心。则凡发愿回向礼忏者。一念蔽之矣。世<a href=\"/remen/wuxin.html\" class=\"keylink\" target=\"_blank\">无心</a>外之愿。与心外之回向礼忏也。夫一心念佛。而是佛所发之菩提。即愿也。专向是佛。即回向也。南无。即礼也。一念消<a href=\"/remen/shengsi.html\" class=\"keylink\" target=\"_blank\">生死</a>之罪。即忏也。余可例知矣。念佛有何不足。而纷纷使心乱哉。</p><p>　　答。一心清净。是为理观内明。五体翘勤。乃曰事忏外助。直观本心。非不径要。而末法众生。慧薄垢重。须假理观事忏。内外交攻。庶得定就慧成。死生速脱。但今人惟存事忏。理观全荒。何况外饰虚文。中无实悔。反令清信男女纷纷乱心。背普贤之愿王。乖慈云之本制。嗟乎伤哉。弊也久矣</p><p>　　问。观经言观佛心者。大慈悲是。世人若能<a href=\"/remen/fangsheng.html\" class=\"keylink\" target=\"_blank\">放生</a>戒杀。仁民爱物。以至九类众生。皆灭度之。而不作灭度想。遂与法藏之心契矣。且又不违释迦观心之训。奈何取观身与称名之粗迹。而反以佛心为助缘耶。</p><p>　　答。念佛有二。一者。念佛心性。二者。念<a href=\"/remen/foshen.html\" class=\"keylink\" target=\"_blank\">佛身</a>名。念心性者。见真佛也。不妨觐光明相好之佛于西方。念身名者。见应佛也。亦能睹<a href=\"/remen/zixing.html\" class=\"keylink\" target=\"_blank\">自性</a>天真之佛于象外。本迹双举。理事同原。心性良非助缘。身名岂云粗迹。今五部六册之徒。借口无为。拨空因果。障人礼像。嗤彼称名。古德有言。人人丹霞。方可劈佛。个个百丈。始可道无。其或未然。入<a href=\"/remen/diyu.html\" class=\"keylink\" target=\"_blank\">地狱</a>如箭射</p><p>　　问。空花巾兔之类。世所谓幻妄也。一切依正之报世所谓实事也。佛言实事。俱是幻妄。则空花巾兔。又当何名。藉令彼之实事。果为幻妄。其形状了了虚伪。一空花巾兔可矣。安俟推破。始知幻妄。是故有幻者。有如幻者。有妄者。有如妄者。彼同居净土。幻妄耶。如幻妄耶。全妄是真。全幻是中。同居秽土。即同居净土。同居净土。即上三土耶。</p><p>　　答。空花巾兔。全体虚无。肉兔树花。从来幻妄。本不推而自破。但在迷而未知。故正幻与如幻无殊。实妄与似妄何别。同居净土。即幻即如。即真即中。统而论之。即秽即净。即一即三。毕竟空寂。有何阶限。然虽如是。情见未破。欣厌犹存。应须消除幻妄。证入真常。捐弃秽邦。求生净国。若夫舍垢取净。是生死业。何净土之有</p><p>　　问。人畏生死事大。<a href=\"/remen/wuchang.html\" class=\"keylink\" target=\"_blank\">无常</a>迅速。乃始猛欲求脱。不敢暂息也。一闻横出<a href=\"/remen/sanjie.html\" class=\"keylink\" target=\"_blank\">三界</a>之旨。捷路<a href=\"/remen/xiuxing.html\" class=\"keylink\" target=\"_blank\">修行</a>之说。念佛消罪之文。十声往生之愿。便谓有佛可凭。无业足惧。以致悠悠。竟不得力。而入阎老手者多矣。则莲宗误之也。彼宗教二门。参究甚难。又不许疾见功效。生死二字。常系于心。安得有此。</p><p>　　答。凡人<a href=\"/remen/xiudao.html\" class=\"keylink\" target=\"_blank\">修道</a>。有闻难则止。闻易则<a href=\"/remen/xingzhe.html\" class=\"keylink\" target=\"_blank\">行者</a>。有闻难则勤。闻易则情者。古圣施教。各顺时宜。善用心者。存乎其人而巳。念佛一途。直超三界。大悲之极。故启斯门。若夫怠荒成弊。众生自误。非佛误众生也。我欲仁而仁斯至。仁在目前。狂克念而圣斯成。圣非遥远。是亦以易误人乎。若夫一言顿悟。立地成佛。宗门言易。抑又甚矣。安得亦谓之误</p><p>　　问。丰干弥陀<a href=\"/remen/huashen.html\" class=\"keylink\" target=\"_blank\">化身</a>也。寒山拾得文殊普贤也。弥陀之现。不领观音势至。而挟文殊普贤以游。至所属词。又多宗门语。将无以念佛观佛为局。而转如来禅成祖师禅乎。抑常寂光土之人。匪是莫由接乎。</p><p>　　答。观音势至。固称日侍导师。文殊普贤。何曾暂离安养。故释迦乃娑婆化主。会有观音。黄檗非儒教宗师。席延斐相。融通摄化。宁有定乎。至谓语涉宗门。似乎更翻净业。殊不知九莲华蕊。枝枝开<a href=\"/remen/jiaye.html\" class=\"keylink\" target=\"_blank\">迦叶</a>之颜。七宝栏楯。步步入善财之阁。八棱毫相。棱棱观中道真诠。六字名称。字字示西来密意。何待转小为大。变局为通。然后接彼上根。演斯玄化。故知念佛一路。即是入理妙门。圆吃五宗。弘该诸教。精微莫测。广大无穷。钝根者。得之而疾免苦轮。利智者。逢之而直超<a href=\"/remen/bian.html\" class=\"keylink\" target=\"_blank\">彼岸</a>。似粗而细。若易而难。普愿深思。慎勿忽也。</p><p>　　答曹鲁川（附原书）</p><p>　　（原书）久不奉面命。歉歉。乃时时获翻刻教。迪我孔多。慰谢慰谢。南企法云。殊切瞻依。适敝郡断凡悟上人。只趋坛下。为求法故。附此候安。不佞缪迂。近守东鲁。远宗西竺。乃于儒释之书为蠹鱼者。四十年于兹矣。亦尝奉教于诸达者。有所蓄积。冀正之于大善知识。兹因断凡之来布之也。夫释尊有<a href=\"/remen/sanzang.html\" class=\"keylink\" target=\"_blank\">三藏</a>十二部教。所谓于广大海。张众多网。又所谓大囷小囷也者。只宜谈大以该小。讵可举一而废多。比吾党中。有倡为历劫成圣。必渐无顿之说者。夫渐亦圣说。未尝不是。而以渐废顿左矣。尊者。内秘顿圆。而外显<a href=\"/remen/jingtufamen.html\" class=\"keylink\" target=\"_blank\">净土法门</a>。诸佛有然。无足疑者。岂近来听众。不无<a href=\"/remen/rufa.html\" class=\"keylink\" target=\"_blank\">如法</a>华所说。初闻<a href=\"/remen/fofa.html\" class=\"keylink\" target=\"_blank\">佛法</a>。遇便信受。思惟取证者。直欲以弥陀一圣。而尽废十五王子。以净土一经。而尽废三藏十二部。则不佞之所不愿闻者也。时虽末法。而斯人之机。岂无巧钝。有如释尊。为迦叶。为憍陈如。其说如此。为善财。为龙女。其说如彼。二十五圣。各证圆通。文殊所称。又如彼。正所谓昨日定。今日不定。又所谓说我是空。且不是空。说我是有。且不是有。此所以为善无常主。活泼泼地。如水上接葫芦。然非死煞法也。倘钉桩守窟。焉利人天。所愿尊者。为大众衍净教。遇利根指上乘。<a href=\"/remen/yuanrong.html\" class=\"keylink\" target=\"_blank\">圆融</a>通达。不滞方隅。俾鹏鷃并适。不亦尽美尽善乎哉。又佛华严。乃无上一乘圆教。如来称性之极谈。非教非宗。而即宗即教。不空不有。而无垢无净。是在法华。犹较一筹。若余乘似难与之洁长比短也者。尊者。乃与弥陀经并称。巳似未妥。因此遂有著论腾之。驾净土于华严之上者。朱紫递淆之谓何。鹿马互指。又何说也。此而无人言之。天下后世。必有秦无人焉之嗤。亦愿尊者。为净土根人说净土。为华严根人说华严。毋相诮。亦毋相滥。乃为<a href=\"/remen/liutong.html\" class=\"keylink\" target=\"_blank\">流通</a>佛乘。乃为五教并陈。<a href=\"/remen/sangen.html\" class=\"keylink\" target=\"_blank\">三根</a>尽摄。奈之何必刻舟而求剑。且弹雀而走鹞也。若夫华严一经。有信解行证四法。善说此法者。宜莫如方山。今其言具在。可覆也。爰有清凉。人号为华严菩萨。而实不会华严义旨。草草将全经裂为四分。以隶四法。舍那妙义。委之草莽矣。亦愿尊者。辨黑白。分泾渭。扬杲日于义天。嗟嗟。今之时。缁素中高流。日就雕谢。不佞之所仰重于尊者。如泰嵩然。故不以赞而以规。知尊者<a href=\"/remen/wuwo.html\" class=\"keylink\" target=\"_blank\">无我</a>。而不佞亦非为我。故谆谆言之。惟尊者亮之</p><p>　　（答）久闻居士。精意华严。极怀敬仰。兹接手教殷勤。直欲尽法界众生。而纳之一乘性海。是普贤大愿也。然不肖。虽崇尚净土。而实则崇尚华严。不异于居士。夫华严具无量门。求生净土。华严无量门中之一门耳。就时之机。盖由此一门。而入华严。非举此一门。而废华严也。又来谕。谓不肖以弥陀与华严并称。因此遂有著论。驾净土于华严之上者。此论谁作乎。华严如天子。谁有驾诸候王大臣百官于天子之上者乎。然不肖亦未尝并称也。疏钞中。特谓华严圆极。弥陀经得圆少分。是华严之眷属流类。非并也。古称华严之与余经。喻如杲日廲天夺众景之耀。须弥横海。落群峰之高。夫焉有并之者。此不待论也。又来谕。谓宜随机演教。为宜净土人说净土。宜华严人说华严。此意甚妙。然中有二义。一者。千机并育。乃如来出世事。非不肖所能。故曹溪专直指之禅。岂其不通余教。远公擅东林之社。亦非止接钝根。至于云门<a href=\"/remen/fayan.html\" class=\"keylink\" target=\"_blank\">法眼</a>曹洞沩仰临济虽五宗同出一源。而亦授受稍别。门庭施设。理自应尔。无足怪者。况不肖凡品乎。若其妄效古人。昨日定今日不定。而漫无师承。变乱不一。名曰利人。实误人矣。何以故。我为法王。于法<a href=\"/remen/zizai.html\" class=\"keylink\" target=\"_blank\">自在</a>。平民自号国王。不可不慎也。二者。说华严。则该净土。说净土。亦通华严。是以说华严者。自说华严。说净土者。自说净土。固并行而不相悖。今人但知华严。广于极乐。而不知弥陀。即是遮那也。又来谕。清凉不会华严义旨。而裂全经为四分以属四法。夫信解行证。虽贯彻全经。而经文从始至终。亦有自然之次第。非清凉强为割截也。其贯彻也。所谓圆融。其次第也。所谓行布。即行布而圆融。四分何害。使无行布。圆融何物。必行布而圆融。则不圆融矣。且信住行向地。以至等妙。佛亦自裂全经为五十二段乎。何不将五十二段一句说尽。而为此多卷之文乎。因该果海。果彻因源。因果未尝不同时。而亦未尝不因自因果自果也。何必定执八十卷经束作一块。都卢是个无孔铁锤。而后谓之圆融乎。定执一块。不许分开。即死煞法。即钉桩。即守窟。安在其为活泼泼也。方山之论。自是千古雄谈。而论有论体。疏有疏体。统明大义。则方山专美于前。极深探赜。穷微尽玄。则方山得清凉。而始为大备。岂独方山即杜顺。而至贤首诸祖。亦复得清凉而大备。岂独华严诸祖。即三藏十二部。百家论疏。亦复得清凉而大备。温陵解华严。以方山为主。清凉为助。巳为失宜而居士顾訾之。此不肖之所未解也。又龙树于龙宫。而出华严。而愿生极乐。普贤为华严长子。而愿生极乐。文殊与普贤同佐遮那。号华严三圣。而愿生极乐。咸有明据。皎如日星。居士将提唱华严。以风四方。而与文殊普贤龙树违背。此又不肖之所未解也。况方山列十种净土极乐。虽曰是权。而华严权实融通。理事无碍。事事无碍。故淫房杀地。无非清净道场。而况七宝庄严之极乐乎。婆须无厌。皆是古佛作用而况万德具足之弥陀乎。居士游戏于华严无碍门中而碍净土。此又不肖之所未解也。不肖与居士。同为华严莫逆良友。而居士不察区区之心。复欲拉居士为莲胎骨肉弟兄。而望居士之不我外也。居士爱我。不赞而规。今妄有所规。亦犹居士之爱我也。病笔略申梗概。殊未尽意。惟鉴之谅之</p><p>　　（原书）敝郡断凡上人。索书上谒。附致悃素。顾承来翰。规切究竟。殷殷亟也。荷荷谢谢。来翰云。华严具无量门。求生净土。华严无量门中之一门。就时之机。由此一门而入华严。非举一门而废华严。又谓华严圆极。无可驾于其上者。并为确论。第华严是法身佛说。一乘妙义。迥异诸经。而人多与释迦经一目之。故疏此经者。贤首爰肇其端。方山深契其旨。在清凉则择焉而弗精。在温陵则语焉而未详。至有撰为纶贯者抑末矣。温陵云。方山为正。清凉为助此见最卓。而尊者以为失宜。似未知温陵。亦未知方山者。诸不了义经论。及别行<a href=\"/fojing/puxianxingyuanpin/yuanwen.html\" class=\"keylink\" target=\"_blank\">普贤行愿品</a>。与起信等论。皆称说净土。此岂无因。然<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>中。未尝及之。即方山所第十净土。更晰也。法华鳞差十六王子。内有弥陀。未尝定为一尊。其赞持经<a href=\"/remen/gongde.html\" class=\"keylink\" target=\"_blank\">功德</a>。旁授安乐。实说女人因果。首楞严二十五圣证圆通。文殊无所轩轾。但云方便有多门。又云。顺逆皆方便。然继以迟速不同伦。则于无轩轾中。又未尝无所指归也者。故要极于普门。而不推诩夫势至。更加贬剥。曰无常。曰生灭。若夫释尊只说大小弥陀。不啻足矣。胡为乎纷纷然。三藏十二部为乎。贤首清凉诸师。亟标小始终顿圆五教。佥以为允。而来尝品及净土。心宗家流。尤所荡扫。大鉴之言。且未及诠。更拈一二。如志公曰。智者知心是佛。愚人乐往西方。如齐已禅师曰。惟有径路修行。依旧打之绕。但念阿弥陀佛。念得不济事。又曰你诸人日夕在径路中往来。因甚么当面蹉过阿弥陀佛。又曰其或准前舍父逃去。流落他乡。东撞西磕。苦哉阿弥陀佛。此之三言。或以为苛。然岂无谓。而彼言之。亦必有道矣。古德云。一切众生。自已迷悟不同。迷心外见。修行觅佛。未悟自性。即是小乘。又有云。直下顿了此心。本来是佛。无一法可得。此是无上道。此是真如佛。学道人只怕一念有。与道隔矣。又有云。目前无法。意在目前。他不是目前法。若向<a href=\"/remen/fozu.html\" class=\"keylink\" target=\"_blank\">佛祖</a>边学。此人未具眼在。何不向生死中定当。何处更拟佛拟祖。替汝生死。有智人笑汝在。所以达者亟道。祇劫辛苦修行。不如一念得无生法忍。又道一念缘起无生。超出三乘权学。况毋论三乘一乘。要之无我我所。今之往生净土也者。我为能生。土为所生。自他历然。生灭宛然。欣厌纷然。所未及悉。顾从来谈莲乘者。必曰。华开见佛悟无生。盖必待往生而见弥陀。始从观音。若势至。抑或弥陀。诲以无生。此时方悟。岂其上品绝少。中下滋多。滞在祇劫。似为迂迟。矧欲修净土。亦须先修有无等四四十六观门。试问所观者。是何轨则。能观者。还有几人。所以念佛者如牛毛。往生者如麟角。何似反而求之。自有余佛在也。彼寒山之勖丰干。谓往五台礼文殊。不是我同流。此在通达佛道者。出辞吐气自别。且也一切佛道。以金刚般若为入门。以佛华严为究竟。金刚则曰。实无少法可得。而佛华严所称佛地二愚。一则曰。微细所知愚。一则曰。极微细所知愚。所以阿难自道。不历僧祇获法身。识者犹且呵之。故或曰佛疮。或曰佛魔。文殊瞥起佛见。未免贬向二铁围。嗟嗟。见河能飘香象。智主不受功德。道人心无住处。踪迹不可寻。故不历权乘。独秉一乘。此则不佞之所为惓惓者也。彼诸佛诸祖。为一分执著我识下劣众生。以及小乘弟子。惟依一<a href=\"/remen/yishi.html\" class=\"keylink\" target=\"_blank\">意识</a>。计以现在色心等。为染净依者。悯其四大既离。一灵无归。如失水鱼。踯躅就毙。故不得不将错净土。而安置之。此亦化城之类也。传有之。若能悟法性身。法性土。要归于无物。是真佛土。若华严性海。所现全身。如人身中。有八万四千毛孔。东药师。西弥陀。各各在一毛孔中。<a href=\"/remen/shuofa.html\" class=\"keylink\" target=\"_blank\">说法</a>度生。人若涣毛孔。彻全身。未尝不可。倘抛撮全身。入一毛孔。不但海沤倒置。而蝇投窗纸。其谓之何。昨不佞手疏所云。为宜净土人说净土。为宜华严人说华严。自谓不悖诸佛法门。亦是为尊者赤心片片。尊者乃欲携我莲胎。则昔人所云。若捉物入迷津。与夫弃金担草之谓矣。更稽之古人有云。若欲究竟此事。须向高高山顶立。深深海底行。若闺阁中软暖物舍不得。有甚么用处。又有云。诸经所称。无嗔恨行。此之嗔恨。非凡情可比。恨者。恨一切众生。皆有如来<a href=\"/remen/zhihui.html\" class=\"keylink\" target=\"_blank\">智慧</a>福相。而不<a href=\"/remen/zijue.html\" class=\"keylink\" target=\"_blank\">自觉</a>。嗔者。嗔吾度脱之未至也。以故自觉觉他。有<a href=\"/remen/shijian.html\" class=\"keylink\" target=\"_blank\">世间</a>智。有出世间智。有世出世间上上智。举以语人。得无违拒。庶几能利于人。溯昔三教<a href=\"/remen/shengren.html\" class=\"keylink\" target=\"_blank\">圣人</a>。出兴于世。无不为一大事。且观时节<a href=\"/remen/yinyuan1.html\" class=\"keylink\" target=\"_blank\">因缘</a>。偏者补之。弊者救之。微者显之。要以心性开示于人巳耳。以今天下。拘儒株守传注。旷士溺意虚玄。余之手木[木+患]而口弥陀者。自通道大都。迨穷村僻巷。居相望而肩相摩也。尊者又从而和之。非所谓顺世情之教。波随而风偃者乎。是在不佞。不能无疑。而来翰乃称。虽崇净土。实尚华严。又云。由此净土一门。而入华严。此如古德所云。但为弘实。而众生不信。须为实施权。以浅助深。又云。用与适时。口虽说权。内不违实。但使含生得权实诸益也者。则不佞诚契之。只领之。且羡且慰矣。乃会下听众。自杭过苏者。时时有之。罔弗津津九品。间与之言。稍涉上乘。则骇心瞠目。或更笑之。此其过在弟子耶。在师耶。大丈夫气宇冲天。而度生为急。若出世矣。开堂矣。敷座矣。不具大人作略。只作闾巷。老斋公。斋婆。举止。忽被伶俐人问著。或明眼人拶著。拟向北斗里潜身耶。抑铁围山里潜身耶。不见道。若是大鹏金翅鸟。奋迅百千由旬。蹑影神驹。驰骤四方八极。断不取次啖啄。亦不随便埋身。且总不依倚。佛法大事。非同小可。愿尊者重厝意焉。来翰又云。弥陀不异遮那。是也。第化境化仪。各各差殊。盖诸<a href=\"/\" class=\"keylink\" target=\"_blank\">佛教</a>义。通宗因缘。既堕因缘。岂无大小。定有深浅。故谓诸佛为异。则千佛一佛不可谓异。谓者佛为同。则遍照能仁。二尊亦自不同。古人以为一切诸法。同异重重。不可一向全同。不可一向全异。不可以全同作全异。不可以全异作全同。迷此同异二门。则智不自在。如云。拟向白雪芦花处觅。则以温州橘皮作火得乎。首山念有云。夫为宗师。须具择法眼始得。所以古来。有拈古颂古。又有别古憋古。如云。至道无难。惟嫌拣择。又云。至道最难。须要拣择。所以华严第八地曰。寂灭真境现前矣。犹云。应起无量差别智。又云。观察分别诸法门。此非作而致其情也。我之鉴觉自性。本自圆明。如大宝镜。胡汉不分而分。如如意珠。青黄不异而异。若是于诸法中。不生二解人。何尝离却拣择。别求明白者些道理。便是拣择不拣择。所谓善巧分别清净智非耶。方山为论。清凉为疏。皆综佛乘。共阐圆宗。虽论有论体。疏有疏体。然惟其义。不惟其文。文或殊而义则一耳。如以其义。则<a href=\"/remen/jiandi.html\" class=\"keylink\" target=\"_blank\">见地</a>迥别。清凉演说诸经。真善知识。惟于华严。其句训而字释。岂无痡于舍那。其挈领而引维。实弗逮夫枣柏。清凉枣柏之区别弗明。则卢舍那经之旨要终晦。所谓信解行证四法。裂全经而瓜豆之。此其大者。自余更多。不佞谓之择焉弗精。非无以也。倘以为未然。请更质之于枣柏大士</p><p>　　（答）辱惠书。累累及二千言。玄词妙辨。汪濊层叠。诚羡之仰之。然窃以为爱我深。而辞太费也。果欲扬<a href=\"/remen/chanzong.html\" class=\"keylink\" target=\"_blank\">禅宗</a>。抑净土。不消多语。曷不曰。三世诸佛。被我一口吞尽。既一佛不立。何人更是弥陀。又曷不曰。若人识得心。大地无寸土。既寸土皆无。何方更有极乐国。只此二语。来谕二千言。摄无不尽矣。兹拟一一酬对。则恐犯斗争。不对。则大道所关。终不可默。敢略陈之。来谕。谓清凉择焉而未精。愚意不知清凉择华严未精耶。抑亦居士择清凉未精耶。又来谕谓不了义经。乃谈说净土。而以<a href=\"/remen/xingyuan.html\" class=\"keylink\" target=\"_blank\">行愿</a>品起信论当之。起信且止。行愿以一品。而摄八十卷之全经。自古及今。谁敢议其不了义者。居士独尚华严。而非行愿。行愿不了义。则华严亦不了义矣。又来谕谓法华记往生净土。为女人因果。则龙女成佛。亦只是女人因果耶。谓弥陀乃十六王子之一。则毗卢遮那。亦止是二十重<a href=\"/remen/huazang.html\" class=\"keylink\" target=\"_blank\">华藏</a>之第十三耶。居士独尊批卢。奈何批卢与弥陀等也。又来谕。谓楞严取观音。遗势至。复贬为无常生灭。则憍陈如悟客尘二字。可谓达无常。契不生灭矣。何不久圆通之选。诚曰观音登科。势至下第。岂不闻龙门点额之喻。为齐东野人之语耶。又来谕。谓齐已禅师。将古人念佛偈。逐句著语。其曰。惟有径路修行。则著云。依旧打之绕。其曰但念阿弥陀佛。则著云。念不得济事。居士达禅宗。何不知此是宗师家直下为人解粘去缚。乃作实<a href=\"/remen/fahui.html\" class=\"keylink\" target=\"_blank\">法会</a>。而死在句下耶。果尔。古人有言。踏批卢顶上行。则不但弥陀不济事。毗卢亦不济事耶。此等语言。语录传纪中。百千万亿。老朽四十年前。亦曾用以快其唇吻。雄其笔札。后知惭愧。不敢复然。至于今犹赧赧也。又齐已。谓求西方者。舍父逃逝。流落他乡。东撞西磕。苦哉阿弥陀佛。往应之曰。即今却是如子忆母。还归本乡。舍东得西。乐哉阿弥陀佛。且道此语。与齐已所说。相去多少。又来谕。谓多劫修行。不如一念得无生法忍。居士巳得无生法忍否。如得。则不应以我为能生。以土为所生。何则。即心是土。谁为能生。即土是心。谁为所生。不见能生所生而往生。故终日生而未尝生也。乃所以为真无生也。必不许生。而后谓之无生。是断灭空也。非无生之旨也。又来谕。谓必待华开见佛。方悟无生。则为迂迟。居士达禅宗。岂不知从迷得悟。如睡梦觉。如莲华开。念佛人。有现生见性者是华开顷刻也。有生后见性者。是华开久远也。机有利钝。功有勤怠。故华开有迟速。安得概以为迂迟耶。又来谕。谓遮那与弥陀不同。而喻华藏以全身。喻西方以毛孔。生西方者。如撮全身入毛孔。为海沤倒置。夫大小之喻则然矣。第居士通<a href=\"/remen/huayanzong.html\" class=\"keylink\" target=\"_blank\">华严宗</a>。奈何止许小入大。不许大入小。且大小相入。特华严十玄门之一玄耳。举华藏不可说不可说无尽世界。而入极乐国。一莲华中。尚不盈华之一叶。叶之一芥子地。则何伤乎全身之入毛孔也。又来喻。谓荒山僧。但问以上乘。便骇心瞠目。居士向谓宜华严者。语以华严。宜净土者。语以净土。今此钝根辈。正宜净土。何为不与应病之药。而强聒之耶。又来谕。谓老朽既出世开堂。不具大人作略。而作闾巷老斋公斋婆举止。设被伶俐人问著。明眼人拶著。向北斗里潜身耶。铁围里潜身耶。老朽曾不敢当出世之名。自应无有大人之略。姑置弗论。而以修净土者。鄙之斋公斋婆。则古人所谓非鄙愚夫妇。是鄙文殊普贤马鸣龙树也。岂独文殊。普贤。马鸣。龙树。凡远祖。善导。天台。永明。清凉。圭峰。圆照。真歇。黄龙。慈受。中峰。天如等。诸菩萨。诸善知识。悉斋公斋婆耶。刘遗民。白少傅柳柳州。文潞公。苏长公。杨无为。陈莹中等。诸大君子。悉斋公斋婆耶。就令斋公斋婆。但念佛往生者。即得不退转地。亦安可鄙耶。且斋公斋婆。庸呆下劣。而谨守规模者。是也。愚也。若夫聪明才辨。妄谈般若。吃得肉巳饱。来寻僧说禅者。魔也。愚贵安愚。吾诚自揣矣。宁为老斋公。老斋婆。无为老魔民。老魔女也。至于所称伶俐人。明眼人者。来问著拶著。则彼斋公斋婆。不须高登北斗。远觅铁围。只就伶俐汉咽喉处安单。明眼者瞳人上敷座。何以故。且教伊暂闭口头三昧。回光返照故。抑居士华严。而力诋净土。老朽业净土。而极赞华严。居士静中。试一思之。是果何为而然乎。又来谕。谓劝已求生净土。喻如弃金担麻。是颠倒行事。大相屈辱也。但此喻尚未亲切。今代作一喻。如农人投刺于大富长者之门。延之入彼田舍。闻者皆笑之。农人不知进退。更扫径谋重请焉。笑之者曰。主人向者不汝责。幸矣。欲为冯妇乎。农人曰。吾见诸富室。有为富而不仁者。有外富而中贫者。有未富而先骄者。有典库于富人之门。而自以为富者。且金谷郿坞。于今安在哉。而吾以田舍翁。享太平之乐。故忘已之卑。怜而为此。今佑过矣。于是相与大笑散去。</p><p>　　答吴观我</p><p>　　来书云。兢兢以未获了明此一大事为甚忧。此人情所谓不足忧者也。即此是入道正因。愿一心本参而巳。又浮山册中诸名公。俱称述观棋黑白语。为上妙玄谈。此语虽传诵千古。而远老深深处不在此。此等。今日聪明人。亦能为之。即九带等。亦不须穿凿求会。但做远老安乐工夫耳。有如是工夫。方有如是证悟。古德谓只愁不成佛。不愁佛不解语。至哉言也。幸留意焉。</p><p>　　答谢青莲</p><p>　　提话头。是宗门发悟。最紧切工夫。修净土人。即以一声<a href=\"/remen/fohao.html\" class=\"keylink\" target=\"_blank\">佛号</a>。做个话头。此妙法也。但心粗气浮。则未能相应。须是沉潜反照。至于力极势穷。乃有[囗@力]地一声消息。</p><p>　　答金广聚</p><p>　　来问曰。末后紧关。曰甚深之旨。曰本地相应。曰直捷指斯事。紧也。深也。本也。直也。皆切问也。然只在近思而巳。除此灵知炯炯外。皆缓耳。浅耳。末耳。曲耳。诚即此念佛。一念所起。觑得破。管取大事了毕。又不可见如是说。便作思惟卜度。穿凿求通。则反失之矣。但念念体究。真积力久。而自得之。方是证悟。</p><p>　　答张广经</p><p>　　所问云门语。不须究他说教外别传。只看他说须退步向自已脚跟下推寻。是个甚么。其推寻今亦不难。既信念佛。但内看念佛的是谁。便是脚跟下推寻也。久之。则正讹中所云。最后穷玄极微一段事。不患不得。</p><p>　　答广印</p><p>　　真信净土。决志往生者。不论巳悟未悟。其从事单传直指而未悟者。虽曰以<a href=\"/remen/canchan.html\" class=\"keylink\" target=\"_blank\">参禅</a>为务。不妨发愿往生。以未能不受后有。毕竟有生处故。不是偷心岐路心也。其巳悟者。古人云。汝将谓一悟。便可上齐诸佛乎。故普贤为华严长子。虽尘尘华藏。在在莲邦。而行愿品。必拳拳乎以往生安乐为言也。巳悟尚然。未悟可知矣。</p><p>　　一念不生。是禅非参。起念下疑。乃名曰参。<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>云。又以此心。反覆研究等是也。念时参时。俱属有念。亦不相悖。</p><p>　　即心即佛。若真信得及。真见得彻。千了百当。更无疑滞者。方可任运过时。如其不然。未可放参。</p><p>　　大悟则有念亦可。无念亦可。所谓入息不居阴界。出息不涉众缘是也。</p><p>　　永明说。先以闻解信入。却又说。后以无思契同。契同。则法身透矣。情识尽矣。是亦解亦证。绍祖位不亦宜乎。</p><p>　　不务实修实证。而以口头三昧。逞机锋。斗胜负。此言语不可有也。真为生死。心地未明。互相辨论。互相酬唱。此言语不可无也。三登九上。一句千山。不论未悟以前。即既悟以后。尚有最后重关。参求决择之功。未可便止。</p><p>　　答僧海光</p><p>　　汝若一切无在。何人受衣。汝若周遍一切。衣居何地。汝若一切无在。则本自无体。安用戒为。汝若周遍一切。则本自无欠。何求具足。菩提有树。明镜有台。本来有物。此三句。翻破曹溪。后一句。原不惹尘埃。依旧落他窠臼。何不道。本来有一物。任使惹尘埃。</p><p>　　答周海门</p><p>　　诸恶莫作。众善奉行。当下布毛满地。何待拈吹。那更说同说别。直饶是同。早巳成两橛去也。鸟窠初不曾钝置白公。偏厚侍者。然虽如是。于前言不会玄旨。只么止恶<a href=\"/remen/xingshan.html\" class=\"keylink\" target=\"_blank\">行善</a>。亦不误人。若向古人道。如来不断性恶。及兀兀不修善等处错会。为祸不少。</p><p>　　杂答</p><p>　　归元性无二。方便有多门。今之执禅谤净土者。却不曾真实参究。执净土谤禅者。亦不曾真实念佛。若各各做工夫。到彻底穷源处。则知两条门路。原不差毫厘也。</p><p>　　若直指西方。不但过此娑婆十万亿刹者。为非也。说个自性。巳涉途。若实谈净土。不但宝池金地。种种庄严者为非也。才著惟心。翻成垢秽。离此二边。作么生是西方净土。</p><p>　　工夫最怕拣择。有志于学者。只是一个<a href=\"/remen/zhengnian.html\" class=\"keylink\" target=\"_blank\">正念</a>。常在胸中。逢静时也如此。逢闹时也如此。凭他静闹变迁。而我者个念头。断然无有移易。如是方无间断。谓之善做工夫也。岂不见古人道。智者除心。愚者除境。如必嫌喧取静。则境界恐无有静之时。亦无有静之处。夫求静者。莫如深山之中。然深山静矣。而樵斧闻于隔云。牧笛鸣于斜照。则耳畔又安能静也。然樵斧牧笛。或可使屏绝之。使不交于吾耳。至于清宵而猿啼虎啸。白昼而鹊噪鸦鸣。又安能静耶。然猿啼虎啸。鹊噪鸦鸣。或可驱逐之。使不交于吾耳。至于狂风起而万窍怒号。迅雷发而千山震撼。则此时嫌喧取寂者。将屏绝之耶。驱逐之耶。以此推之。境界无有静之时也。决无有静之处也。学人但患志不猛烈耳。存一猛烈之志。则何之而不可。</p><p>　　示大同</p><p>　　古人教亲近明师。求善知识。而善知识。实无口传心授秘密法门。只替人解粘去缚。便是秘密。今但执持名号。一心不乱。此八个字。即是解粘去缚。秘密法门。即是出生死。堂堂大路。朝念暮念。行念坐念。念念相续。自成三昧。莫更他求也。</p><p>　　示李居士</p><p>　　参疑二字。不必分解。疑即参之别名。总是体究追审之意。但看念佛是谁。以悟为则而巳。又古德云。看话头不得卜度穿凿。亦不得抛向无事甲里。但只恁么看。此要言也。</p><p>　　示吴大峻</p><p>　　莫管悟与不悟。莫管有无内外中间。莫管<a href=\"/remen/zhiguan.html\" class=\"keylink\" target=\"_blank\">止观</a>。莫管与他法门同与不同。既疑情不起。亦莫管是谁不是谁。但执持名号。一心一意。无间无断。纯一不杂做去。</p><p>　　示沈广达</p><p>　　世谛中。觉名利恩爱之毕竟成空。便成觑破。真体上。觅生老病死而本来无有。即是修持。初机与究竟同归。因该果海。究竟与初机不二。果彻因源。只贵明心。别无异法。</p><p>　　答周海门</p><p>　　月虽皎洁。水清浊而影别昏明。心本昭灵。事<a href=\"/remen/shane.html\" class=\"keylink\" target=\"_blank\">善恶</a>而迹分升坠。岂得以月体本无清浊。而故云浊水为佳。心体本无善恶。而遂云恶事不碍。既存<a href=\"/remen/kongjian.html\" class=\"keylink\" target=\"_blank\">空见</a>。便悖圆宗。识渠善恶双空。正好止恶行善。定禁止恶行善。犹是识渠未真。步步行有。口口谈空。此今日聪明人。参禅之大病也。</p><p>　　答戒问</p><p>　　高谈无佛之世。直指当人之心。则不但老瞿昙。绝口毗尼。优波离。羞称羯磨。即使束五部。置之高阁。褫三衣。悬之树端。未足为过。如或不然。法林惟恐不稠。正见惟恐不应耳。何纷纷之足厌。</p><p>　　空有二。契真空则万法俱备。何须更习毗尼。堕顽空。则众善皆堕。岂不有伤戒品。执莽荡。轻轨仪。其失大矣。</p><p>　　总观心地本体。则体惟一念。本自圆成。细析心地法门。则门有万殊。不妨分属。故云三十心者。皆一毫头也。复以一二分。属戒相者。毛头之上。更出毛头也。譬天王虽名天主。亦应列任六曹。六曹犹未遍周。岂不重开百职。经始标某心某心者。六曹之谓也。今复增某心某心者。百职之谓也。姑取义之相近。亦令余可例推。便初学易知简行。在智者神融意会而巳。</p><p>　　非常大器。过量圆人。既不拘夏前夏后。自相应即小即大。才持戒品。巳达教相全文。正受毗尼。便悟禅宗妙旨。建立则繁兴万法。不碍六时。扫荡则屏绝纤尘。奚存一念。远公常礼有定。永明自行不亏。岂彼小根故为细事。凡我后学。愿各深思。</p><p>　　此梵网经。以心地为宗。无一法不从心地中流。无一法不还归心地。菩萨万行。若非出自一心。还归一心。即不名佛因。不名<a href=\"/remen/foguo.html\" class=\"keylink\" target=\"_blank\">佛果</a>。今此华。出舍那心地。表菩萨从自心中。出无量因行。还以此华<a href=\"/remen/gongyang.html\" class=\"keylink\" target=\"_blank\">供养</a>彼佛。表还以自心因行。成自心果佛也。据华严。因该果彻。不离因果。不落因果。拈来无一物不可供佛。举起无一法不可为因。若执华必表因。非圆教义。何以故。有时华表因。实表果。开华后。乃结实故。有时实表因。华表果。种核后。乃生华故。有时定慧果。净极光通故。有时慧因定果。惑破心安故。乌可一途而取。一格而论乎。</p><p>　　如来妙定。非动非静。而常动静。非出非入。而常出入。此三昧号。体性虚空。虚对实故。使体性不空。当如山不纳山。石不容石。一顽定耳。体本虚空。故华光任现。岂以既入三昧。便应灰灭不生。<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>。如来入大光明藏三昧。而起现净土。与十二大士。更相酬答。抑又何也。且三昧有百千万亿等名。不是一味寂静故。有三昧二乘尚不闻其名。菩萨犹未解其义。而执泥寂静。则狮子奋迅颦呻。皆成喧闹矣。又问。诸三昧各有出入。何独此中而说出入。答。出入非难。自在为难。三乘敛念方入。起念方出。不名自在。随心自在。乃称妙定也。据华严。即入即出。依报正报。交互圆融。不可思议。此等其小小者耳。何足为异。</p><p>　　与刘罗阳居士</p><p>　　曩启。专以念佛求生净土奉动。然此道至玄至妙。亦复至简至易。以简易故。高明者忽焉。夫生死不离一念。乃至世出世间万法。皆不离一念。今即以此念念佛。何等切近真实。若觑破此念起处。即是自性弥陀。即是祖师西来意。纵念不悟。乘此念力。往极乐国。且横截生死。不受<a href=\"/remen/lunhui.html\" class=\"keylink\" target=\"_blank\">轮回</a>。终当大悟耳。愿翁<a href=\"/remen/fangxia.html\" class=\"keylink\" target=\"_blank\">放下</a>万缘。十二时中。念念提撕。是所至望。</p><p>　　与冯筠居居士</p><p>　　七十古稀。百年能几。今此暮景。正宜放开怀抱。看破世间。宛如一场戏剧。何有真实。但以一声阿弥陀佛。消遣光阴。但以西方<a href=\"/remen/jileshijie.html\" class=\"keylink\" target=\"_blank\">极乐世界</a>。为我家舍。我今念佛日后当生西方。何幸如之。发大<a href=\"/remen/huanxi.html\" class=\"keylink\" target=\"_blank\">欢喜</a>。莫生<a href=\"/remen/fannao.html\" class=\"keylink\" target=\"_blank\">烦恼</a>。倘遇不如意事。即便拨转心头。这一声佛。急急提念。却回光返照。我是阿弥陀佛世界中人。奈何与世人一般见识。回嗔作喜。一心念佛。此是智慧中人。大安乐大<a href=\"/remen/jietuo.html\" class=\"keylink\" target=\"_blank\">解脱</a>法门也。</p><p>　　答袁孝廉</p><p>　　婴儿曾不久少圆明寂照之体。但迷而不发耳。何止婴儿。凡人自幼而壮。自壮而老。自老而死。无不在迷。此圆明寂照之体。有而不现。非无也。至于曹溪水。赵州茶。且不必以胸臆强解。只顾本参。以求正悟。何谓本参。若于念佛法门信得及。但参是谁念佛。所谓本参也。</p><p>　　与朱西宗居士</p><p>　　人之处世。遇顺境者。其情愉以安。遇<a href=\"/remen/nijing.html\" class=\"keylink\" target=\"_blank\">逆境</a>者。其情忧以危。然而顺未足为幸。逆未足为不幸也。溺于意之所愿。则出世之心不生。戚戚乎不得志。夫然后厌身世之桎梏。而求以出世。是故万苦交于前。但以正智观察。苦从何生。从身生。身从何生。从业生。业从何生。从惑生。因惑造业。因业成身。因身受苦。但能破惑。一切空寂。敢问所以破惑之方。只须就本参话头上理会。念佛的是谁。捉败此疑。诸惑皆破。思之毋忽。</p><p>　　答江广宥居士</p><p>　　承居士来谕。朱紫阳终是谤法。当有何报。余谓各有其报。其为儒家贤者。自有人天之福。然既排佛。则闻法为难。</p><p>　　已事办方可为人</p><p>　　古人大彻大悟。参学事毕。且于水边林下。长养圣胎。不惜口头生醭。龙天推出。方乃为人。故辞法席者。愿生生居学地。而自锻炼。予<a href=\"/remen/chujia.html\" class=\"keylink\" target=\"_blank\">出家</a>时。笃奉此语。佩之胸襟。后以病入山。久久不觉渐成<a href=\"/remen/conglin.html\" class=\"keylink\" target=\"_blank\">丛林</a>。然至今不敢目所居为方丈。不敢开大口。妄论宗乘。盖与众同修。非领众行道也。忝一日之长。互相激劝而巳。诸仁者。以友道待我。而责善焉。幸甚。</p><p>　　自他二利</p><p>　　古云。未能自利。先能利人者。菩萨<a href=\"/remen/faxin.html\" class=\"keylink\" target=\"_blank\">发心</a>。斯言<a href=\"/remen/ganlu.html\" class=\"keylink\" target=\"_blank\">甘露</a>也。不善用之。则翻成毒药。试反已而思之。我是菩萨否。况云发心。非实已能也。独不闻自觉已圆。复行觉他者。如来应世乎。或谓必待已圆。而后利他。则利他终无时矣。然自疾不能救。而能救他人。无有是处。是故当发菩萨广大之心。而复确守如来真切之训。不然。以盲引盲。欲自附于菩萨。而人已双失。谓之何哉。</p><p>　　讲宗</p><p>　　宗门之坏。讲宗者坏之也。或问讲以明宗。曷言乎坏之也。予曰。经律论有义路。不讲则不明。宗门无义路。讲之则反晦。将使其参而自得耳。故曰。任从沧海变。终不为君通。又曰。我若与汝说破。汝向后骂我在。今讲者。翻成套子话矣。西来意不明。正坐此耳。</p><p>　　妄拈古德机缘（一）</p><p>　　云栖僧约。妄拈古德机缘者。出院。一僧云。此不必禁。禁之则断般若缘。彼谤法华者。地狱罪毕。还以谤故。植缘法华。况妄拈者。非谤乎。予曰。子言则诚善矣。然知其一。未知其二。谤法华者。出地狱而植善缘。孰若敬信法华者。不入地狱而即植善缘乎。又谓妄拈非谤。而不思无知臆谈。皆名谤大般若。是故漫述师言者。被点检云。先师无此语。莫谤先师好。彼尊师也。非谤也。错答一转语者。堕野狐身。彼错也。非谤也。何二人皆成罪戾。古人一问一答。皆从真实了悟中来。今人驰骋口头三昧。明眼人前。似药汞之入红炉。妖邪之遇白泽耳。若不禁止。东竖一拳。西下一喝。此作一偈彼说一颂。如风如狂。如戏如谑。虚头炽而实践亡。子以为宗门复兴。吾以为佛法大坏也。</p><p>　　妄拈古德机缘（二）</p><p>　　僧不悦曰。审如是。古德机缘。更不可开口一评量乎。曰。止禁妄拈。未尝言不可拈也。二僧同起卷帘。古德云。一得一失。子试评量。得失谁在。僧无语。予曰。昔人有言。十回被师家问。九回答不得。未为害。但恐无知妄谈。则终无升进耳。慎之哉。</p><p>　　禅宗净土迟速</p><p>　　一僧专修念佛法门。一僧以禅自负。谓念佛者曰。汝念佛。必待生西方巳。见阿弥陀佛。然后得悟。我参禅者。现生便得悟去。迟速较然矣。汝罢念而参可也。僧莫能决。举以问予。予曰。根有利钝。力有勤惰。存乎其人。则彼此互为迟速。未可是此而非彼也。喻如二人同趋宝所。一人乘马。一人乘船。同日起程。而到之迟速。未可定也。则利钝勤惰之说也。参禅念佛。亦复如是。语其迟。念佛人。有累劫莲花始开。参禅人。亦有多生勤苦。不能见性者矣。语其速。参禅人。有当下了悟。不历僧祇获法身。念佛人。亦有现生打彻。临终上上品生者矣。古云。如人涉远。以到为期。不取途中。强分难易。</p><p>　　居山</p><p>　　古云。大隐居廛。小隐居山。遂有甘心汨没于尘俗者。不知居廛者。混俗和光。闹中得静。有道之士则然。非初心所宜也。或曰。永嘉谓未得道。而先居山。但见其山。必忘其道。是不许居山也。此各有说。予赞山居。为汨没于尘者。诫也。而永嘉所言。自是正理。出家儿大事未明。千里万里。寻师访道。亲近知识。朝参暮请。岂得蒙味无知。作守山鬼乎。故知行脚在前。居山在后。可也。则亦不悖乎永嘉之言也。</p><p>　　为僧宜<a href=\"/remen/xiaoyang.html\" class=\"keylink\" target=\"_blank\">孝养</a>父母</p><p>　　有为僧不孝父母者。予深责之。或曰。出家既巳辞亲割爱。责之则反动其恩爱心矣。曰恶。是何言也。大孝释迦尊。累劫报亲恩。积因成正觉。而梵网云。戒虽万行。以孝为宗。观经云。孝养父母。净业正因。古人有作堂奉母者。担母乞食者。未尝以恩爱累也。奈何于亲割爱矣。而缔交施主。不绝馈遗。畜养弟子。过于骨肉。是无亲而有亲。出一爱而复入一爱也。何颠倒乃尔。且巳受十方供养。饱暖安居。而坐视父母之饥寒寥落。汝安则为之。</p><p>　　真友</p><p>　　中锋大师警策。有参禅必待寻师友。敢保工夫一世休。又曰。纵饶达摩与释迦。拟亲早巳成窠臼。此醍醐至妙之言也。然不可闻于下士也。执此言而自用自专。不复知取友之益。则翻成毒药矣。取友非难。得真友为难。饮食财帛相征逐者。恶友也。善相劝恶相规者。好友也。开我以正修行路。示我以最上乘法。为我灯。为我眼。为我导师。为我医王者。真善知识友也。不可一日而远离者也。</p><p>　　传灯</p><p>　　传灯录所载诸师。如六代相承。五灯分焰。诸大尊宿。皆天下古今第一流人物。所谓始知周孔外。别自有英豪者。是也。岂易言哉。而今人或得一知半见。或得些少轻安。便自以为大彻大悟。而无眼长老。又或以东瓜印子印之。一盲众盲。非徒无益而有害。可胜悼欤。</p><p>　　续原教论</p><p>　　国初翰林待诏沈士荣居士。作续原教论。其详品名儒<a href=\"/remen/xuefo.html\" class=\"keylink\" target=\"_blank\">学佛</a>一篇。备举唐宋诸君子。如白香山。苏内翰。至裴丞相。扬大年等诸公。<a href=\"/remen/chanxue.html\" class=\"keylink\" target=\"_blank\">禅学</a>浅深。最为精核。其言曰。即裴扬诸公。不云无悟入。而保养<a href=\"/remen/shouchi.html\" class=\"keylink\" target=\"_blank\">受持</a>。则未可知也。岂有身居名利之场。又非果位菩萨。而能无细惑流注者哉。游戏法门者。固不必论矣。我辈身为出家儿者。试静思之</p><p>　　<a href=\"/remen/hufa.html\" class=\"keylink\" target=\"_blank\">护法</a></p><p>　　人知佛法外护。付与王臣。而未知僧之当其护者。不可以不慎也。护法有三。一曰。兴崇梵刹。二曰。流通大教。三曰。奖液缁流。曷言乎慎也。护刹者。梵刹果尔原属寺产。豪强占焉。夺而复之。理也。有如考诸图籍。则疑似不明。传之远久。则张王互易。以势取之。可乎。喜舍名为吉祥地。力不敌而与者。谓之冤业薮。若僧惟劝化有力大人。以恢复旧刹。为大功德主。而不思佛固等视众生。如罗睺罗。殃民建刹。即广逾千顷。高凌九霄。旃檀为林。珠玉为饰。佛所悲怜而不喜者也。有过无功。不可不慎。一也。护教者。其所著述。果尔远合佛心。近得经旨。赞叹而传扬之。理也。有如外道迂谈。胸臆偏见。过为称誉。可乎。若僧惟乞诸名公作序作跋。而不思疑误后学。有过无功。不可不慎。二也。护僧者。其僧果尔真参实悟。具大知见者。尊而礼之。实心实行。操持敦确者。信而近之。理也。有如虚头禅客。下劣庸流。亦尊之信之。可乎。若僧惟亲附贵门。粪其覆庇。而绵纩锦绣。以裹痈疽。只益其毒。有过无功。不可不慎。三也。是则王臣护法。而僧坏法也。悲夫。</p><p>　　颂古拈古（一）</p><p>　　或问。古人皆有颂古拈古。子独无。何也。答曰。不敢也。古人大彻大悟之后。吐半偈。发片言。皆从真实心地。大光明藏中自然流出。不假思惟。不烦造作。今人能如是乎。国初尊宿。言公案有二等。如狗子<a href=\"/remen/foxing.html\" class=\"keylink\" target=\"_blank\">佛性</a>。万法归一之类。是一等。又有最后极则缣讹。谓之脑后一槌。极为难透。予于前狗子万法。尚未能无疑。何况最后。故不敢恣其臆见。妄为拈颂也。</p><p>　　颂古拈古（二）</p><p>　　或曰。子其谦乎。盖能而示之以不能乎。曰。非谦也。是真语实语也。楞伽示宗说二通。而教多显义。宗多密义。故又云无义味语。予于教之深玄者。犹未能尽通也。而况于宗门中语乎。复次。宗门问答机缘。虽云无义味语。然有犹存少分义路。可思议者。有绝无义路似无孔铁槌。不可钻剌者。有似太虚空。不可捉摸者。有似铁蒺藜。不可咬嚼者。有似大火聚。不可近傍者。有似赫日轮。不可著眼者。有似砒霜鸩羽。不可沾唇者。安得妄议。略举古人一二。世尊拈花。迦叶破颜微笑。我今巳能冥会佛心如迦叶否。客诵金刚。六祖即时契悟。我今巳能顿了深经如六祖否。临济见大愚。而曰黄檗佛法无多子。我今巳能实见得无多子否。赵州八十行脚。曰只为心头未悄然。我今巳能心头悄然否。香岩击竹有声。而曰一击忘所知。我今巳能忘所知否。灵云见桃花。而曰直至如今更不疑。我今巳能的的到不疑之地否。高峰被雪岩问。正睡著无梦时主人。不能答。我今巳能答斯问否。又三年而于枕子落地处大悟。我今巳能有此大悟否。如此类者。不可胜举。倘有一未明。其余皆未必明。如兜率悦公之谓张无尽是也。非惟古人。即今人所作。亦不敢轻评其是非。而漫为之贬驳也。何也。人坐于堂上。方能辨堂下人曲直。又未曾系籍圣贤故也。嗟乎。错答一转语。堕野狐身百劫。笑明眼人答话。倒屙三十年。覆辙昭然。可弗慎诸。</p><p>　　出家利益</p><p>　　古德云。最胜儿。出家好。俗有恒言曰。一子出家。九族生天。此皆赞叹出家。而未明言出家之所以为利益也。岂曰不耕不织。而有自然衣食之为利益乎。岂曰不买宅不赁房。而有自然安居之为利益乎。岂曰王臣护法。信施恭敬。上不役于官。下不扰于民。而有自然清闲逸乐之为利益乎。古有偈曰。施主一粒米。大似须弥山。若然不了道。披毛戴角还。又曰。他日阎老子与你打算饭钱。看你将何抵对。此则出家。乃大患所伏。而况利益乎哉。所谓出家之利益者。以其破烦恼。断无明。得无生忍。出生死苦。是则天上人间之最胜。而父母宗族被其泽也。不然。则虽富积千箱。贵师七帝。何利益之有。吾实大忧大惧。而并以告夫同业者。</p><p>　　三难净土</p><p>　　一人问释迦如来。以足指按地。即成金色世界。佛具足如是神力。何不即变此娑婆。土石诸山秽恶充满之处。便成七宝庄严之极乐国。乃必令众生驱驰于十万亿佛土之迢迢也。噫。佛不能度<a href=\"/remen/wuyuan.html\" class=\"keylink\" target=\"_blank\">无缘</a>。子知之乎。净缘感净土。众生心不净。虽有净土。何由得生。喻如十善生天。即变地狱为天堂。而彼十恶众生。如来垂金色臂牵之。彼终不能一登其阈也。是故刹那金色世界。佛摄神力。而依然娑婆矣。又一人问。经言至心念阿弥陀佛一声。灭八十亿劫生死重罪。斯言论事乎。论理乎。噫。经云一称南无佛。皆巳成佛道。又云礼佛一拜。从其足跟至金刚际。一尘一转轮王位。今正不必论其事之与理。但于至心二字上著倒。惟患心之不至。勿患罪之不灭。事如是。理亦如是。理如是。事亦如是。何足疑也。又一人问。有人一生精勤念佛。临终一念退悔。遂不得生。有人一生积恶。临终发人念佛。遂得往生。则善者。何为反受亏。而恶者。何为反得利也。噫。积恶而临终正念者。千万人中之一人耳。苟非宿世善根。临终<a href=\"/remen/tongku.html\" class=\"keylink\" target=\"_blank\">痛苦</a>逼迫。昏迷瞀乱。何由而能发起正念乎。善人临终退悔。亦千万人中之一人耳。即有之。必其一生念佛悠悠之徒。非所谓精勤者。精则心无杂乱。勤则心无间歇。何由而生退悔乎。是则为恶者急宜修省。毋妄想临终有此侥幸。真心求净土者。但益自精勤。勿忧临终之退悔也。</p><p>　　世梦</p><p>　　古云。处世若大梦。经云。却来观世间。犹如梦中事。云若云如者。不得巳而喻言之也。究极而言则真梦也。非喻也。<a href=\"/remen/rensheng.html\" class=\"keylink\" target=\"_blank\">人生</a>自少而壮。自壮而老。自老而死。俄而入一胞胎也。俄而出一胞胎也。俄而又入又出之无穷巳也。而生不知来。死不知去。蒙蒙然。冥冥然。千生万劫而不自知也。俄而沈地狱。俄而为鬼。为畜。为人。为天。升而沈。沈而升。惶惶然。忙忙然。千生万劫而不自知也。非真梦乎。<a href=\"/ctwh/shici/gushi/\" class=\"keylink\" target=\"_blank\">古诗</a>云。枕上片时春梦中。行尽江南数千里。今被利名牵。往返于万里者。岂必枕上为然也。故知庄生梦蝴蠂。其未梦蝴蠂时。亦梦也。夫子梦周公。其未梦周公时。亦梦也。旷大劫来。无一时一刻而不在梦中也。破尽无明。朗然大觉。曰。天上天下惟吾独尊。夫是之谓梦醒汉。</p><p>　　一转语</p><p>　　先德开示学人。谓我今亦不论你禅定智慧。<a href=\"/remen/shentong.html\" class=\"keylink\" target=\"_blank\">神通</a>辨才。只要你下一转语谛当。学人闻此。便昼夜学转语。错了也。既一转语如是尊贵。如是奇特。则知定不是情识卜度。见解依通。所可袭取。盖从真实大彻大悟中。自然流出者也。如其向经教中。向古人问答机缘中。以聪明小智。摸仿穿凿。取辨于口。非不语句尖新其实隔靴抓痒。直饶一刹那。下恒河沙数转语。与自已有何交涉。今莫管转语谛当不谛当。且抛向不可说不可说世界之外。只牢守本参。密密用心。时时不舍。但得悟彻时。岂愁无语。吾虽钝根。不敢不勉。</p><p>　　本身卢舍那</p><p>　　僧问古德。如何是本身卢舍那。答云。与我过拂子来。俄而曰。置旧处。僧理前问。曰。古佛过去久矣。又云。未了之人听一言。只这如今谁动口。后人由此以举手动足。开口作声。便为真佛。是则是是。而实不是。所谓认贼为子者也。遂将柏树子。麻三斤。翠竹黄花。鸟衔猿抱等。一概认去。岂不误哉。俱胝遇问即竖一指。鲁祖见僧回身面壁。昔人道我若看见拗折指头。予亦云。待渠回身。拣胸踏倒。</p><p>　　宗门语不可乱拟</p><p>　　古人大悟之后。横说竖说。正说反说。显说密说。一一契佛心印。皆真语实语。非庄生寓言比也。今人心未妙悟。而资性聪利。辞辨捷给者。窥看诸语录中。问答机缘。便能摸仿。只贵颠倒异常。可喜可愕以眩俗目。如当午三更。夜半日出。山头起浪。海底生尘。种种无义味语。信口乱发。诸无识者。莫能校勘。同声赞扬。彼人久假不归。亦谓真得。甚至一棒打杀与狗子吃。者里有祖师么。唤来与我洗脚。此等处。亦复无忌惮。往往效颦。吁。妄谈般若。罪在不原。可畏哉。</p><p>　　看语录须求古人心处</p><p>　　凡看古人语录文字。不可专就一问一答。一拈一颂。机锋峻利。语妙言奇处。以爽我心目。资我谈柄。须穷究他因何到此大彻大悟田地。其中自叙下手工夫。刻苦用心处。遵而行之。所谓何不依他样子修也。若但剽窃摸拟。直饶日久岁深。口滑舌便。俨然与古人乱真。亦只是剪彩之花。画纸之饼。成得甚么边事。</p><p>　　古玩入吾手</p><p>　　今人于一彝一罂。一书一画。其远在上古者。出自名家者。平生歆慕而不能致者。一旦得之。则大喜过望。忻然慰曰。此某某所递互珍藏者。今幸入吾手矣。曾不思旷劫以来。无酬价之至宝。何时入吾手。况世玩在外。求未必获。至宝在我。求则得之。亦弗思而巳矣。</p><p>　　喜怒哀乐未发</p><p>　　予初入道。忆子思以喜怒哀乐未发为中。意此中即空劫以前自已也。既而参诸楞严。则云纵灭一切见闻觉知。内守幽闲。犹为法尘分别影事。夫见闻泯。觉知绝。似喜怒哀乐未发。而曰法尘分别者。何以。意根也。法尘也。根与尘对。顺境感。而喜与乐发。逆境感。而怒与哀发。是意根分别法尘也。未发。则尘未交于外。根未起于内。寂然悄然。应是本体。不知向缘动境。今缘静境。向缘法尘之粗分别也。今亦法尘之细分别也。皆影事也。非真实也。谓之幽闲。特幽胜显。闲胜闹耳。空劫以前自已。尚隔远在。此处更当谛审精察。研之又研。穷之又穷。不可草草。</p><p>　　急参急悟。</p><p>　　放牛居士。古杭人余氏子。参无门老人。得悟于宋淳祐中。其言曰。大聪明人。才闻此事。便以心意识领解。所以认影为真。到腊月三十日。眼光欲落时。向阎老子道。待我澄心摄念。却与你去。断不可也。须是急参急悟。放牛此语。可谓吃紧为人。若真实彻悟者。平日踏得牢牢固固。稳稳当当。不动干戈。可以八面受敌。无常到来。安闲自如。不荒不忙。不怖不乱。何更待澄心摄念。勉强支吾耶。所谓急参急悟。吾辈当力图之。</p><p>　　厌喧求静</p><p>　　有习静者。独居一室。稍有人声。便以为碍。夫人声可禁也。鸦鹊噪于庭。则如之何。鸦鹊可驱也。虎豹啸于林。则如之何。虎豹犹可使猎人捕之也。风响水流。雷轰雨骤。则如之何。故曰愚人除境不除心。智者除心。不除境。欲除境而境卒不可除。则道终不可学矣。或曰。世尊不知五百车声。盖禅定中事。非凡夫所能。然则高凤读书。不知骤雨漂麦。当是时凤所入何定。不咎志之不坚。而嫌境之不寂。亦谬矣哉。</p><p>　　除日</p><p>　　古人以除日当死日。盖一岁尽处。犹一生尽处。故黄檗垂示云。预先若打不彻。腊月三十日到来。管取你热闹。然则正月初一。便理会除日事不为早。初生堕地时。便理会死日事不为早。那堪荏荏苒苒。悠悠扬扬。不觉少而壮。壮而老。老而死。况更有不及壮且老者。岂不重可哀哉。今晚岁除。应当惕然自誓。自要不可明年依旧蹉跎去也。虽然。此打彻二字。不可容易看过。不是通几本经论。当得彻也。不是坐几炷香。不动不摇。当得彻也。不是解几则古德问答机缘。作几句颂古拈古。当得彻也。不是酬对几句口头三昧滑溜。当得彻也。古人谓于此事。洞然如桶底骤脱。爽然如大梦得醒。更无纤毫疑处。然后可耳。嗟乎。敢不努力。</p><p>　　念佛不碍参禅</p><p>　　古谓参禅不碍念佛。念佛不碍参禅。又云。不许互相兼带。然亦有禅兼净土者。如圆照本。真歇了。永明寿。黄龙新。慈受深等诸师。皆禅门大宗匠。而留心净土。不碍其禅。故知参禅人。虽念念究自本心。而不妨发愿。愿命终时。往生极乐。所以者何。参禅虽得个悟处。倘未能如诸佛。住常寂光。又未能如阿罗汉。不受后有。则尽此报身。必有生处。与其生人世。而亲近明师。孰若生莲花。而亲近弥陀之为胜乎。然则念佛。不惟不碍参禅。实有益于参禅也。</p><p>　　心得</p><p>　　以耳听受而得者。不如以目看读而得之者。广也。以目看读而得者。不如以心悟明而得之者。极其广也。以心为君。以目为臣。以耳为佐使。可也。用目当心。斯下矣。用耳当目。又下之下矣。</p><p>　　世智当悟</p><p>　　智有二。有世间智。有出世间智。世智有二。一者。博学宏辞。长技远略。但以多智多解而胜乎人者。是也。二者。明善恶。别邪正。行其所当行。而止其所当止者。是也。仅得其初。是谓狂智。当堕三涂。兼得其后。是谓正智。报在人天。何以故。德胜才。谓之君子。才胜德。谓之小人也。出世间智亦二。一者。善能分别如来<a href=\"/remen/zhengfa.html\" class=\"keylink\" target=\"_blank\">正法</a><a href=\"/remen/sidi.html\" class=\"keylink\" target=\"_blank\">四谛</a><a href=\"/remen/liudu.html\" class=\"keylink\" target=\"_blank\">六度</a>等。依而奉行者。是也。二者。破无明惑。如实了了。见自本心者。是也。仅得其初。是出世间智也。名为渐入。兼得其后。是出世间上上智也。乃名顿超。何以故。但得本莫愁末。得末者。未必得本也。今有乍得世智初分。便谓大彻大悟者。何谬昧之甚。</p><p>　　静之益</p><p>　　日间有事。或处分不定。睡去四五更起坐。是非可否。忽自了然。日间错处。于此悉现。乃知尔来。不得明见心性。皆由忙乱。覆却本体耳。古人云。静见真如性。又云。性水澄清。心珠自现。岂虚语哉。</p><p>　　<a href=\"/fojing/\" class=\"keylink\" target=\"_blank\">佛经</a>不可不读</p><p>　　予少时。见前贤辟佛。主先入之言。作矮人之视。罔觉也。偶于戒坛经肆。请数卷经读之。始大惊曰。不读如是书。几虚度一生矣。今人乃有自少而壮而老而死。不一过目者。可谓面宝山而不入者也。又一类。虽读之。不过采其辞致。以资谈柄。助笔势。自少而壮而老而死。不一究其理者。可谓入宝山而不取者也。又一类。虽讨论讲演。亦不过训字。诂文。争新竞高。自少而壮而老而死。不一真修而实践者。可谓取其宝。把玩之赏鉴之。怀之袖之。而复弃之者也。虽然。一染识田。终成道种。是故佛经。不可不读。</p><p>　　泰首座</p><p>　　或谓泰首座。刻香坐脱。九峰不许。以不会石霜休去歇去寒灰枯木去等语也。而纸衣道者。能去能来。将无会石霜意。而洞山亦不许者。何也。愚谓纸衣若果巳出息不涉众缘。入息不居阴界。则去住自由。当与洞山作愚痴斋。把手共行。泰何可及。如或不然。未免是弄精魂汉。古人所谓鬼神活计者。是也。而泰公却有真实定方。特其耽著静境。不解转身一句。二者。病则均也。然纸衣虚心。就洞山理会。而泰公奋然长往。自失大利。满招损。谦受益。学禅者宜知之。</p><p>　　心之精神是谓圣</p><p>　　孔丛子云。心之精神。是谓圣。杨慈湖平生学问。以是为宗。其于良知何似。得无合佛说之真知欤。曰精神更浅于良知。均之水上波耳。恶得为真知乎哉。且精神二字。分言之则各有旨。合而成文。则精魂<a href=\"/remen/shenshi.html\" class=\"keylink\" target=\"_blank\">神识</a>之谓也。昔人有言。<a href=\"/remen/wuliangjie.html\" class=\"keylink\" target=\"_blank\">无量劫</a>来生死本。痴人认作本来人者。是也。</p><p>　　僧习</p><p>　　末法僧。有习书。习诗。习尺牍语。而是三者。皆士大夫所有事。士大夫舍之不习而习禅。僧反习其所舍。而于巳分上一大事因缘。置之度外。何颠倒乃尔。</p><p>　　宗门问答</p><p>　　古尊宿家相见。其问答机缘。或无义无味。或可惊可疑。或如骂如谑。而皆自真参实悟中来。莫不水乳投函盖合。无一字一句浪施也。后人无知效颦。则口业不小。譬之二同邑人。千里久别。忽然邂逅相对。作乡语隐语谚语。傍人听之。亦复无义无味。可惊可疑。如骂如谑。而实字字句句。皆衷曲之谈。肝膈之要也。傍人固不知是何等语。而二人默契如水乳。如函盖矣。今不如缄口结舌。但向本参上著力。只愁不悟。不愁悟后无语。</p><p>　　闻谤</p><p>　　经言。人之谤我也。出初一字时。后字未生。出后一字时。初字巳灭。是乃风气鼓动。全无真实。若因此发嗔。则鹊噪鸦鸣皆应发嗔矣。其说甚妙。而或谓设彼作为谤诗。则一览之下。字字具足。又永存不灭。将何法以破之。独不思白者是纸。黑者是墨。何者是谤。况一字一字。皆篇韵凑合而成。然则置一部篇韵在案。是百千万亿谤书。无一时不现前也。何惑之甚也。虽然。此犹是对治法门。若知我空。谁受谤者。</p><p>　　菩萨不现今时</p><p>　　窃怪今时造业者多。信道者寡。菩萨既度生无巳。何不分身示现。化诱群迷。且昔佛法东流。自汉魏以迄宋元善知识出世。若鳞次然。元季国初。犹见一二。近何寥寥无闻。如地藏愿度尽众生。观音称无刹不现。岂其忍遗未度之生。亦有不现之杀耶。久而思之。乃知菩萨随愿度生。众生无缘。则不能度。喻如月在天上。本无绝水之心。水自不清。月则不现。况今末法渐深。心垢弥甚。菩萨固时时度生。而生无受度之地。是则临浊水而求明月。奚可得乎。</p><p>　　曹溪不断思想</p><p>　　有诵六祖偈云。惠能没伎俩。不断百思想。对境心数生。菩提作么长。扬扬自谓得旨。便拟纵心任身。一切无碍。坐中一居士斥之曰。大师此偈。药卧龙。能断思想之病也。尔未有是病。妄服是药。是药反成病。善哉言乎。今更为一喻。曹溪之不断百思想。明镜之不断万像也。今人之不断百思想。素缣之不断五采也。曹溪之对境心数起。空谷之遇呼而声起也。今人之对境心数起。枯木之遇火而烟起也。不揣已而自附于先圣者。试闲处一思之。</p><p>　　根原枝叶</p><p>　　末法人业经论。其所尚多在名繁相剧。而难为记持者。义幽理晦。而难为剖析者。文隐句涩。而难为销会者。以是骋辨。博夸新奇。而衲僧脚跟下一大事因缘。置之罔闻。又宁知彼名相义理文句。皆从此中流出。是则攻枝叶而昧根原。永嘉所以浩叹也。故曰。但得本不愁末。只恐时人于此信不及。放不下耳。</p><p>　　种种法门</p><p>　　譬如王师讨伐。临阵格斗。以杀贼为全胜。而杀贼者或剑或槊。或槌或戟。乃至矢石种种随用。唯贵精于一技而巳。以例学人。则无明惑障。如彼贼人。种种法门。如剑槊等。破灭惑障。如获全胜。是知无论杀具。但取杀贼。贼既杀巳。大事斯毕。所云杀具。皆过河筏耳。不务其大。而沾沾焉谓剑能杀人。槊不能杀。岂理也哉。参禅者。讥念佛为著相。励行者。呵<a href=\"/foxue/changshi/153408.html\" class=\"keylink\" target=\"_blank\">修定</a>为落空。亦犹是也。故经云。归元无二道。方便有多门。先德云。如人涉远。以到为期。不取途中。强分难易。</p><p>　　生死根本</p><p>　　黄鲁直曰。深求禅悦。照破生死之根。则忧畏淫怒。无处著脚。但枯其根。枝叶自瘁。此至论也。但未明言。孰为生死根者。又禅悦下要紧在照破字。若得禅悦。便谓至足。则内守幽闲。正生死根耳。须是穷参力究。了了见自本性。则生死无处著脚。生死无处著脚。忧畏淫怒。何由而生。</p><p>　　智慧</p><p>　　增一阿含经。佛言<a href=\"/remen/jielv.html\" class=\"keylink\" target=\"_blank\">戒律</a>成就。是世俗常数。三昧成就。亦世俗常数。神足飞行成就。亦世俗常数。唯智慧成就。为第一义。则知戒定等三学。<a href=\"/remen/bushi.html\" class=\"keylink\" target=\"_blank\">布施</a>等<a href=\"/remen/liuboluomi.html\" class=\"keylink\" target=\"_blank\">六波罗蜜</a>。唯智慧最重。不可轻也。唯智慧最先。不可后也。唯智慧贯彻一切法门。不可等也。经云。因戒生定。因定发慧。盖语其生发之次第。然而要当知所重。知所先。知所贯彻。始得。虽然。此智慧者。又非聪明辨才之谓也。如前世智当悟中说。</p><p>　　行脚住山</p><p>　　今人见玄沙不越岭。保福不度关。即便端拱安居。眼空四海。及见雪峰三登投子。九上洞山。赵州八旬行脚。即便奔南走北。浪荡一生。斯二者。皆非也。心地未明。正应千里万里。亲附知识。何得守愚空坐。我慢自高。既为生死参师访道。又何得观山观水。徒夸履历之广而巳哉。正因行脚之士。自不如此。</p><p>　　山色</p><p>　　近观山色。苍然其青焉。如蓝也。远观山色。郁然其翠焉。如蓝之成靛也。山之色果变乎。山色如故。而目力有长短也。自近而渐远焉。青易为翠。自远而渐近焉。翠易为青。是则青以缘会而青。翠以缘会而翠。非唯翠之为幻。而青亦幻也。盖万法皆如是矣。</p><p>　　惺寂</p><p>　　止观之贵均等尚矣。圣人复起。不能易矣。或有销缓急于其间者。曰。经言因定发慧。则止为要。以是相沿成习。修行之人。多主寂静。唯永嘉既为惺惺寂寂。寂寂惺惺之说。以明均等。而后文曰惺惺为正。寂寂为助。则迥然独得之见。从古至今。无道及者。自后宗门教人看话。以期彻悟。而妙喜呵默照为邪禅。正此意也。是故佛称大觉。众生称不觉。觉者。惺也。永嘉之旨微乎。</p><p>　　真道人难</p><p>　　凡人造业者百。而为善者一二。为善者百。而向道者一二。向道者百。而坚久者一二。坚久者百。而坚之又坚。久之又久。直至<a href=\"/remen/putixin.html\" class=\"keylink\" target=\"_blank\">菩提心</a>不退转者一二。如是最后名真道人。难乎哉。</p><p>　　楞严</p><p>　　天如集楞严会解。或曰。此天如之楞严。非释迦之楞严也。予谓此语虽是。而新学执此。遂欲尽废古人注疏。则非也。即尽废注疏。单存白文。独不曰此释迦之楞严。非自已之楞严乎。则经可废也。何况注疏。又不曰自已之楞严遍一切处乎。则诸子百家。乃至樵歌牧唱。皆不可废也。何况注疏。</p><p>　　悟后</p><p>　　沩山和尚云。如今初心。虽从缘得。一念顿悟自理。尤有无始旷劫习气。未能顿净。须教渠净除现业流识。即是修也。不道别有法教渠修行趋向。沩山此语。非彻法源底者不能道。今稍有省觉。便谓一生参学事毕者。独何欤。</p><p>　　去障</p><p>　　修行去障。亦有五等。喻如一人之身。五重缠裹。最外铁甲。次以皮裘。次以布袍。次以罗衫。又次贴肉极以轻绡。次第解之。轻绡俱去。方是本体赤历自身也。行人外去粗障。去之又去。直至根本无明。极微细障。皆悉去尽。方是本体清净法身也。</p><p>　　禅佛相争</p><p>　　二僧遇诸途。一参禅。一念佛。参禅者。谓本来无佛。无可念者。佛之一字。吾不喜闻。念佛者。谓西方有佛。号阿弥陀。忆佛念佛。必定见佛。执有执无。争论不巳。有少年过而听焉。曰。两君所言。皆徐六担板耳。二僧叱曰。尔俗士也。安知佛法。少年曰。吾诚俗士。然以俗士为喻。而知佛法也。吾梨园子也。於戏场中或为君。或为臣。或为男。或为女。或为善人。或为恶人。而求其所谓君臣男女善恶者。以为有。则实无。以为无。则实有。盖有。是即无而有。无。是即有而无。有无俱非真。而我则湛然<a href=\"/remen/changzhu.html\" class=\"keylink\" target=\"_blank\">常住</a>也。知我常住。何以争为。二僧无对。</p><p>　　谈宗</p><p>　　予未出家时。乍阅宗门语。便以情识摸拟。与一座主书。左纵右横。座主惮焉。出家数年后。重会座主于一宿庵。劳问间。见予专志净土。语不及宗。矍然曰。子向日见地超卓。今反卑近。何也。予笑曰。谚有之。初生牛犊不畏虎。识法者惧。君知之乎。座主不答。</p><p>　　名利</p><p>　　荣名厚利。世所同竞。而昔贤谓求之既不可得。却之亦不可免。此却之不可免一语。最极玄妙。处世者。当深信熟玩。盖求不可得。人或知之。却不可免。谁知之者。如知其不可免也。何以求为。又求之未得。不胜其愠。及其得之。不胜其喜。如知其不可免也。何以喜为又已得则喜。他人得之则忌。如知其不可免也。何以忌为。庶几达宿缘之自致。了万劫之如空。而成败利钝。兴味萧然矣。故知此语玄妙。</p><p>　　神通</p><p>　　神通大约有三。一报得。一修得。一<a href=\"/remen/zhengde.html\" class=\"keylink\" target=\"_blank\">证得</a>。报得者。福业自致。如诸天皆能彻视彻听。及鬼亦有通是也。修得者。习学而成。如提婆达多。学神通于阿难尊者是也。证得者。专心学道。无心学通。道具而通自具。但迟速不同耳。如古今诸祖诸善知识是也。较而论之。得道不患无通。得通未必有道。先德有言。神通妙用。不如阇黎。佛法还须老僧。意有在矣。试为喻之。世间官人。所有爵禄冠服。府署仪卫等。若神通然。而亦有三种。其报得者。如功勋荫袭自然而有者也。其修得者。人力夤缘。古人所恶不由其道者是也。其证得者。道明德立。而位自随之。仲尼云。学也禄在其中矣是也。是三者。胜劣可知也。</p><p>　　大豪贵人</p><p>　　世间大豪贵人。多从修行中来。然有三等。其一。持戒修福。而般若正智。念念不忘。则来生虽处高位。五欲具足。而心则时时在道。真所谓有发僧也。其二。持戒修福。而般若之念稍疏。则来生游戏法门而巳。其三。持戒修福。而于般若邈不系念。则来生为顺境所迷。背善从恶。甚而谤佛毁法灭僧者有矣。鞠其因地。则均之修行人耳。而差别如是。来生更来生。其差别又何如也。寒心哉。</p><p>　　世界</p><p>　　忆昔童子时。戏与诸童子相问难。谓天地尽处。当作何状。将空然皆太虚欤。则此空者。又何所止。将结实如垣壁欤。则此实者。又何所止。诸童子无以应。笑而罢。而予则隐隐碍于胸中也。彼<a href=\"/ctwh/gdxs/smzg/shj.html\" class=\"keylink\" target=\"_blank\">山海经</a>。所谓东西相去二亿里。南北相去一亿五万里。只据一方。诚管窥而巳。后阅内典。至虚空不可尽。世界不可尽。意始大豁。以为非佛不能道。嗟乎此未易言也。</p><p>　　心不在内</p><p>　　楞严征心。谓心不在内者。指真心也。若妄想心。则亦可云在内。此意微妙。未易与不知者道。世书曰。心藏神。神即妄想别名。其所称心。则肉团之谓耳。有义学辈。闻予言。摇首不信。今请以事明之。人熟寐。戏以物压其心。则魇。或自手误掩其心亦魇。又戏画睡人面。有至魇死者。此在内之明征也。义学曰。如是则真妄成二物矣。曰。子徒知真妄不二。不知真妄一而常二。二而常一也。不观水与冰乎。水冰不二。孰不知之。而水既成冰。水流动而无定方。冰凝实而有常所。真无方。妄有所。亦犹是也。从真起妄。妄外无真。由水结冰。冰外无水。故其体常一。而用常二也。义学曰。此子臆见。终违楞严。有据则可。曰。有据。据在楞严。诸君自不察耳。经云。一迷为心。决定惑为色身之内。虽在色身之内。不妨体遍十方。正遍十方之时。不妨现在身内。此意妄想破尽者。方能证之。吾与子尚在妄想中。葛藤且止。</p><p>　　出谷喻</p><p>　　诗咏鸟谓出自幽谷。迁于乔木。盖别是非。慎取舍之论。昔德山作青龙钞。初以为三祇炼修。乃得成佛。而南方魔子。谓一悟了毕。吾当往灭其种。以报佛恩。当是时。是一片真实好心。耿耿于怀。特不自知其所见之谬耳。及夫受指教于婆子。亲见龙潭。而积岁所宝所重。弃之如腐草。故能终成大器。震耀末法也。向使封滞臆见。我慢自贤。喻如窭人珍秘燕石。反谤贾胡谓嫉已宝。虽有百婆子。千龙潭。其将若之何。</p><p>　　丸饼诳儿</p><p>　　忆在家时。一儿晚索汤饼。时市门巳掩。家人无以应。丸米粉与之。啼不顾。其母恚甚。予曰。易事耳。取米丸匾之。儿入手。哑然而笑。时谓儿易诳若此。因知今人轻净土。重禅宗者似焉。语以丸汤饼之净土。则谛。易以匾米丸之禅宗。则笑。此真与儿童之见何异。嗟夫。</p><p>　　好名</p><p>　　人知好利之害。而不知好名之为害尤甚。所以不知者。利之害粗而易见。名之害细而难知也。故稍知自好者。便能轻利。至于名。非大贤大智不能免也。思立名。则故为诡异之行。思保名。则曲为遮掩之计。终身役役于名之不暇。而暇治身心乎。昔一老宿言。举世无有不好名者。因发长叹。坐中一人作而曰。诚如尊谕。不好名者。惟公一人而巳。老宿欣然大悦解颐。不知已为所卖矣。名关之难破。如是哉。</p><p>　　看忙</p><p>　　世有家业巳办者。于岁尽之日。安坐而观贫人之役役于衣食也。名曰看忙。世有科名巳办者。于大比之日。安坐而观士人之役役于进取也。亦名曰看忙。独不曰世有惑破智成所作巳办者。安坐而观<a href=\"/remen/liudao.html\" class=\"keylink\" target=\"_blank\">六道</a>众生之役役于轮回生死也。非所谓看忙乎。吁。举世在忙中。谁为看忙者。古人云。老僧自有安闲法。此安闲法可易言哉。虽然。世人以闲看忙。有务已心。无怜彼心。菩萨看忙。起大慈悲心。普觉群迷。冀彼同得解脱。则二心回异。所以为凡圣小大之别。</p><p>　　无义味语</p><p>　　宗门答话。有所谓无义味语者。不可以道理会。不可以思惟通故也。后人以思惟心。强说道理。则愈说愈远。岂惟谬说。直饶说得极是。亦只如鹦鹉学人语而巳。圆悟老人曰。汝但情识意解。一切妄想都尽。自然于这里会去。此先德巳验之方。断非虚语。吾辈所当深信。而力行者也。</p><p>　　得悟人正宜往生净土</p><p>　　或问某甲向修净土。有禅者曰。但悟自佛即巳。何必外求他佛。而愿往生。此意如何。予谓此实最上开示。但执之亦能有误。请以喻明。假使有人。颖悟同于颜子。而百里千里之外。有圣如夫子者。倡道于其间。七十子三千贤。相与周旋焉。汝闻其名。往而见之。未必不更有长处。而自恃颖悟。拒不觐谒。可乎。虽然。得悟不愿往生。敢保老兄未悟在。何者。天如有言。汝但未悟。若悟。则汝净土之生。万牛不能挽矣。深矣哉言乎。</p><p>　　亲师</p><p>　　古人心地未通。不远千里。求师访道。既得真师。于是拗折柱杖。高挂钵囊。久久亲近。太上则阿难一生侍佛。嗣后历代诸贤。其久参知识者。未易悉举。只如慈明老人下二尊宿。一则杨岐。辅佐终世。一则清素。执侍一十三年。是以晨咨暮炙。浃耳洽心。终得其道。以成大器。而予出家时晚。又色力羸弱。气不助志。先师为度出家。便相别去。方外行脚。所到之处。或阻机会。或罗病缘。皆乍住而巳。遂至今日。白首无知。抱愚守拙。嗟乎。予不能于杏坛泗水。济济多士中。作将命童子。而乃于三家村里。充教读师。可胜叹哉。</p><p>　　千僧无一衲子</p><p>　　龙兴靖公。受知于雪峰大师。峰记靖云。汝他日住持。座下千僧。无一衲子。后靖应钱王之请。住持龙兴。果众千余。皆三藏诵习之徒而巳。一如峰记。昔马大师得人之多。其成十器者。至八十八人。靖去马师。年不甚远。而衲子之难得。乃千中罕见其一。况今时乎。人间无十善。则天类衰。僧中无衲子。则佛种断。近且不知衲子之谓何也。法道伶仃。如线欲绝。悲夫。</p><p>　　生日</p><p>　　世人生日。设宴会。张音乐。绘图画。竞辞赋。以之为乐唐文皇独不为。可谓超越常情矣。或曰。是日也不为乐。而诵经礼忏。修诸福事则何如。曰。诚善矣。欲报父母劬劳生育之恩及灭已躬平生所作之业。于此宜尽心焉。然末也非本也。先德有言。父母未生前。谁是汝本来面目。是日也。有能不为乐。而正念观察未生前之面目者乎。若于此廓尔洞明。则不但报此身之父母。而累劫之亲恩无不报。不但灭现生之业。而多生之夙障罔弗灭矣。罢人世之乐。得涅槃之乐。孝矣哉若人乎。伟矣哉若人乎。</p><p>　　年少<a href=\"/remen/biguan.html\" class=\"keylink\" target=\"_blank\">闭关</a></p><p>　　闭关之说。古未有也。后世乃有之。所以养道。非所以造道也。且夫巳发菩提大心者。犹尚航海梯山。冒风霜于百郡。不契随他一语者。方且挑包顶笠。踏云水于千山。八旬行脚。老更驱驰。九上三登。不厌勤苦。尔何人斯。安坐一室。人来参我。我弗求人耶。昔高峰坐死关于张公洞。依岩架屋。悬处虚空。如鸟在巢。人罕觏之者。然大悟以后事耳。如其图安逸而缄封自便。则断乎不可。</p><p>　　僧畜僮仆</p><p>　　僧有畜僮仆。供使令者。夫出家人。有弟子可服役。奚以僮仆为。或曰。弟子为求道而来。非执役人也。噫。夫之子适国也。一则曰冉有仆。一则曰樊迟御。渊明之赴友人召也。一门生。二子。舁其篮舆。后世图而绘之。以为高致。今出家为僧。乃宠爱其弟子。如富贵家儿。而另以钱买僮仆。供櫤负薪。张伞执剌。末法之弊。一至是乎。</p><p>　　时光不可空过</p><p>　　世人耽著处。不舍昼夜。曰。昼短苦夜长。何不秉烛游。耽赏玩也。百年三万六千日。一日须倾三百杯。耽曲糱也。野客吟残半夜灯。耽诗赋也。长夏惟消一局棋。耽博奕也。古有明训曰。是日巳过。命亦随减。当勤精进。如救头然。今出家儿。耽曲糱者固少。而前后三事。或未免焉。将好光阴蓦然空过。岂不大可惜哉。</p><p>　　一蹉百蹉</p><p>　　古云。今生若不修。一蹉是百蹉。一之至百。何蹉之多直至于是。经言。离恶道得人身难。得人生逢佛法难。然而逢念佛法门信受。为尤难也。如经所言。蚁子自七佛以来。未脱蚁身。安知何日得人身。又何日逢佛法。又何日逢念佛法门而信受也。何止百蹉。盖千蹉万蹉。而无穷也。伤哉。</p><p>　　修福</p><p>　　古有偈。<a href=\"/remen/xiuhui.html\" class=\"keylink\" target=\"_blank\">修慧</a>不修福。罗汉应供薄。修福不修慧。象身挂璎珞。有专执前之二句者。终日营营。惟勤募化。曰吾造佛也。吾建殿也。吾斋僧也。此虽悉是万行之门。而有二说。一则。因果不可不分明。二则。已事不可不先办。或曰。果如子言。则佛像湮没。谁其整之。塔寺崩颓。谁其立之。僧饿于道路。而不得食。谁其济之。人人惟办已事。而<a href=\"/remen/sanbao.html\" class=\"keylink\" target=\"_blank\">三宝</a>荒芜矣。曰不然。但患一体三宝荒芜耳。世间三宝。自佛法入中国以来。造佛建殿斋僧者。时时不休。处处相望。何烦子之私忧而过计也。吾独慨夫僧之营事者。其瞒因昧果。不惧罪福。克减常住。藏匿信施者。无论矣。即守分僧。而未谙律学。但知我不私用入巳则巳。遂乃移东就西。将甲补乙。或那还急债。或馈送俗家。不知砖钱买瓦。僧粮作堂。枉受辛勤。翻成恶报。是则天堂未就。地狱先成。所谓无功而有祸者也。中峰大师训众曰。一心为本。万行可以次之。则所谓已事先办者也。已事办而作福事。则所作自然当可矣。至哉言乎。为僧者。当铭之肺腑可也。</p><p>　　大鉴大通</p><p>　　大鉴能禅师。世称南宗。大通秀禅师。世称北宗。然黄梅衣钵。不付时时勤拂拭之大通。而独付本来无一物之大鉴。何宗镜录谓大鉴止具一只眼。大通则双眼圆明。信如是。何以不得衣钵。夫曹溪亲接黄梅。远承达摩。又远之承迦叶。又远之承释迦。乃永明传道于天台韶国师。而为此说者何也。抑随时救弊之说也。昔人言晋宋以来。竞以禅观相高。而不复知直指人心见性成佛之旨。故初祖西来。至永明时。又或以为一悟即了。故宗镜及万善同归等书。力赞修持。则似乎南宗专于顿悟。而北宗顿悟渐修。智行双备。故有只眼双眼之喻。万松老人独奋笔曰。此一只眼。是之谓尽大地是<a href=\"/remen/shamen.html\" class=\"keylink\" target=\"_blank\">沙门</a>一只眼也。是之谓把定乾坤眼也。是之谓顶门金刚眼也。倘新学辈诸浅见者。执宗镜所云。作实法会。则大鉴止是空谛。而大通方始是中道第一义谛。可乎。或曰。曹溪六代传衣。举世靡不知之。而当是时。何为惟见两京法王。二帝门师。北宗大著于天下。而不及曹溪者。又何也。曰。曹溪既承印记。秘其衣钵。为猎人守网。潜光匿彩。至于一十八年大通之道盛行。曹溪之名未显也。迨风幡之对而后道播万世矣。曹溪潜龙深渊。不自炫耀。大通见龙在田。不自满盈。其言曰。彼亲传吾师衣钵者也。盖善知识之相与以有成也。如是。</p><p>　　诗偈。</p><p>　　劝修四料简</p><p>　　作福不念佛。福尽还沉沦。念佛不作福。入道多苦辛。无福不念佛。地狱鬼畜群。念佛兼作福。后证两足尊。</p><p>　　示广位</p><p>　　病从身生。身从业生。不造诸业。祸消福增。娑婆念佛。极乐标名。一心不乱。上品位登。</p><p>　　因性灵示众</p><p>　　聋哑痴僧。名曰性灵。世间好恶。何足评论。是非长短。何必强分。以此不说。即杜祸门。以此勿听。即塞谤门。以此不疑。成就信门。人能学我。万祸无侵。再或精进。圣道可成。</p><p>　　僧大文求偈字无外号含空</p><p>　　万象之中。唯空为大。空在我心。眇如一芥。大哉心乎。谁与对待。无对待故。是以无外。</p><p>　　示大卓</p><p>　　有生必有死。长短安足论。今得圆僧相。平生愿巳满。当生大欢喜。切勿怀忧恼。万缘俱放下。但一心念佛。注想极乐国。上品莲</p></div>"
},{
    "title": "御选语录卷十四",
    "author": "清世宗御录",
    "html": "<div class=\"B1_text\"><p>　　御制序</p><p>　　朕既选刻僧肇等禅师语录。长夏几暇。欲全览历代古德之所激扬。而录其真切为人者。柰<a href=\"/remen/huazang.html\" class=\"keylink\" target=\"_blank\">华藏</a>浩瀚。目不暇给。臣工中与禅衲辈。具能辨别淄渑目力者。不得其人。莫可使分任翻阅。呈朕总览者。无巳。乃就妙喜所辑<a href=\"/remen/zhengfa.html\" class=\"keylink\" target=\"_blank\">正法</a>眼藏。幻寄所刻指月录。二书。采取若干则公案。以示后学。夫正<a href=\"/remen/fayan.html\" class=\"keylink\" target=\"_blank\">法眼</a>藏。指月录。二书。行海内数百年矣。西竺四七。震旦二三。佛<a href=\"/remen/fozu.html\" class=\"keylink\" target=\"_blank\">佛祖</a>祖。无义味语。至今普遍阎浮提界。俾荒山古刹。渺渺禅栖。楖栗蒲团。修修释子。皆得展卷而见。提唱而闻。妙喜幻寄之功勋。固为不可磨灭。但惜皆未具透关眼。所以拈提自先失利。则粉中之雪。煤里之墨。岂能拣辨的当。掷黄金而取瓦砾。宝鱼目而弃摩尼。定所不免。是以正法眼藏。指月录之外。其尚有元枢正体。灵鉴真光。开示指归。裨益末世者。未经朕目。无可如何。在二书之中。则可以自信。选择一无所遗矣。明眼人自能辨取。帙中所采言句。非如妙喜幻寄所选。只尚语句尖新。机锋敏捷。不论与本分心地有无交涉也。皆专以提持向上。不但时人之所推尚。流俗之所盛传。而实非旨要。未契真宗者。概置不录。即古来大善知识。递相拈示之公案。少或不依本分。任其口头滑利。即不与选焉。夫此不了言句。历代明眼善知识。非不知其为非第一义谛。或以祖父所遗。只得传为家珍。或因诸方检点。恐起争端。不无回互。不但不肯明以指斥。且弃短取长。附合拈提。将方寸之木。耸令高于岑楼。亦不过无柰。聊作门前之绕。岂实谓祖印在兹也。初机后学。未能人人具生知慧眼。则不无误人。在朕今日。无挂无碍。一禀觉王正令。黜陟古今。有何忌讳。而不为直捷指明。后世真正<a href=\"/remen/faxin.html\" class=\"keylink\" target=\"_blank\">发心</a>参学之人。如堕网之欲出。若沐漆而求解者。岂可不令解粘去缚之净尽。俾少留余地耶。如傅大士。如大珠海。如丹霞天然。如灵云勤。如德山鉴。如兴化奖。如长庆棱。如风穴沼。如汾阳昭。如端师子。如大慧杲。如弘觉范。如高峰妙。皆宗门中历代推为提持后学之宗匠。柰其机缘示语。无一可入选者。聊举数端。以见其旨。如傅大士夜夜抱佛眠。朝朝还共起。起坐镇相随。语默同居止。及能为万象主。不逐四时凋之句。长庆上堂曰。撞著道伴交肩过。一生参学事毕。僧问兴化。四方八面来时如何。化曰打中间的。如此语句。皆是只识得个昭昭灵灵耳。即傅大士所云。空手把锄头。步行骑水牛。人从桥上过。桥流水不流。亦只到得脱凡情执著见耳。只如步行骑水牛。较古德道士倒骑牛之句。虽若仿佛。而相去天渊。如普化云。明头来。明头打。暗头来。暗头打。四方八面来。旋风打。<a href=\"/remen/xukong.html\" class=\"keylink\" target=\"_blank\">虚空</a>来。连架打。此语虽亦非究竟。较兴化打中间语。奚啻霄壤。如庞<a href=\"/wenda/jushi/\" class=\"keylink\" target=\"_blank\">居士</a>一口吸尽西江水。乃从来多传为极则者。却不知但只会得个光吞万象而巳。岂曾脚跟点地。所以五祖演云。一口吸尽西江水。万丈深潭穷到底。略彴不似赵州桥。明月清风安可比。此颂可谓补庞缊之欠缺也。如庞婆百草头边祖师意之句。尤为粗浅。而无知狂参。亦称为究竟之说。如汾阳昭。除十智同真之外。其他语句。无一可取。似此<a href=\"/remen/jiandi.html\" class=\"keylink\" target=\"_blank\">见地</a>。则十智同真之设。亦从解路中得来耳。若欲如是推演敷布。岂有底止。十智同真。亦奚足重。若为启初学之疑情。何必如此多言。徒使真参实悟之人。牵连入于解路耳。如德山乃从来历代推崇之古锥。而除一棒之外。详细搜求。其垂示机缘。却无一则可采。不过会得个本无言说之理。不被天下老和尚舌头瞒地位耳。未踏向上一著在。所以沩山之语。泥里有剌。<a href=\"/remen/daode.html\" class=\"keylink\" target=\"_blank\">道德</a>山向后。孤峰顶上盘结草庵。呵佛骂祖去在。可谓将德山数语判尽也。如托钵公案。亦只可启发初学疑情。与本分毫无交涉。况亦有何奇特。直得数千百年提唱。殊不可解。如岩头雪峰。实乃见过于师。然亦未到圆通处。较伊法嗣元沙。犹欠百步在。如大珠顿悟入道要门论。不过提唱初机。全未具顶门正眼。其马祖赏叹之说。未必确实。如妙喜乃数百年望重海内之人。其武库全录。朕皆详细披阅。其示语机缘中。一无可取。其拈提古德处。亦间有透脱之论。而支离谬误处甚多。观此。则非具真知见者。亦乃认得个本来微光。用解识学问。勉强扩充之所致。非实透关之侣。如灵云青山原不动。白云任去来之句。如露柱怀胎。打破镜来相见之说。亦属一流。至风穴录中所载。不过默悟三元指要。是其极则。其语句。如老僧阇黎。祖意教意。皆左右两拍之说。家国与野老。老僧与阇黎。岂有两个。虽将左右两拍。解路粉饰。似同中有异异中同者。其颦蹙安贴。话成两橛。如何盖覆。如答<a href=\"/remen/suiyuan.html\" class=\"keylink\" target=\"_blank\">随缘</a>不变云。披蓑侧立千峰外。引水浇蔬五老峰。又如壁立千仞。谁敢正眼觑著之句。皆从元要中知解得来。不问可知。不但非第一义。而且贻误后学。况与世理大相矛盾。似此不经之说。徒增文士嗤谤耳。与<a href=\"/remen/fofa.html\" class=\"keylink\" target=\"_blank\">佛法</a>毫无裨益。此一实事。有一丝毫。便是一丝毫。失之毫厘。差之千里。真伪之辨。若遇明眼人。断不能逃影。如丹霞烧木佛。观其语录见地。只止<a href=\"/remen/wuxin.html\" class=\"keylink\" target=\"_blank\">无心</a>。实为狂参妄作。据丹霞之见。木佛之外。别有佛耶。若此。则子孙焚烧祖先牌。臣工毁弃帝王位。可乎。在丹霞以为除佛见。殊不知自堕铁围而不觉也。意在立奇扫相。而通身泥水。自不知也。若谓院主眉须堕。设立疑案。究亦无可疑处。不过亦从解路中成就耳。非切实为人。开人天眼目之宗匠。况其示寂时。一足未及地而化。此亦<a href=\"/remen/hufa.html\" class=\"keylink\" target=\"_blank\">护法</a>神明。令伊自示脚跟不点地之一证。如一古德殿前背佛坐。又一古德入殿向佛唾。傍僧云。何得背佛坐。向佛唾。答云。将无佛处来与某甲唾。指无佛处来与某甲背。此等见解。与丹霞同。但知扫目前一像。却不觉自执千像万像矣。当日但问此二狂徒。你道除此殿中佛。尚别有何佛。试指取看。管教立地现形。此等无稽魔说。何堪提唱书录挂齿。更有拾狐唾以为狮乳者。尤堪怜愍。似此者不可枚举。以上所拈。尚皆非属邪妄。但脚跟未踏实地。非了义之说耳。如弘觉范。指月录中。采其拈提处甚多。其支离谬妄处。与幻寄同。可谓同病相怜。不过令人作发笑之戏具。更不必论者。至如三唤侍者。婆子烧庵。吃油粢。野狐。斩猫。犀牛扇。台山婆子。子湖狗。香严上树。云门扇子。禾山鼓。慈明榜等公案。皆古今<a href=\"/remen/conglin.html\" class=\"keylink\" target=\"_blank\">丛林</a>中。日日举似者。朕悉不录。盖虽言语道断。不过启发初机。非是究竟。但此等公案。尚不至榛芜向上一路耳。总之此事。如杲日光。如大火聚。提则全提。印则全印。否乃不达佛之正旨。尽属夺弄精魂。其言。虽皆数千百年以来。人人所提唱。其人。虽皆数千百年以来。人人之所推崇。朕皆置之不论。盖历代震于其名。无人指出。殊不知此等未了之谈。杂入真正人天眼目之宗师语句中。后学岂能尽具参方眼。其目光如豆者。必致金[金+俞]莫辨。皂白不分。到此地位。自以为巳造某古德所造之境。向上自然无路。妄为参学事毕。岂不是尽九州铁。铸成这一大错。此等语句。虽于提掇初机。发人净信。未始无功。然其功甚小。能令真正发心参学之人。中止化城。过由伊造。其过甚大。如迦陵音。亦可谓具参方眼者。乃于兴化古庙躲过。丹霞烧木佛。长庆路逢道伴。等公案。尚被牵绊。而未看破。且尤喜提唱风穴阇黎老僧一则。朕当年一一讨论。为之说破。尚不能透脱。何况初机后学耶。兹集所选历代禅师。除六祖外。一百五十六人语句。固皆本分极则。而诸人中。如志公。马祖一。南岳思。石头迁。忠国师。长沙岑。观国师。临济元。投子同。曹山寂。元沙备。韶国师。其见证与前选中诸大善知识。无二无别。但其传世语句。可采者止于此。因其难成卷帙。是以并在后集中。至于药山俨。黄檗运。洞山价。罗汉琛。法眼益。天依怀。细细评量。犹有珠与玑之分。其余诸禅师公案言句。二书所载。只此一二则。语虽可录。不能品其次第。学者能于古人语言相似。而高下悬殊之处。自具只眼。知朕采取删汰。意趣之所归。举一明三。方为于此有分。否则毋得颟顸含胡。轻言参透葛藤。转不如讲诵经典。薰此佛种。以待机缘。尚为未昧自已。朕今此举。若无灼知定见。岂肯多生枝节。为天下后世之所嗤笑。实怜<a href=\"/remen/chanzong.html\" class=\"keylink\" target=\"_blank\">禅宗</a>颓废。慧命悬丝。皆由此辈未了宗师。开此纷杂岐径。令鱼龙莫辨。后学不知所从也。故不得不为蛇足一上。如标月指。所指必月。无论三垣二十八宿。未尝误指。即弦朓之月。亦所不指。所指者。如月之恒。既圆且明。普照三千大千。后学但毋向指边求月也。是为序。</p><p>　　雍正十一年癸丑八月望日</p><p>　　无名氏问。千七百则陈烂葛藤。皆是无义味语。皇上品其优劣。毋乃涉于解路乎。有名氏答。从上祖师言句。汝作么生会。无名氏云。如鸦鸣鹊噪会。有名氏曰。汝既不作言句会。汝今云何复生分别心。如可分别者。固应如是分别。如曰不可分别。则古来言句。既作鸦鸣鹊噪会。皇上今日品题。何不作凤啸龙吟会。弯兔角弓。而射空里风影。或百发百中。或十发一中。计功行赏。夫何不可。无名氏[忏-千+么][忏-千+罗]而退。</p><p>　　御选历代禅师语录前集上。</p><p>　　初祖<a href=\"/remen/puti.html\" class=\"keylink\" target=\"_blank\">菩提</a>达摩大师</p><p>　　祖于<a href=\"/remen/banruo.html\" class=\"keylink\" target=\"_blank\">般若</a>多罗尊者得法。演化本国。时有二师。一名佛大先。二名佛大胜多。佛大先遇般若多罗尊者。舍小趣大。与祖并化。时号为二<a href=\"/remen/ganlu.html\" class=\"keylink\" target=\"_blank\">甘露</a>门。而佛大胜多。更分徒而为六宗。第一有相宗。第二<a href=\"/remen/wuxiang.html\" class=\"keylink\" target=\"_blank\">无相</a>宗。第三定慧宗。第四戒行宗。第五无得宗。第六寂静宗。各封已解。别展化源。祖喟然叹曰。彼之一师。己陷牛迹。况复支离而分六宗。我若不除。永缠邪见。言巳。微现神力。至有相宗所问曰。一切诸法。何名实相。彼众中有一尊长萨婆罗答曰。于诸相中。不互诸相。是名实相。祖曰。一切诸相而不互者。若名实相。当何定耶。彼曰。于诸相中。实无有定。若定诸相。何名为实。祖曰。诸相不定。便名实相。汝今不定。当何得之。彼曰。我言不定。不说诸相。当说诸相。其义亦然。祖曰。汝言不定。当为实相。定不定故。即非实相。彼曰。定既不定。即非实相。知我非故。不定不变。祖曰。汝今不变。何名实相。巳变巳往。其义亦然。彼曰。不变当在。在不在故。故变实相。以定其义。祖曰。实相不变。变即非实。于有无中。何名实相。萨婆罗心知圣师悬解潜达。即以手指虚空曰。此是<a href=\"/remen/shijian.html\" class=\"keylink\" target=\"_blank\">世间</a>有相。亦能空故。当我此身得似此否。祖曰。若解实相。即见非相。若了非相。其色亦然。当于色中。不失色体。于非相中。不碍有故。若能是解。此名实相。彼众闻巳。心意朗然。钦礼信受。祖瞥然匿迹。至无相宗所而问曰。汝言无相。当何证之。彼众中有波罗提者答曰。我明无相。心不现故。祖曰。汝心不现。当何明之。彼曰。我明无相。心不取舍。当于明时。亦无当者。祖曰。于诸有无。心不取舍。又无当者。诸明无故。彼曰。入佛<a href=\"/remen/sanmei.html\" class=\"keylink\" target=\"_blank\">三昧</a>。尚无所得。何况无相。而欲知之。祖曰。相既不知。谁云有无。尚无所得。何名三昧。彼曰。我说不证。证无所证。非三昧故。我说三昧。祖曰。非三昧者。何当名之。汝既不证。非证何证。波罗提闻祖辨析。即悟本心。礼谢于祖。<a href=\"/remen/chanhui.html\" class=\"keylink\" target=\"_blank\">忏悔</a>往谬。祖记曰。汝当得果。不久证之。此国有魔。汝可降之。言巳。忽然不现。至定慧宗所问曰。汝学定慧。为一为二。彼众中有婆兰陀者答曰。我此定慧。非一非二。祖曰。既非一二。何名定慧。彼曰。在定非定。处慧非慧。一即非一。二亦不二。祖曰。当一不一。当二不二。既非定慧。约何定慧。彼曰。不一不二。定慧能知。非定非慧。亦复然矣。祖曰。慧非定故。然何知哉。不一不二。谁定谁慧婆兰陀闻之。疑心冰释。至第四戒行宗所问曰。何者名戒。云何名行。当此戒行。为一为二。彼众中有一贤者答曰。一二二一。皆彼所生。依教无染。此名戒行。祖曰。汝言依教。即是有染。一二俱破。何言依教。此二违背。不及于行。内外非明。何名为戒。彼曰。我有内外。彼巳知竟。既得通达。便是戒行。若说违背。俱是俱非。言及清净。即戒即行。祖曰。俱是俱非。何言清净。既得通故。何谈内外。贤者闻之。即自惭服。至无得宗所问曰。汝云无得。无得何得。既无所得。亦无得得。彼众中有宝静者答曰。我说无得。非无得得。当说得得。无得是得。祖曰。得既不得。得亦非得。既云得得。得得何得。彼曰。见得非得。非得是得。若见不得。名为得得。祖曰。得既非得。得得无得。既无所得。当何得得。宝静闻之。顿除疑网。至寂静宗所问曰。何名寂静。于此法中。谁静谁寂。彼众中有尊者答曰。此心不动。是名为寂。于法无染。名之为静。祖曰。本心不寂。要假寂静。本来寂故。何用寂静。彼曰。诸法本空。以空空故。于彼空空。故名寂静。祖曰。空空巳空。诸法亦尔。寂静无相。何静何寂。静尊者闻师指诲。豁然开悟。于是六众。咸誓归依。化被南天。声驰五印。经六十载。度无量众。</p><p>　　祖念东震旦国。佛记后五百岁。般若智灯。运光于彼。遂嘱<a href=\"/remen/dizi.html\" class=\"keylink\" target=\"_blank\">弟子</a>般若密多罗。住<a href=\"/remen/tianzhu.html\" class=\"keylink\" target=\"_blank\">天竺</a>传法。而躬至震旦。乃辞祖塔。别学侣。泛重溟。达南海。乃梁普通七年庚子岁也。广州剌史萧昂。具礼迎供。表闻武帝。帝遣使赍诏迎请。十月至金陵。帝问曰。朕即位以来。造寺写经度僧。不可胜纪。有何<a href=\"/remen/gongde.html\" class=\"keylink\" target=\"_blank\">功德</a>。祖曰。并无功德。帝曰。何以无功德。祖曰。此但人天小果。有漏之因。如影随形。虽有非实。帝曰。如何是真功德。祖曰。净智妙圆。体自空寂。如是功德。不以世求。帝又问如何是圣谛第一义。祖曰。廓然无圣。帝曰。对朕者谁。祖曰。不识。帝不悟。</p><p>　　祖渡江北。寓止嵩山少林寺。面壁而坐。终日默然。有僧神光。诣祖参承。祖常端坐面壁。莫闻诲励。师立雪过膝。断臂求法。祖遂因与易名曰慧可。问曰。诸佛法印。可得闻乎。祖曰。诸佛法印。匪从人得。可曰。我心未宁。乞师与安。祖曰。将心来与汝安。可良久。曰觅心了不可得。祖曰。我与汝安心竟。越九年。欲返天竺。乃顾慧可而告之曰。昔如来以正法眼。付<a href=\"/remen/jiaye.html\" class=\"keylink\" target=\"_blank\">迦叶</a>大士。展转嘱累而至于我。我今付汝。汝当护持。并授汝<a href=\"/remen/jiasha.html\" class=\"keylink\" target=\"_blank\">袈裟</a>。以为法信。内传法印。以契证心。外付袈裟。以定宗旨。至吾灭后二百年。衣止不传。法周沙界。明道者多。行道者少。说理者多。通理者少。潜符密证。千万有余。汝当阐扬。勿轻未悟。一念回机。便同本得。听吾偈曰。吾本来兹土。传法救迷情。一花开五叶。结果自然成。</p><p>　　二祖慧可大师</p><p>　　有一居士。年逾四十。不言名氏。聿来设礼。而问祖曰。弟子身缠风恙。请和尚忏罪。祖曰。将罪来与汝忏。士良久曰。觅罪了不可得。祖曰。与汝忏罪竟。宜依佛法僧住。士曰。今见和尚。巳知是僧。未审何名佛法。祖曰。是心是佛。是心是法。法佛无二。僧宝亦然。士曰。今日始知罪性。不在内。不在外。不在中间。如其心然。佛法无二也。祖深器之。即为剃发。曰是吾宝也。宜名僧璨。祖遂嘱累。付以衣法。偈曰。本来缘有地。因地种花生。本来无有种。花亦不曾生。</p><p>　　向居士幽栖林野。木食涧饮。北齐天保初。闻祖盛化。乃致书曰。影由形起。响逐声来。弄影劳形。不识形为影本。扬声止响。不知声是响根。除<a href=\"/remen/fannao.html\" class=\"keylink\" target=\"_blank\">烦恼</a>而趣<a href=\"/remen/niepan.html\" class=\"keylink\" target=\"_blank\">涅槃</a>。喻去形而觅影。离<a href=\"/remen/zhongsheng.html\" class=\"keylink\" target=\"_blank\">众生</a>而求<a href=\"/remen/foguo.html\" class=\"keylink\" target=\"_blank\">佛果</a>。喻默声而求响。故知迷悟一涂。愚智非别。无名作名。因其名则是非生矣。无理作理。因其理则争论起矣。幻化非真。谁是谁非。虚妄无实。何空何有。将知得无所得。失无所失。未及造谒。聊申此意。伏望答之。祖回示曰。备观来意皆如实。真幽之理竟不殊。本迷摩尼谓瓦砾。豁然<a href=\"/remen/zijue.html\" class=\"keylink\" target=\"_blank\">自觉</a>是真珠。无明<a href=\"/remen/zhihui.html\" class=\"keylink\" target=\"_blank\">智慧</a>等无异。当知万法即皆如。愍此二见之徒辈。申辞措笔作斯书。观身与佛不差别。何须更觅彼无余。居士捧披祖偈。乃申礼觐。密承印记。</p><p>　　三祖僧璨大师</p><p>　　<a href=\"/remen/xinxing1.html\" class=\"keylink\" target=\"_blank\">信心</a>铭。至道无难。惟嫌拣择。但莫憎爱。洞然明白。毫厘有差。天地悬隔不识玄旨。徒劳念静。圆同太虚。无欠无余。良由取舍。所以不如不用求真。惟须息见才有是非。纷然失心。二由一有。一亦莫守。一心不生。万法无咎。无咎无法。不生不心。能由境灭。境逐能沈。境由能境。能由境能。欲知两段。原是一空。一空同两。齐含万象欲取一乘。勿恶六尘。六尘不恶。还同正觉。智者无为。愚人自缚。法无异法。妄自爱著。将心用心。岂非大错梦幻空花。何劳把捉。得失是非。一时放却。眼若不寐。诸梦自除。心若不异。万法一如狐疑尽净。正信调直。一切不留。无可记忆。虚明自照。不劳心力。非思量处。识情难测。真<a href=\"/remen/rufa.html\" class=\"keylink\" target=\"_blank\">如法</a>界。无他无自。要急相应。惟言不二。不二皆同。无不包容。十方智者。皆入此宗。宗非促延。一念万年。无在不在。十方目前。极小同大。忘绝境界。极大同小。不见边表。有即是无。无即是有一即一切。一切即一。但能如是。何虑不毕。</p><p>　　四祖道信大师</p><p>　　祖谓牛头融禅师曰。夫百千法门。同归方寸。河沙妙德。总在心源。一切戒门定门慧门。<a href=\"/remen/shentong.html\" class=\"keylink\" target=\"_blank\">神通</a>变化。悉自具足。不离汝心。一切烦恼<a href=\"/remen/yezhang.html\" class=\"keylink\" target=\"_blank\">业障</a>。本来空寂。一切<a href=\"/remen/yinguo.html\" class=\"keylink\" target=\"_blank\">因果</a>。皆如梦幻。无<a href=\"/remen/sanjie.html\" class=\"keylink\" target=\"_blank\">三界</a>可出。无菩提可求。人与非人。性相平等。大道虚旷。绝思绝虑。如是之法。汝今巳得。更无阙少。与佛何殊。更无别法。汝但任心<a href=\"/remen/zizai.html\" class=\"keylink\" target=\"_blank\">自在</a>。莫作观行。亦莫澄心。莫起贪嗔。莫怀愁虑。荡荡无碍。任意纵横。不作诸善。不作诸恶。行住坐卧。触目遇缘。总是佛之妙用。快乐无忧。故名为佛。</p><p>　　五祖弘忍大师</p><p>　　咸亨中有居士姓卢。名慧能。自新州来参谒。祖问曰。汝自何来。卢曰岭南。祖曰。欲须何事。卢曰。唯求作佛。祖曰。岭南人无<a href=\"/remen/foxing.html\" class=\"keylink\" target=\"_blank\">佛性</a>。若为得佛。卢曰。人即有南北。佛性岂然。祖令随众作务。卢曰。弟子自心常生智慧。不离<a href=\"/remen/zixing.html\" class=\"keylink\" target=\"_blank\">自性</a>。即是<a href=\"/remen/futian.html\" class=\"keylink\" target=\"_blank\">福田</a>。未审和尚教作何务。祖曰。这獦獠根性太利。著槽厂去。卢礼足而退。便入碓坊。服劳于杵臼。昼夜不息。一日祖潜诣碓坊问曰。米白也未。卢曰。白也。未有筛。祖以杖三击其碓。卢即以三鼓入室。祖告曰。诸佛出世。为一大事故。随机大小而引导之。遂有十地三乘顿渐等旨。以为教门。然以无上微妙秘密圆明真实。正法眼藏。付于上首大迦叶尊者。展转传授二十八世。至达摩届于此土。得可大师承袭以至于我。今以法宝及所传袈裟。用付于汝。善自保护。无令断绝。听吾偈曰。有情来下种。因地果还生。无情既无种。无性亦无生。卢跪受讫。问法则既受。衣付何人。祖曰。昔达摩初至。人未之信。故传衣以明得法。今信心巳熟。衣乃争端。止于汝身。不复传也。</p><p>　　六祖<a href=\"/fjrw/hcrw/hnds/\" class=\"keylink\" target=\"_blank\">慧能大师</a></p><p>　　祖抵黄梅参礼五祖。当呈偈后。三鼓入五祖室。五祖复征其初悟。应无所住而生其心语。祖于言下大彻。遂启五祖曰。一切万法不离自性。何期自性本自清净。何期自性本不生灭。何期自性本自具足。何期自性本无动摇。何期自性能生万法。五祖知悟本性。谓祖曰。不识本心。学法无益。若识本心。见自本性。即名丈夫<a href=\"/remen/tianren.html\" class=\"keylink\" target=\"_blank\">天人</a>师佛。遂传衣法。五祖送祖至九江驿边。令祖上船。祖随即把橹。五祖曰。合是吾渡汝。祖曰。迷时师度。悟时自度。度名虽一。用处不同。能蒙师传法。今巳得悟。只合自性自度。五祖云。如是如是。以后佛法。由汝大行。</p><p>　　祖至广州法性寺。值印宗法师讲<a href=\"/fojing/niepanjing/\" class=\"keylink\" target=\"_blank\">涅槃经</a>。寓止廊庑间。暮夜风飏刹幡。闻二僧对论。一曰幡动。一曰风动。往复不巳。祖曰。不是风动。不是幡动。仁者心动。一众竦然。</p><p>　　印宗延至上席。征诘奥义。问曰。黄梅付嘱。如何指授。祖曰。指授即无。惟论见性。不论<a href=\"/remen/chanding.html\" class=\"keylink\" target=\"_blank\">禅定</a><a href=\"/remen/jietuo.html\" class=\"keylink\" target=\"_blank\">解脱</a>。宗曰。何不论禅定解脱。祖曰。为是二法。不是佛法。佛法是不二之法。宗又问如何是佛法不二之法。祖曰。法师讲涅槃经。明佛性是佛法不二之法。如高贵德王菩萨白佛言。犯四重禁。作五逆罪。及一阐提等。当断善根佛性否。佛言。善根有二。一者常。二者<a href=\"/remen/wuchang.html\" class=\"keylink\" target=\"_blank\">无常</a>。佛性非常非无常。是故不断。名为不二。一者善。二者不善。佛性非善非不善。是名不二。蕴之与界。凡夫见二。智者了达。其性无二。无二之性。即是佛性。印宗闻说。<a href=\"/remen/huanxi.html\" class=\"keylink\" target=\"_blank\">欢喜</a>合掌。</p><p>　　韦使君请益。师升座告大众曰。总净心念摩诃般若波罗密多。复云。善知识。菩提般若之智。世人本自有之。只缘心迷不能自悟。须假大善知识。示导见性。当知愚人智人。佛性本无差别。只缘迷悟不同。所以有愚有智。吾今为说摩诃般若波罗密法。使汝等各得智慧。志心谛听。吾为汝说。善知识。世人终日口说般若。不识自性般若。犹如说食不饱。口但说空。万劫不得见性。终无有益。善知识。摩诃般若波罗密是梵语。此言大智慧到<a href=\"/remen/bian.html\" class=\"keylink\" target=\"_blank\">彼岸</a>。此须心行。不在口念。口念心不行。如幻如化。如露如电。口念心行。则心口相应。本性是佛。离性无别佛。何名摩诃。摩诃是大。心量广大。犹如虚空无有边畔。亦无方圆大小。亦非青黄赤白。亦无上下长短。亦无嗔无喜。无是无非。无善无恶。无有头尾。诸佛刹土尽同虚空。世人妙性本空。无有一法可得。自性真空。亦复如是。善知识。莫闻吾说空。便即著空。第一莫著空。若空心<a href=\"/remen/jingzuo.html\" class=\"keylink\" target=\"_blank\">静坐</a>。即著无记空。善知识。世界虚空。能含万物色像。日月星宿。山河大地。泉源溪涧。草木丛林。恶人善人。恶法善法。天堂<a href=\"/remen/diyu.html\" class=\"keylink\" target=\"_blank\">地狱</a>。一切大海须弥诸山。总在空中。世人性空。亦复如是。善知识。自性能含万法是大。万法在诸人性中。若见一切人恶之与善。尽皆不取不舍。亦不染著。心如虚空。名之为大。故曰摩诃。善知识。迷人口说。智者心行。又有迷人空心静坐。百无所思。自称为大。此一辈人。不可与语。为邪见故。善知识。心量广大。遍周法界。用即了了分明。应用便知一切。一切即一。一即一切。去来自由。心体无滞。即是般若。善知识。一切般若智。皆从自性而生。不从外入。莫错用意。名为真性自用。一真一切真。心量大事。不行小道。口虽终日说空。心中不修此行。恰似凡人自称国王。终不可得。非吾弟子。善知识。何名般若。般若者。唐言智慧也。一切处所。一切时中。念念不愚。常行智慧。即是般若行。一念愚。即般若绝。一念智。即般若生。世人愚迷。不见般若。口说般若。心中常愚。常自言我修般若。念念说空。不识真空。般若无形相。智慧心即是。若作如是解。即名般若智。何名波罗密。此是西竺语。唐言到彼岸。解义离生灭。著境生灭起。如水有波浪。即名为此岸。离境无生灭。如水常通流。即名为彼岸。故号波罗密。善知识。迷人口念。当念之时。惟妄惟非。念念若行。是名真性。悟此法者。是般若法。修此<a href=\"/remen/xingzhe.html\" class=\"keylink\" target=\"_blank\">行者</a>。是般若行。不修即凡。一念<a href=\"/remen/xiuxing.html\" class=\"keylink\" target=\"_blank\">修行</a>。自身等佛。善知识。凡夫即佛。烦恼即菩提。前念迷即凡夫。后念悟即佛。前念著境即烦恼。后念离境即菩提。善知识。摩诃般若波罗密。最尊最上最第一。无住无往亦无来。三世诸佛从中出。当用大智慧。打破<a href=\"/remen/wuyun.html\" class=\"keylink\" target=\"_blank\">五蕴</a>烦恼尘劳。如此修行。定<a href=\"/remen/chengfo.html\" class=\"keylink\" target=\"_blank\">成佛</a>道。变三毒为<a href=\"/remen/jiedinghui.html\" class=\"keylink\" target=\"_blank\">戒定慧</a>。善知识。我此法门。从一般若生八万四千智慧。何以故。为世人有八万四千尘劳。若无尘劳。智慧常现。不离自性。悟此法者。即是无念无忆无著。不起诳妄。用自真如性。以智慧观照。于一切法不取不舍。即是见性成佛道。若起正真般若观照。一<a href=\"/remen/shana.html\" class=\"keylink\" target=\"_blank\">刹那</a>间。<a href=\"/remen/wangnian.html\" class=\"keylink\" target=\"_blank\">妄念</a>俱灭。识自本性。一悟即至佛地。善知识。智慧观照。内外明彻。识自本心。若识本心。即本解脱。若得解脱。即是般若三昧。般若三昧。即是无念。何名无念。若见一切法。心不染著。是为无念。用即遍一切处。亦不著一切处。但净本心。使六识出六门。于六尘中无染无杂。来去自由。通用无滞。即是般若三昧。自在解脱。名无念行。若百不思。常令念绝。即是法缚。即名边见。善知识。悟无念法者。万法尽通。悟无念法者。见诸佛境界。悟无念法者。至佛地位。善知识。后代得吾法者。将此顿教法门。于同见同行。发愿<a href=\"/remen/shouchi.html\" class=\"keylink\" target=\"_blank\">受持</a>。如事佛故。终身而不退者。定入圣位。</p><p>　　示众云。善知识。我此法门。以定慧为本。大众勿迷。言定慧别。定慧一体不是二。定是慧体。慧是定用。即慧之时。定在慧。即定之时。慧在定。若识此义。即是定慧等学。诸学道人。莫言先定发慧。先慧发定。定慧各别。作此见者。法有二相。口说善相。心中不善。空有定慧。定慧不等。若心口俱善。内外一种。定慧即等。自悟修行。不在于诤。若诤先后。即同迷人。不断胜负。却增我法。不离四相。善知识。定慧犹如何等。犹如灯光。有灯即光。无灯即暗。灯是光之体。光是灯之用。名虽有二。体本同一。此定慧法。亦复如是。</p><p>　　祖云。善知识。云何立无念为宗。只缘口说见性。迷人于境上有念。念上便起邪见。一切尘劳<a href=\"/remen/wangxiang.html\" class=\"keylink\" target=\"_blank\">妄想</a>。从此而生。自性本无一法可得。若有所得。妄说祸福。即是尘劳邪见。故此法门。立无念为宗。善知识。无者无何事。念者念何物。无者无二相。无诸尘劳之心。念者念真如本性。真如即是念之体。念即是真如之用。真如自性起念。非眼耳鼻舌能念。真如有性。所以起念。真如若无。眼耳色声。当时即坏。善知识。真如自性起念。六根虽有见闻觉知。不染万境。而真性常自在。故经云。能善分别诸<a href=\"/remen/faxiang.html\" class=\"keylink\" target=\"_blank\">法相</a>。于第一义而不动。</p><p>　　无相颂曰。迷人修福不<a href=\"/remen/xiudao.html\" class=\"keylink\" target=\"_blank\">修道</a>。只言修福便是道。<a href=\"/remen/bushi.html\" class=\"keylink\" target=\"_blank\">布施</a><a href=\"/remen/gongyang.html\" class=\"keylink\" target=\"_blank\">供养</a>福无边。心中三恶元来造。拟将修福欲灭罪。后世得福罪还在。但向心中除罪缘。名自性中真忏悔。忽悟大乘真忏悔。除邪行正即无罪。学道常于自性观。即与诸佛同一类。吾祖惟传此顿法。普愿见性同一体。若欲当来觅法身。离诸法相心中洗。努力自见莫悠悠。后念总绝一世休。若悟大乘得见性。虔恭合掌至心求。</p><p>　　南狱怀让禅师礼祖。祖曰。何处来。曰嵩山。祖曰。甚么物恁么来。曰说似一物即不中。祖曰。还可<a href=\"/remen/xiuzheng.html\" class=\"keylink\" target=\"_blank\">修证</a>否。曰修证即不无。污染即不得。祖曰。只此不污染。诸佛之所护念。汝既如是。吾亦如是。</p><p>　　僧智通。看<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a>约千余遍。不会三身四智。礼祖求解其义。祖曰。三身者。清净法身。汝之性也。<a href=\"/remen/yuanman.html\" class=\"keylink\" target=\"_blank\">圆满</a>报身。汝之智也。千百亿<a href=\"/remen/huashen.html\" class=\"keylink\" target=\"_blank\">化身</a>。汝之行也。若离本性别说三身。即名有身无智。若悟三身。无有自性。即名四智菩提。听吾偈曰。自性具三身。发明成四智。不离见闻缘。超然登佛地。吾今为汝说。谛信永无迷。莫学驰求者。终日说菩提。通曰。四智之义可得闻乎。祖曰。既会三身。便明四智。何更问耶。若离三身别谭四智。此名有智无身也。即此有智。还成无智。复说偈曰。大圆镜智性清净。平等性智心无病。妙观察智见非功。成所作智同圆镜。五八六七果因转。但用名言无实性。若于转处不留情。繁兴永处那伽定。通礼谢。以偈赞曰。三身元我体。四智本心明。身智融无碍。应物任随形。起修皆妄动。守住匪真精。妙旨因师晓。终无污染名。</p><p>　　僧志道。览涅槃经至诸行无常。是生灭法。生灭灭巳。寂灭为乐而生疑。礼祖求发明。祖曰。汝作么生疑。对曰。一切众生。皆有二身。谓色身法身也。色身无常。有生有灭。法身有常。无知无觉。经云。生灭灭巳。寂灭为乐者。未审是何身寂灭。何身受乐。若色身者。色身灭时。四大分散。全是苦。苦不可言乐。若法身寂灭。即同草木瓦石。谁当受乐。又法性是生灭之体。五蕴是生灭之用。一体五用。生灭是常。生则从体起用。灭则摄用归体。若听更生。即有情之类。不断不灭。若不听更生。即永归寂灭。同于无情之物。如是则一切诸法。被涅槃之所禁伏。尚不得生。何乐之有。祖曰。汝是释子。何习外道。断常邪见。而议最上乘法。据汝所解。即色身外别有法身。离生灭求于寂灭。又推涅槃常乐。言有身受者。斯乃执吝<a href=\"/remen/shengsi.html\" class=\"keylink\" target=\"_blank\">生死</a>。耽著世乐。汝今当知。佛为一切迷人。认五蕴和合为自体相。分别一切法为外尘相。好生恶死。念念迁流。不知梦幻虚假。枉受轮迥。以常乐涅槃。翻为苦相。终日驰求。佛愍此故。乃示涅槃真乐。刹那无有生相。刹那无有灭相。更无生灭可灭。是则寂灭现前。当现前之时。亦无现前之量。乃谓常乐。此乐无有受者。亦无不受者。岂有一体五用之名。何况更言涅槃禁伏诸法。令永不生。斯乃谤佛毁法。听吾偈曰。无上大涅槃。圆明常寂照。凡愚谓之死。外道执为断。诸求二乘人。目以为无作。尽属情所计。六十二见本。妄立虚假名。何为真实义。唯有过量人。通达无取舍。以知五蕴法。及以蕴中我。外现众色象。一一音声相。平等如梦幻。不起凡圣见。不作涅槃解。二边三际断。常应诸根用。而不起用想。分别一切法。不起分别想。劫火烧海底。风鼓山相击。真常寂灭乐。涅槃相如是。吾今强言说。令汝舍邪见。汝勿随言解。许汝知少分。道闻巳。踊跃作礼而退。</p><p>　　僧志常参祖。祖问汝从何来。欲求何事。曰。学人近礼大通和尚。蒙示见性成佛之义。未决狐疑。望赐开示。祖曰。彼有何言句。汝试举看。曰。大通云。汝见虚空否。对曰见。通曰。汝见虚空有相貌否。对曰。虚空无形。有何相貌。通曰。汝之本性。犹如虚空。返观自性。了无一物可见。是名<a href=\"/remen/zhengjian.html\" class=\"keylink\" target=\"_blank\">正见</a>。无一物可知。是名真知。无有青黄长短。但见本源清净。觉体圆明。即名见性成佛。亦名<a href=\"/remen/jileshijie.html\" class=\"keylink\" target=\"_blank\">极乐世界</a>。亦名如来知见。学人虽闻此说。犹未决了。乞和尚示诲。令无凝滞。祖曰。彼师所说。犹存见知。故令汝未了。吾今示汝一偈曰。不见一法存无见。大似浮云遮日面。不知一法守空知。还如太虚生闪电。此之知见瞥然兴。错认何曾解方便。汝当一念自知非。自已灵光常显现。常闻偈巳。心意豁然。乃述偈曰。无端起知见。著相求菩提。情存一念悟。宁越昔时迷。自性觉源体。随照枉迁流。不入祖师室。茫然趣两头。</p><p>　　有一童子名神会。年十三。自玉泉来参礼。祖曰。知识远来艰辛。还将得本来否。若有本。则合识主。试说看。会曰。以无住为本。见即是主。祖曰。这<a href=\"/remen/shani.html\" class=\"keylink\" target=\"_blank\">沙弥</a>争合取次语。会曰。和尚<a href=\"/remen/zuochan.html\" class=\"keylink\" target=\"_blank\">坐禅</a>。还见不见。祖以拄杖打三下云。吾打汝痛不痛。对曰。亦痛亦不痛。祖曰。吾亦见亦不见。神会问如何是亦见亦不见。祖云。吾之所见常见自家过愆。不见他人是非好恶。是以亦见亦不见。汝言亦痛亦不痛如何。汝若不痛。同其木石。若痛。则同凡夫。即起恚恨。汝向前。见不见是二边。痛不痛是生灭。汝自性且不见。敢尔弄人。神会<a href=\"/remen/libai.html\" class=\"keylink\" target=\"_blank\">礼拜</a>悔谢。</p><p>　　一日祖告众曰。我有一物。无头无尾。无名无字。无背无面。诸人还识否。神会出曰。是诸佛之本源。神会之佛性。祖曰。向汝道无名无字。汝便唤作本源佛性。汝向去有把茆盖头。也只成个知解宗徒。</p><p>　　唐中宗诏。遣使薛简迎祖。祖以疾辞。简问曰。京城禅德。皆云欲得会道。必须坐禅习定。未审师所<a href=\"/remen/shuofa.html\" class=\"keylink\" target=\"_blank\">说法</a>如何。师曰。道由心悟。岂在坐也。经云。若言如来若坐若卧。是行邪道。何故。无所从来。亦无所去。无生无灭。是如来清净禅。诸法空寂。是如来清净坐。究竟无证。岂况坐耶。简曰。弟子回京。主上必问。愿师慈悲。指示心要。传奏两宫。及京城学道者。譬如一灯。燃百千灯。冥者皆明。明明无尽。师曰。道无明暗。明暗是代谢之义。明明无尽。亦是有尽。相待立名故。净名经云。法无有比。无相待故。明与无明。凡夫见二。智者了达。其性无二。无二之性。即是实性。实性者。处凡愚而不减。在贤圣而不增。住烦恼而不乱。居禅定而不寂。不断不常。不来不去。不在中间。及其内外。不生不灭。性相如如。<a href=\"/remen/changzhu.html\" class=\"keylink\" target=\"_blank\">常住</a>不迁。名之曰道。简曰。师说不生不灭。何异外道。祖曰。外道所说不生不灭者。将灭止生。以生显灭。灭犹不灭。生说不生。我说不生不灭者。本自无生。今亦不灭。所以不同外道。汝若欲知心要。但一切<a href=\"/remen/shane.html\" class=\"keylink\" target=\"_blank\">善恶</a>都莫思量。自然得入清净心体。湛然常寂。妙用恒沙。简蒙指教。豁然大悟。礼辞归阙。表奏师语。诏加褒美。</p><p>　　僧问黄梅意旨甚么人得。祖曰。会佛法人得。曰和尚还得否。祖曰。我不会佛法。</p><p>　　祖说偈曰。一切无有真。不以见于真。若见于真者。是见尽非真。若能自有真。离假即心真。自心不离假。无真何处真。有情即解动。无情即不动。若修不动行。同无情不动。若觅真不动。动上有不动。不动是不动。无情无佛种。善能分别相。第一义不动。但作如此见。即是真如用。报诸学道人。努力须用意。莫于大乘门。却执生死智。若言下相应。即共论佛义。若是不相应。合掌令欢喜。此宗本无诤。诤即失道意。执逆诤法门。自性入生死。</p><p>　　祖曰。诸善知识。汝等各各净心。听吾说法。汝等诸人自心是佛。更莫狐疑。外无一物而能建立。皆是本心生万种法。故经云。心生种种法生。心灭种种法灭。若欲成就种智。须达一相三昧。一行三昧。若于一切处而不住相。于彼相中不生憎爱。亦无取舍。不念利益成坏等事。安闲恬静。虚融澹泊。此名一相三昧。若于一切处行住坐卧。纯一直心。不动道场。真成<a href=\"/remen/jingtu.html\" class=\"keylink\" target=\"_blank\">净土</a>。此名一行三昧。若人具二三昧。如地有种。含藏长养。成就其实。一相一行。亦复如是。我今说法。犹如时雨。溥润大地。汝等佛性。譬之种子。遇兹沾洽。悉得发生。承吾旨者。决获菩提。依吾行者。定证妙果。听吾偈曰。心地含诸种。普雨悉皆萌。顿悟花情巳。菩提果自成。说偈巳。复曰。其法无二。其心亦然。其道清净。亦无诸相。汝等慎勿观静。及空其心。此心本净。无可取舍。各自努力。随缘好去。</p><p>　　秦跋陀禅师</p><p>　　问生法师讲何经论。生曰。大般若经。师曰。作么生说色空义。曰众微聚曰色。众微无自性曰空。师曰。众微未聚。唤作甚么。生罔措。师又问别讲何经论。曰大涅槃经。师曰。如何说涅槃之义。曰涅而不生。槃而不灭。不生不灭。故曰涅槃。师曰这个是如来涅槃。那个是法师涅槃。曰涅槃之养。岂有二耶。某甲只如此。未审禅师如何说涅槃。师拈起如意曰。还见么。曰见。师曰。见个甚么。曰见禅师手中如意。师将如意掷于地曰。见么。曰见。师曰。见个甚么。曰见禅师手中如意堕地。师斥曰。观公见解。未出常流。何得名喧宇宙。拂衣而去。其徒怀疑不巳。乃追师扣问。我师说色空涅槃不契。未审禅师如何说色空义。师曰。不道汝师说得不是。汝师只说得果上色空。不会说得因中色空。其徒曰。如何是因中色空。师曰。一微空故众微空。众微空故一微空。一微空中无众微。众微空中无一微。</p><p>　　宝志禅师</p><p>　　师问一梵僧。承闻尊者。唤我作屠儿。曾见我<a href=\"/remen/shasheng.html\" class=\"keylink\" target=\"_blank\">杀生</a>么。曰见。师曰。有见见。无见见。不有不无见。若有见见。是凡夫见。无见见。是声闻见。不有不无见。是外道见。未审尊者如何见。梵僧曰。你有此等见耶师垂语曰。终日拈香择火。不知身是道场。</p><p>　　又曰。京都邺都浩浩。还是菩提大道。</p><p>　　又曰。如我身空诸法空。千品万类悉皆同。</p><p>　　迷悟不二颂</p><p>　　迷时以空为色。悟即以色为空。迷悟本无差别。色空究竟还同。愚人唤南作北。智者达无西东。欲觅如来妙理。常在一念之中。阳焰本非其水。渴鹿狂趁聪聪。自身虚假不实。将空更欲觅空。世人迷倒至甚。如犬吠雷闰闰。</p><p>　　大乘赞七首</p><p>　　大道常在目前。虽在目前难睹。若欲悟道真体。莫除声色烦恼。烦恼本来空寂。妄情递相缠绕。一切如影如响。不知何恶何好。有心取相为实。定知见性不了。若欲作业求佛。佛是生死大兆。生死业常随身。黑闇狱中未晓。悟理本来无异。觉后谁晚谁早。法界量同太虚。众生智心自小。但能不起吾我。涅槃法食常饱。（一）</p><p>　　妄身临镜照影。影与妄身不殊。但欲去影留形。不知身本同虚。身本与影不异。不得一有一无。若欲存一舍一。永与直理相疏。更若爱圣憎凡。生死海里沉浮。烦恼因心有故。无心烦恼何居。不劳分别取相。自然得道须臾。梦时梦中造作。觉时觉境都无。翻思觉时与梦。颠倒二见不殊。改迷取觉求利。何异贩卖商徒。动静两忘常寂。自然契合真如。若言众生异佛。迢迢与佛常疏。佛与众生不二。自然究竟无余。（二）</p><p>　　法性本来常寂。荡荡无有边畔。安心取舍之间。被他二境迥换。敛容入定坐禅。摄境安心觉观。机关木人修道。何时得达彼岸。诸法本空无著。境似浮云会散。忽悟本性元空。恰似热病得汗。无智人前莫说。打你色身星散。（三）</p><p>　　报你众生直道。非有即是非无。非有非无不二。何须对有论虚。有无妄心立号。一破一个不居。两名由尔情作。无情即是真如。若欲存情觅佛。将网山上罗鱼。徒费功夫无益。几许枉用功夫。不解即心即佛。真似骑驴觅驴。一切不憎不爱。这个烦恼须除。除之则须除身。除身无佛无因。无佛无因可得。自然无法无人。（四）</p><p>　　内见外见总恶。佛道魔道俱错。被此二大波旬。便见厌苦求乐。生死悟本体空。佛魔何处立脚。只由妄情分别。前身后身孤薄。辆迥<a href=\"/remen/liudao.html\" class=\"keylink\" target=\"_blank\">六道</a>不停。结业不能除却。众生身同太虚。烦恼何处安著。但无一切希求。烦恼自然消落。（五）</p><p>　　世间几许痴人。将道复欲求道。广寻诸义纷纷。自救已身不了。专寻他文乱说。自称至理妙好。徒劳一生虚过。永劫沉沦生老。浊爱缠心不舍。清净智心自恼。真如法界丛林。反作荆棘荒草。但执黄叶为金。不悟弃金求宝。所以失念狂走。强力装持相好。口内诵经诵论。心里寻常枯槁。一朝觉本心空。具足真如不少。（六）</p><p>　　声闻心心断惑。能断之心是贼。贼贼递相除遣。何时了本语默。口内诵经千卷。体上问经不识。不解佛法圆通。徒劳寻行数墨。头陀阿练苦行。希望后身功德。希望即是隔圣。大道何由可得。譬如梦里渡河。船师渡过河北。忽觉床上安眠。失却渡船轨则。船师及彼渡人。两个本不相识。众生迷倒羁绊。往来三界疲极。<a href=\"/remen/juewu.html\" class=\"keylink\" target=\"_blank\">觉悟</a>生死如梦。一切求心自息。（七）</p><p>　　明州布袋和尚</p><p>　　师有偈曰。我有一布袋。虚空无挂碍。展开遍十方。入时观自在。吾有<a href=\"/remen/sanbao.html\" class=\"keylink\" target=\"_blank\">三宝</a>堂。里空无色相。不高亦不低。无遮亦无障。学者体不如。求者难得样。智慧解安排。千中无一匠。四门四果生。十方尽供养。吾有一躯佛。世人皆不识。不塑亦不装。不雕亦不刻。无一滴灰泥。无一点彩色。人画画不成。贼偷偷不得。体相本自然。清净非拂拭。虽然是一躯。分身千百亿。</p><p>　　又偈曰。<a href=\"/remen/mile.html\" class=\"keylink\" target=\"_blank\">弥勒</a>真弥勒。分身千百亿。时时示时人。时人自不识。</p><p>　　师有歌曰。只个心心心是佛。十方世界最灵物。纵横妙用可怜生。一切不如心真实。腾腾自在无所为。闲闲究竟<a href=\"/remen/chujia.html\" class=\"keylink\" target=\"_blank\">出家</a>儿。若睹目前真大道。不见绉毫也大奇。万法何殊心何异。何劳更用寻经义。心王本自绝多知。智者只明无学地。非圣非凡复若何。不强分别圣情孤。无价心珠本圆净。凡名异相妄空呼。人能弘道道分明。无量清高称道情。携锡若登故国路。莫愁诸处不闻声。</p><p>　　南岳慧思禅师</p><p>　　师示众曰。道源不远。性海非遥。但向已求。莫从他觅。觅即不得。得亦不真。</p><p>　　偈曰。顿悟心源开宝藏。隐显灵通现真相。独行独坐常巍巍。百亿化身无数量。纵令逼塞满虚空。看时不见微尘相。可笑物兮无比况。口吐明珠光晃晃。寻常见说不思议。一语标名言下当。</p><p>　　又偈曰。天不能盖。地不能载。无去无来无障碍。无长无短无青黄。不在中间及内外。超群出众太虚玄。指物传心人不会。</p><p>　　清凉澄观国师</p><p>　　师答皇太子问心要书。其词曰。至道本乎一心。心法本乎无住。无住心体。灵知不昧。性相寂然。包含德用。该摄内外。能深能广。非有非空。不生不灭。无终无始。求之而不得。弃之而不离。迷<a href=\"/remen/xianliang.html\" class=\"keylink\" target=\"_blank\">现量</a>。则惑苦纷然。悟真性。则空明廓彻。虽即心即佛。惟证者方知。然有证有知。则慧日沉没于有地。若无照无悟。则昏云掩蔽于空门。若一念不生。则前后际断。照体独立。物我皆如。直造心源。无智无得。不取不舍。无对无修。然迷悟更依。真妄相待。若求真弃妄。犹弃影劳形。若体妄即真。犹处阴影灭。若无心忘照。则万虑都捐。若任运寂知。则众行爰起。放旷任其去住。静鉴觉其源流。语默不失玄微。动静未离法界。言止则双忘知寂。论观则双照寂知。语证则不可示人。说理则非证不了。是以悟寂无寂。真知无知。以知寂不二之一心。契空有双融之中道。无住无著。莫摄莫收。是非两忘。能所双绝。斯绝亦寂。则般若现前。般若非心外新生。智性乃本来具足。然本寂不能自现。实由般若之功。般若之与智性。翻覆相成。本智之与始修。实无两体。双亡证入。则妙觉圆明。始末该融。则因果交彻。心心作佛。无一心而非<a href=\"/remen/foxin.html\" class=\"keylink\" target=\"_blank\">佛心</a>。处处成道。无一尘而非佛国。故真妄物我。举一全收。心佛众生。浑然齐致。是知迷则人随于法。法法万差而人不同。悟则法随于人。人人一智而融万境。言穷虑绝。何果何因。体本寂寥。孰同孰异。惟忘怀虚朗。消息冲融。其犹透水月华。虚而可见。无心鉴象。照而常空矣。</p><p>　　青原静居行思禅师。</p><p>　　师令迁持书与南岳让和尚。曰汝达书了速回。吾有个钝斧子与汝住山。迁至彼未呈书。便问不慕诸圣不重已灵时如何。岳曰。子问太高生。何不向下问。迁曰。宁可永劫受沉沦。不从诸圣求解脱。岳便休。迁便回。师问子返何速。书信达否。迁曰。书亦不通。信亦不达。去日蒙和尚许个钝斧子。只今便请。师垂一足。迁便礼拜。寻辞往南岳。</p><p>　　荷泽神会参。师问甚处来。曰曹溪。师曰。曹溪意旨如何。会振身而立。师曰。犹带瓦砾在。曰和尚此间莫有真金与人么。师曰。设有。汝向甚么处著。</p><p>　　僧问如何是佛法大意。师曰。庐陵米作么价。</p><p>　　江西马祖道一禅师</p><p>　　师一日谓众曰。汝等诸人。各信自心是佛。此心即是佛心。达摩大师从南天竺国来至中华。传上乘一心之法。令汝等开悟。楞伽经以佛语心为宗。无门为法门。夫求法者。应无所求。心外无别佛。佛外无别心。不取善。不舍恶。净秽两边。俱不依怙。达罪性空。念念不可得。无自性故。故三界惟心。森罗万象。一法之所印。凡所见色。皆是见心。心不自心。因色故有。汝但随时言说。即事即理。都无所碍。菩提<a href=\"/remen/daoguo.html\" class=\"keylink\" target=\"_blank\">道果</a>。亦复如是。于心所生。即名为色。知色空故。生即不生。若了此意。乃可随时著衣吃饭。长养圣胎。任运过时。更有何事。听吾偈曰。心地随时说。菩提亦祗宁。事理俱无碍。当生即不生。</p><p>　　一日示众云。道不用修。但莫污染。何为污染。但有生死心。造作趣向。皆是污染。若欲直会其道。<a href=\"/fjrw/hcrw/syfs/105216.html\" class=\"keylink\" target=\"_blank\">平常心是道</a>。何谓平常心。无造作。无是非。无取舍。无断常。无凡圣。故经云。非凡夫行。非圣贤行。是菩萨行。只如今行住坐卧。应机接物。尽是道。道即是法界。乃至河沙妙用。不出法界。若不然者。云何言心地法门。云何言无尽灯。一切法皆是心法。一切名皆是心名。万法皆从心生。心为万法之根本。故经云。<a href=\"/remen/shixin.html\" class=\"keylink\" target=\"_blank\">识心</a>达本源。故号为<a href=\"/remen/shamen.html\" class=\"keylink\" target=\"_blank\">沙门</a>。名等义等。一切诸法皆等。纯一无杂。随时自在。建立法界。尽是法界。若立真如。尽是真如。若立理。一切法尽是理。若立事。一切法尽是事。举一千从。事理无差。尽是妙用。更无别理。皆由心之迥转。譬如月影有若干。真月无若干。诸源水有若干。水性无若干。森罗万象有若干。虚空无若干。说道理有若干。无碍慧无若干。种种成立。皆由一心也。建立亦得。扫荡亦得。尽是妙用。妙用尽是自家。一切法皆是佛法。诸法即是解脱。解脱者即是真如。诸法不出于真如。在缠名如来藏。出缠号净法身。体无增减。能大能小。能方能圆。应物现形。如水中月。滔滔运用。不立根苗。不尽有为。不住无为。有为是无为之用。无为是有为之依。了达无二。名平等性。性无有异。用则不同。在迷为识。在悟为智。顺理为悟。顺事为迷。迷则迷自本心。悟则悟自本性。一悟永悟。不复更迷。如日出时。不合于暗。智慧日出。不与烦恼暗俱。了心境界。妄想即除。妄想既除。即是无生。若见此理。真正合道。随缘度日。坐起相随。戒行增薰。积于净业。但能如是。何虑不通。久立珍重。</p><p>　　僧问。离四句绝百非。请师直指西来意。师曰。我今日劳倦。不能为汝说。问取智藏去。僧去问西堂。堂云。何不问和尚。僧云。和尚教来问。堂云。我今日头痛。不能为汝说。问取海兄去。僧又去问百丈。丈云。我到这里却不会。僧却回举似师。师曰。藏头白。海头黑。</p><p>　　庞居士问。不昧本来人。请师高著眼。师直下觑。士曰。一种没弦琴。唯师弹得妙。师直上觑。士礼拜。师归方丈。士随后曰。适来弄巧成拙。</p><p>　　洪州廉使问曰。吃酒肉即是。不吃即是。师曰。若吃是中丞禄。不吃是中丞福。</p><p>　　师示疾。院主问。和尚近日尊候如何。师曰。日面佛。月面佛。</p><p>　　石头希迁禅师</p><p>　　一日青原问师曰。有人道岭南有消息。师曰。有人不道岭南有消息。曰若恁么。大藏小藏从何而来。师曰。尽从这里去。原然之。</p><p>　　僧问如何是解脱。师曰。谁缚汝。问如何是净土。师曰。谁垢汝。问如何是涅槃。曰谁将生死与汝。</p><p>　　师问新到。从甚么处来。曰江西来。师曰。见马大师否。曰见。师乃指一橛柴曰。马师何似这个。僧无对。却回举似马祖。祖曰。汝见橛柴大小。曰没量大。祖曰。汝甚有力。曰何也。祖曰。汝从南岳负一橛柴来。岂不是有力。</p><p>　　问如何是西来意。师曰。问取露柱。曰学人不会。师曰。我更不会。</p><p>　　大颠问。道有道无俱是谤。请师除。师曰。一物亦无。除个甚么。师却问并却咽喉唇吻道将来。颠曰。无这个。师曰。若恁么。汝即得入门。</p><p>　　道悟问如何是佛法大意。师曰。不得不知。曰向上更有转处也无。师曰。长空不碍白云飞。</p><p>　　问如何是禅。师曰。碌砖。问如何是道。师曰。木头。</p><p>　　师因看肇论。至会万物为已者。其唯<a href=\"/remen/shengren.html\" class=\"keylink\" target=\"_blank\">圣人</a>乎。乃拊儿曰。圣人无已。靡所不已。法身无象。谁云自他。圆鉴灵照于其间。万象体玄而自现。境智非二。孰云去来。至哉斯语也。遂掩卷。不觉寝。梦与六祖同乘一龟。游泳深池之内。觉而念曰。灵龟者智也。深池者性海也。吾与祖师同乘灵智。游性海矣。遂著参同契。</p><p>　　上堂。吾之法门。先佛传授。不论禅定<a href=\"/remen/jingjin.html\" class=\"keylink\" target=\"_blank\">精进</a>。唯达佛之知见。即心即佛。心佛众生。菩提烦恼。名异体一。汝等当知自已心灵。体离断常。性非垢净。湛然圆满。凡圣齐同。应用无方。离心<a href=\"/remen/yishi.html\" class=\"keylink\" target=\"_blank\">意识</a>。三界六道。惟自心现。水月镜像。岂有生灭。汝能知之。无所不备。</p><p>　　鸟窠道林禅师</p><p>　　有侍者会通。一日欲辞去。师问曰。汝今何往。对曰。会通为法出家。和尚不垂慈诲。今往诸方<a href=\"/remen/xuefo.html\" class=\"keylink\" target=\"_blank\">学佛</a>法去。师曰。若是佛法。吾此间亦有少许。曰如何是和尚佛法。师于衣上拈起布毛吹之。通遂领悟玄旨。</p><p>　　南阳慧忠国师</p><p>　　肃宗问。如何是十身调御。师乃起立曰。会么。帝曰不会。师曰。与老僧过净瓶来。又曰。如何是无诤三昧。师曰。檀越蹋毗卢顶上行。帝曰。此意如何。师曰。莫认自已清净法身。</p><p>　　肃宗到。师指石狮子云。陛下。这石狮子奇特。下取一转语。帝曰。朕下语不得。请师下语。师曰。山僧罪过。后耽源问皇帝还会么。师曰。皇帝会且置。你作么生会师问紫璘供奉佛是甚么义。曰觉义。师曰。佛曾迷否。曰不曾迷。师曰。用觉作么。</p><p>　　供奉注思益经。师曰。凡注经须会佛义始得。曰若不会佛意。争解注经。师令侍者盛一碗水。中著七粒米。碗面安一只箸。问奉是甚么义。奉无语。师曰。老僧意尚不会。何况佛意。</p><p>　　师问禅客从何方来。禅客曰。南方来。师曰。南方知识。如何示人。曰彼方知识。直下示学人即心是佛。佛是觉义。汝今悉具见闻觉知之性。此性善能扬眉瞬目。去来运用。遍于身中。挃头头知。挃脚脚知。故名正遍知。离此之外。更无别佛。此身即有生灭。心性无始以来。未曾生灭。身生灭者。如龙换骨。蛇蜕皮。人出故宅。即身是无常。其性常也。南方所说。大约如此。师曰。若然者。与彼先尼外道。无有差别。若以见闻觉知。是佛性者。净名不应云。法。离见闻觉知。若行见闻觉知。是则见闻觉知。非求法也。僧又问法华了义。开佛知见。此复若为。师曰。经云开佛知见。尚不言善萨二乘。岂以众生痴倒。便同佛之知见耶。僧又问阿那个是佛心。师曰。墙壁瓦砾是。僧曰。与经大相违也。涅槃云。离墙壁无情之物。故名佛性。今云是佛心。未审心之与性。为别不别。师曰。迷即别。悟即不别。曰经云佛性是常。心是无常。今云不别何也。师曰。汝但依语而不依义。譬如寒月。水结为冰。及至暖时。冰释为水。众生迷时。结性成心。众生悟时。释心成性。若执无情无佛性者。经不应言三界<a href=\"/remen/weixin.html\" class=\"keylink\" target=\"_blank\">唯心</a>。宛是汝自违经。吾不违也。问无情既有佛性。还解说法否。师曰。他炽然常说。无有间歇。曰某甲为甚么不闻。师曰。汝自不闻。曰谁人得闻。师曰。诸圣得闻。曰众生应无分耶。师曰。我为众生说。不为诸圣说。曰某甲聋瞽。不闻无情说法。师应合闻。师曰。我亦不闻。曰师既不闻。争知无情解说法。师曰。赖我不闻。我若得闻。则齐于诸圣。汝则不闻我说法。曰师但说无情有佛性。有情复若为。师曰。无情尚尔。况有情耶。曰若然者。南方知识云。见闻觉知是佛性。应不合判同外道。师曰。不道他无佛性。外道岂无佛性耶。但缘见错。于一法中而生二见。故言非也。曰<a href=\"/remen/foshen.html\" class=\"keylink\" target=\"_blank\">佛身</a>无挂碍。今以有为窒碍之物。而作佛身。岂不乖于圣旨。师曰。大品经云。不可离有为而说无为。汝信色是空否。曰佛之诚言。那敢不信。师曰。色既是空。宁有罜碍。曰佛性一种。为别。师曰。不得一种。曰何也。师曰。或有全不生灭。或半生半灭。半不生灭。曰孰为此解。师曰。我此间佛性全无生灭。汝南方佛性。半生半灭。半不生灭。曰如何区别。师曰。此则身心一如。身外无余。所以全不生灭。汝南方身是无常。神性是常。所以半生半灭。半不生灭。曰和尚色身。岂得便同法身不生灭耶。师曰。汝那得入于邪道。曰学人早晚入邪道。师曰。汝不见<a href=\"/fojing/jingangjing/39210.html\" class=\"keylink\" target=\"_blank\">金刚经</a>。色见声求。皆行邪道。今汝所见。不其然乎。曰师亦言即心是佛。南方知识亦尔。那有异同。师不应自是而非他。师曰。或名异体同。或名同体异。因兹滥矣。只如菩提涅槃真如佛性。名异体同。真心妄心佛智世智。名同体异。缘南方错将妄心言是真心。认贼为子。有取世智称为佛智。犹如鱼目而乱明珠。不可雷同。事须甄别。</p><p>　　常州僧灵觉问曰。发心出家。本拟求佛。未审如何用心即得。师曰。无心可用。即得成佛。曰无心可用。阿谁成佛。师曰。无心自成佛。成佛亦无心。曰无心即成佛。和尚即今成佛未。师曰。心尚自无。谁言成佛。若有佛可成。还是有心。有心即有漏。何处得无心。曰既无佛可成。和尚还得佛用否。师曰。心尚自无。用从何有。曰茫然都无。莫落断见否。师曰。本来无见。阿谁道断。曰本来无见。莫落空否。师曰。无空可落。曰有可堕否。师曰。空既是无。堕从何立。曰山中逢见虎狼。如何用心。师曰。见如不见。来如不来。彼即无心。恶兽不能加害。曰寂然无事。独脱无心。名为何物。师曰。名金刚大士。曰金刚大士有何体段。师曰。本无形段。曰既无形段。唤何物作金刚大士。师曰。唤作无形段金刚大士。曰金刚大士有何功德。师曰。一念与金刚相应。能灭殑伽沙劫生死重罪。得见殑伽沙诸佛。其金刚大士功德无量。非口所说。非意所陈。无人能破坏者。更不须问。任意游行。独脱<a href=\"/remen/wuwei.html\" class=\"keylink\" target=\"_blank\">无畏</a>。常有河沙贤圣之所覆护。所在之处。常得河沙天龙八部之所恭敬。河沙善神来护。永无障碍。何处不得逍遥。</p><p>　　僧问。古德云。青青翠竹。尽是法身。郁郁黄花。无非般若。有人不许。云是邪说。亦有信者。云不思议。不知若为。师曰。此盖普贤文殊境界。非诸凡小而能信受。皆与大乘了义经意合。故<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>云。佛身充满于法界。普现一切群生前。随缘赴感靡不周。而常处此菩提座。翠竹既不出于法界。岂非法身乎。又般若经云。色无边。故般若亦无边。黄花既不越于色。岂非般若乎。深远之言。不省者难为措意。于是禅客作礼而去。</p><p>　　僧问。若为得成佛去。师曰。佛与众生。一时放却。当处解脱。曰作么生得相应去。师曰。善恶不思。自见佛性。曰若为得证法身。师曰。越毗卢之境界。曰清净法身作么生得。师曰。不著佛求耳。曰阿那个是佛。师曰。即心是佛。曰心有烦恼否。师曰。烦恼性自离。曰岂不断耶。师曰。断烦恼者。即名二乘。烦恼不生。名大涅槃。曰坐禅看静。此复若为。师曰。不垢不净。宁用起心而看净相。曰禅师见十方虚空是法身否。师曰。以想心取之。则是颠倒见。曰师心是佛。还用修万行否。师曰。诸圣尚皆具二严。岂可拨无因果耶。</p><p>　　师将涅槃。辞代宗。代宗曰。师灭度后。弟子将何所记。师曰。告檀越。造取一所无缝塔。帝曰。就师请取塔样。师良久曰。会么。帝曰不会。师曰。贫道去后。弟子应真。却知此事。乞诏问之。后诏应真问前语。真良久曰。圣上会么。帝曰。不会。真述偈曰。湘之南。潭之北。中有黄金充一国。无影树下合同船。琉璃殿上无知识。</p><p>　　耽源应真禅师</p><p>　　麻谷问十二面观音。岂不是圣。师曰是。麻谷与师一掴。师曰。想汝未到此境。</p><p>　　圭峰宗密禅师</p><p>　　山南温造<a href=\"/ctwh/jing/13j/shangshu.html\" class=\"keylink\" target=\"_blank\">尚书</a>问。悟理息妄之人。不复结业。一期寿终之后。灵性何依。师曰。一切众生。无不具有觉性。灵明空寂。与佛何殊。但以无始劫来。未曾了悟。妄执身为我相。故生爱恶等情。随情造业。随业受报。生老病死。长劫轮迥。然身中觉性。未曾生死。如梦被驱役。而身本安闲。如水作冰。而湿性不易。若能悟此性。即是法身。本自无生。何有依托。灵灵不昧。了了常知。无所从来。亦无所去。然多生妄执。习以性成。喜怒哀乐。微细流注。真理虽然顿达。此情难以卒除。须常觉察。损之又损。如风顿止。波浪渐停。岂可一生所修。便同诸<a href=\"/remen/foli.html\" class=\"keylink\" target=\"_blank\">佛力</a>用。但可以空寂为自体。勿认色身。以灵知为自心。勿认妄念。妄念若起。都不随之。即临命终时。自然业不能系。虽有中阴。所向自由。天上人间随意奇托。若爱恶之念巳泯。即不受分段之身。自能易短为长。易粗为妙。宗密有八句偈。显示此意。于尚书处诵之。偈曰。作有义事。是惺悟心。作无义事。是狂乱心。狂乱随情念。<a href=\"/remen/linzhong.html\" class=\"keylink\" target=\"_blank\">临终</a>被业牵。惺悟不由情。</p><p>　　临终能转业情中欲作。而察理不应。即须便止。情中不欲作。而照理相应。即须便作。但由是非之理。不由爱恶之情。即临命终时。业不能系。随意自在。天上人间也。通而言之。但朝暮之间。所作被情尘所牵。即临终被业所牵而受生。若所作所为。由于觉智不由情尘。即临终由我自在而受生。不由业也。当知欲验临终受生。自在不自在。但验寻常行。心于尘境。自由不自由。</p><p>　　无名老宿</p><p>　　师曰。祖师九年面壁。为访知音。若恁么会。吃铁棒有日在。祖师九年面壁。何不惭惶。若恁么会。更买草鞋行脚三十年。</p><p>　　百丈怀海禅师</p><p>　　马祖一日问师甚么处来。师曰。山后来。祖曰。逢著一人么。曰不逢著。祖曰。为甚么不逢著。曰若逢著即举似和尚。祖曰。甚么处得这消息来。曰某甲罪过。祖曰。却是老僧罪过。</p><p>　　师谓众曰。有一人长不吃饭不道饥。有一人终日吃饭不道饱。</p><p>　　师一日侍马祖行次。见一群野鸭飞过。祖曰。是甚么。师曰。野鸭子。祖曰。甚处去也。师曰。飞过去也。祖遂把师鼻扭。负痛失声。祖曰。又道飞过去也。师于言下有省。</p><p>　　师令僧去章敬处。见伊上堂说法。你便展开坐具礼拜。起将一只鞋。以袖拂却上尘。倒头覆下。其僧到章敬一依师旨。章敬云。老僧罪过。</p><p>　　有僧问。抱璞投师。请师一鉴。师曰。昨夜南山虎咬大虫。曰不谬真诠。为甚么不垂方便。师曰。掩耳偷铃汉。曰不遇中郎鉴。还同野舍薪。师便打。曰苍天苍天。师曰。得与么多口。曰罕遇知音。拂袖便行。师曰。百丈今日输却一半。</p><p>　　南泉普愿禅师</p><p>　　师玩月次。僧问几时得似这个去。师曰。王老师二十年前。亦恁么来。曰即今作么生。师便归方丈。</p><p>　　师问黄檗定慧等学。明见佛性。此理如何。檗曰。十二时中不依倚一物。师曰。莫是长老见处么。檗曰。不敢。师曰。浆水钱且置。草鞋钱教阿谁还。</p><p>　　师与鲁祖。归宗。杉山四人。离马祖处。各谋住庵。于中路相别次。师插下拄杖云。道得也被这个碍。道不得也被这个碍。宗拽拄杖打师一下云。也只是这个王老师。说甚么碍不碍。鲁云。只此一句语。大播天下。</p><p>　　陆大夫向师道。肇法师也甚奇怪。解道天地与我同根。万物与我一体。师指庭前牡丹花曰。大夫。时人见此一株花。如梦相似。陆罔测。</p><p>　　僧问师归丈室。将何指南。师曰。昨夜三更失却牛。天明起来失却火。</p><p>　　师示众云。唤作如如。早是变了也。如今师僧。须向异类中行。归宗云。虽行畜生行。不得畜生报。师云。孟入郎汉。又与么去也。</p><p>　　师问僧云。夜来好风。僧云。夜来好风。师云。吹折门前一株松。僧云。吹折门前一株松。次问一僧云。夜来好风。僧云。是甚么风。师云。吹折门前一株松。僧云。是甚么松。师云。一得一失。</p><p>　　师云。三世诸佛不知有。狸奴白牯却知有大沩智云。三世诸佛既不知有。狸奴白牯又何曾梦见。灼然须知向上。有知有底人始得。</p><p>　　师问维那今日普请作甚么。对曰拽磨。师曰。磨从你拽。不得动著磨中心树子。那无语。</p><p>　　师在方丈。与杉山向火次。师曰。不用指东指西。直下本分事道来。杉山插火箸叉手。师曰。虽然如是。犹较王老师一线道。</p><p>　　盐官海昌齐安国师</p><p>　　僧问如何是本身卢舍那。师曰。与老僧过净瓶来。僧将净瓶至。师曰。却安旧处著。僧送至本处。复来诘问。师曰。古佛过去久矣。</p><p>　　归宗智常禅师</p><p>　　师尝与南泉同行后。忽一日相别。煎茶次。南泉问曰。从来与师兄商量语句。彼此巳知。此后或有人问。毕竟事作么生。师曰。这一片地大好卓庵。南泉曰。卓庵且置。毕竟事作么生。师乃打翻茶铫。便起。南泉曰。师兄吃茶了。普愿未吃茶。师曰。作这个语话。滴水也难销。</p><p>　　幽州宝积禅师</p><p>　　上堂。夫心月孤悬。光吞万象。光非照境。境亦非存。光境俱亡。复是何物。</p><p>　　上堂。禅德。可中学道。似地擎山。不知山之孤峻。如石含玉。不知玉之无瑕。若如此者。是名出家。故导师云。法本不相碍。三际亦复然。无为无事人。犹是金锁难。所以灵源独耀。道绝无生。大智非明。真空无迹。真如凡圣。皆是梦言。佛及涅槃。并为增语。禅德。直须自看。无人替代。</p><p>　　上堂。三界无法。何处求心。四大本空。佛依何住。璇玑不动。寂尔无言。觌面相呈。更无余事。珍重。</p><p>　　石巩慧藏禅师</p><p>　　师问西堂。汝还解捉得虚空么。西堂曰。捉得。师曰。作么生捉。西堂以手撮虚空。师曰。汝不解捉。西堂却问。师兄作么生捉。师把西堂鼻孔拽。西堂作忍痛声曰。太煞拽人鼻孔。直欲脱去。师曰。直须恁么捉虚空始得。</p><p>　　鹅湖大义禅师</p><p>　　唐宪宗诏入麟德殿论义。有法师问。欲界无禅。禅居<a href=\"/remen/sejie.html\" class=\"keylink\" target=\"_blank\">色界</a>。此土凭何而立禅。师曰。法师只知欲界无禅。不知禅界无欲。曰如何是禅。师以手点空。法师无对。帝曰。法师讲无穷经论。只这一点尚不奈何。师却问诸硕德曰。行住坐卧。毕竟以何为道。有对知者是道。师曰。不可以智知。不可以识识。安得知者是乎。有对无分别者是。师曰。善能分别诸法相。于第一义而不动。安得无分别是乎。有对四禅八定是。师曰。佛身无为。不堕诸数。安在四禅八定耶。众皆杜口。</p><p>　　伊阙伏牛自在禅师</p><p>　　上堂曰。即心即佛。是无病求药句。非心非佛。是药病对治句。僧问。如何是脱洒底句。师曰。伏牛山下古今传。</p><p>　　兴善惟宽禅师</p><p>　　僧问。狗子还有佛性否。师曰有。曰和尚还有否。师曰我无。曰一切众生皆有佛性。和尚因何独无。师曰。我非一切众生。曰既非众生。莫是佛否。师曰。不是佛。曰究竟是何物。师曰。亦不是物。曰可见可思否。师曰。思之不及。议之不得。故曰。不可思议。问道在何处。师曰。只在目前。曰我何不见。师曰。汝有我故。所以不见。曰我有我故即不见。和尚还见否。师曰。有汝有我。展转不见。曰<a href=\"/remen/wuwo.html\" class=\"keylink\" target=\"_blank\">无我</a>无汝还见否。师曰。无汝无我。阿谁求见。</p><p>　　杨岐甄叔禅师</p><p>　　示众曰。群灵一源假名为佛。体竭形消而不灭。金流朴散而常存。性海无风。金波自涌。心灵绝兆。万像齐照。体斯理者。不言而遍历河沙。不用而功益玄化。如何背觉反合尘劳。于阴界中妄自囚执。</p><p>　　潭州华林善觉禅师</p><p>　　师常持锡杖夜出林麓间。七步一振锡。一称观音名号。夹山问。远闻和尚念观音是否。师曰然。山曰。骑却头时如何。师曰。出头即从汝骑。不出头骑甚么。山无对。</p><p>　　僧参。方展坐具。师曰缓缓。曰和尚见甚么。师曰。可惜许磕破钟楼。其僧从此悟入。</p><p>　　观察使裴休访之。问曰。还有侍者否。师曰。有一两个。只是不可见客。裴曰。在甚么处。师乃唤大空小空。时二虎自庵后而出。裴睹之惊悸。师语虎曰。有客且去。二虎哮吼而去。裴问曰。师作何行业。感得如斯。师乃良久曰会么。曰不会。师曰。山僧常念观世音。</p><p>　　襄州庞蕴居士</p><p>　　至药山。山命十禅客相送。至门首。士乃指空中雪曰。好雪。片片不落别处。有全禅客曰。落在甚处。士遂与一掌。全曰。也不得草草。士日。恁么称禅客。阎罗老子未放你在。全曰。居士作么生。士又掌曰。眼见如盲。口说如哑。</p><p>　　偈曰。心如境亦如。无实亦无虚。有亦不管。无亦不拘。不是圣贤。了事凡夫。易复易。即此五蕴有真智。十方世界一乘同。无相法身岂有二。若舍烦恼入菩提。不知何方有佛地。</p><p>　　药山惟俨禅师</p><p>　　师参礼马祖。于言下契悟。便礼拜。祖曰。你见甚么道理便礼拜。师曰。某甲在石头处。如蚊子上铁牛。祖曰。汝既如是。善自护持。</p><p>　　侍奉三年。一日祖问。子近日见处作么生。师曰。皮肤脱落尽。惟有一真实。祖曰。子之所得。可谓协于心体。布于四肢。既然如是。将三条篾束取肚皮。随处住山去。师曰。某甲又是何人。敢言住山。祖曰。不然。未有常行而不住。未有常住而不行。欲益无所益。欲为无所为。宜作舟航。无久住此。师乃辞祖返石头。</p><p>　　一日在石上坐次。石头问曰。汝在这里作么。师曰。一物不为。头曰。恁么即闲坐也。曰若闲坐即为也。头曰。汝道不为。不为个甚么。曰千圣亦不识。头以偈赞曰。从来共住不知名。任运相将只么行。自古上贤犹不识。造次凡流岂可明。</p><p>　　石头垂语曰。言语动用没交涉。师曰。非言语动用。亦没交涉。头曰。我这里针札不入。师曰。我这里如石上栽花。头然之。</p><p>　　坐次。道吾云岩侍立。师指按山上枯荣二树。问道吾曰。枯者是。荣者是。吾曰。荣者是。师曰。灼然一切处。光明灿烂去。又问云岩。枯者是。荣者是。岩曰。枯者是。师曰。灼然一切处。放教枯澹去。高沙弥忽至。师曰。枯者是。荣者是。弥曰。枯者从他枯。荣者从他荣。师顾道吾云岩曰。不是不是。</p><p>　　僧问平田浅草。麈鹿成群。如何射得麈中主。师曰。看箭。僧放身便倒。师曰。侍者拖出这死汉。僧便走。师曰。弄泥团汉。有甚么限。</p><p>　　看经次。僧问和尚寻常不许人看经。为甚么却自看。师曰。我只图遮眼。曰某甲学和尚。还得也无。师曰。你若看。牛皮也须穿。</p><p>　　师坐次。僧问兀兀地思量甚么。师曰。思量个不思量底。曰不思量底如何思量。师曰。非思量。</p><p>　　朗州刺史李翱。问师何姓。师曰。正是时。李不委。却问院主。某甲适来问和尚姓。和尚曰正是时。未审姓甚么。主曰。恁么则姓韩也。师闻乃曰。得恁么不识好恶。若是夏时对他。便是姓热李初向师玄化。屡请不赴。乃躬谒师。师执经卷不顾。侍者曰。太守在此。李性褊急。乃曰。见面不如闻名。拂袖便去。师曰。太守何得贵耳贱目。李回拱谢。问曰。如何是道。师以手指上下曰。会么。曰不会。师曰。云在青天水在瓶。李欣然作礼。述偈曰。炼得身形似鹤形。千株松下两函经。我来问道无余话。云在青天水在瓶。李又问如何是戒定慧。师曰。贫道这里无此闲家具。李罔测玄旨。师曰。太守欲保任此事。须向高高山顶立。深深海底行。闺阁中物舍不得。便为渗漏。</p><p>　　潭州长髭旷禅师</p><p>　　师曹溪礼祖塔回参石头。头问甚么处来。曰岭南来。头曰。大庾岭头一铺功德。成就也未。师曰。成就久矣。只欠点眼在。头曰。莫要点眼么。师曰。便请。头乃垂下一足。师礼拜。头曰。汝见个甚么道理便礼拜。师曰。据某甲所见。如红炉上一点雪。</p><p>　　天王道悟禅师</p><p>　　师谒马祖。祖曰。识取自心本来是佛。不属渐次。不假修持。体自如如。万德圆满。师于言下大悟。祖嘱曰。汝若住持。莫离旧处。师蒙旨巳。便返荆门。去郭不远。结草为庐。节使来访。师不为加礼。使怒。擒师掷江中。及归。见遍衙火发。且闻空中天王神嗔责声。遂哀悔设拜。烟焰顿息。宛然如初。乃躬往江边迎师。见师在水。都不湿衣。益自敬重。于府西造天王寺供师。</p><p>　　龙潭信问。从上相承底事如何。师曰。不是明汝来处不得。潭曰。这个眼目。几人具得。师曰。浅草易为长芦师常云。快活快活。及临终时。叫苦苦。又云。阎罗王来取我也。院主问曰。和尚当时被节使抛向水中。神色不动。如今何得恁么地。师举枕子云。汝道当时是。如今是。院主无对。</p><p>　　黄檗希运禅师</p><p>　　百丈一日因普请开田回。问师曰。运阇黎。开田不易。师曰。随众作务。丈曰。有烦道用。师曰。争敢辞劳。丈曰。开得多少田。师将钁筑地三下。丈便喝。师掩耳而去一日捧钵向南泉位上坐。泉入堂见。乃问长老甚年行道。师曰。威音王巳前。泉曰。犹是王老师儿孙。下去。师便过第一位坐。泉休去。</p><p>　　泉一日曰。老僧有牧牛歌。请长老和。师曰。某甲自有师在。师辞南泉。泉门送。提起师笠曰。长老身材没量大。笠子太小生。师曰。虽然如此。<a href=\"/remen/daqianshijie.html\" class=\"keylink\" target=\"_blank\">大千世界</a>总在里许。泉曰。王老师呢。师戴笠便行。</p><p>　　裴相国一日托一尊佛于师前跪曰。请师安名。师召曰裴休。公应诺。师曰。与汝安名竟。公礼拜。</p><p>　　师一日捏拳曰。天下老和尚总在这里。我若放一线道。从汝七纵八横。若不放过。不消一捏。僧问放一线道时如何。师曰。七纵八横。曰不放过不消一捏时如何。师曰。普。</p><p>　　示裴公美曰。诸佛与一切众生。唯是一心。更无别法。此心无始巳来。不曾生。不曾灭。不青不黄。无形无相。不属有无。不计新旧。非长非短。非大非小。惟此一心即是佛。佛与众生。更无别异。若观佛作清净光明。解脱之相。观众生作垢浊暗昧。生死之相。作此解者。历河沙劫。终不得菩提。为著相故。唯此一心。更无微尘许法可得。即心是佛。如今学道人。不悟此心体。便于心上生心。向外求佛。著相修行。皆是恶法。非菩提道。维摩者净名也。净者性也。名者相也。性相不异。故号净名。诸大菩萨所表者。人皆有之。不离一心。悟之即是。今学道人。不向自心中悟。乃于心外著相取境。皆与道背。恒河沙者。佛说是沙。诸佛菩萨。释梵诸天。步履而过。沙亦不喜。牛羊虫蚁。践踏而行。沙亦不怒。珍宝馨香。沙亦不贪。粪尿臭秽。沙亦不恶。此心即无心之心。离一切相。众生诸佛。更无差别。但能无心。便是究竟。学道人若不直下无心。累劫修行。终不成道。造恶造善。皆是著相。著相造恶。枉受轮迥。著相造善。枉受劳苦。总不如言下便自认取本法。此法即心。心外无法。此心即法。法外无心。心自无心。亦无无心者。将心无心。心却成有。默契而巳。绝诸思议。故曰言语道断。心行处灭。此心是本源清净佛。人皆有之。蠢动含灵。与诸佛菩萨一体不异。深自悟入。直下便是。圆满具足。更无所欠。</p><p>　　师云。若欲得知要诀。但莫于心上著一物。言佛真法身。犹若虚空。此是喻法身即虚空。虚空即法身。常人谓法身遍虚空处。虚空中含容法身。不知法身即虚空。虚空即法身也。若定言有虚空。虚空不是法身。若定言有法身。法身不是虚空。但莫作虚空解。虚空即法身。莫作法身解。法身即虚空。虚空与法身无异相。佛与众生无异相。生死与涅槃无异相。烦恼与菩提无异相。离一切相即是佛。凡夫取境。道人取心。心境双亡。乃是真法。忘境犹易。忘心至难。人不敢忘心。恐落空无捞摸处。不知空本无空。唯一真法界耳。</p><p>　　夫学道者。若以一切时中。心有常见。即是常见外道。若观一切法空。作<a href=\"/remen/kongjian.html\" class=\"keylink\" target=\"_blank\">空见</a>者。即是断见外道。所以三界唯心。万法<a href=\"/remen/weishi.html\" class=\"keylink\" target=\"_blank\">唯识</a>。若但不说本。只说末。不说迷。只说悟。不说体。只说用。总无你话论处。他一切法。且本不有。今亦不无。缘起不有。缘灭不无。本亦不有。本非本故。心亦不心。心非心故。相亦非相。相非相故。所以道无法无本心。始解心心法。法即非法。非法即法。无法无非法。故是心心法。既若如此。故知一切法性自尔。即不用愁他卢他。如言前念是凡。后念是圣。如手翻覆一般。此是三乘教之极也。据我禅宗中。前念且不是凡。后念且不是圣。前念不是佛。后念不是众生。所以一切色是佛色。一切声是佛声。举著一理。一切理皆然。见一事。见一切事。见一心。见一切心。见一道。见一切道。一切处无不是道。见一尘。十方世界山河大地皆然。见一滴水。即见十方世界一切性水。又见一切法。即见一切心。一切法本空。心即不无。不无即妙有。有亦不有。不有即有。即真空妙有。既若如是。十方世界。不出我之一心。一切微尘国土。不出我之一念。若然。说甚么内之与外。如蜜性甜。一切蜜皆然。世间出世间。乃至六道四生。山河大地。有性无性。元同一体。言同者。名相亦空。有亦空。无亦空。尽恒沙世界。元是一空。故达摩大师。从西天来至此土。经多少国土。只觅得可大师一人。密传心印。印你本心。以心印法。以法印心。心既如此。法亦如此。同真际。等法性。法性空中。谁是授记人。谁是成佛人。谁是得法人。他分明向你道。菩提者不可以身得。身无相故。不可以心得。心无相故。不可以性得。性即便是。本源自性。天真佛故。不可以佛更得佛。不可以无相更得无相。不可以空更得空。不可以道更得道。本无所得。无得亦不可得。所以道无一法可得。只教你了取本心。当下了时。不得了相。无了无不了相。亦不可得。如此之法。得者即得。得者不自觉知。不得者亦不自觉知。如此之法。从上巳来。有几人得知。所以道。天下忘已者有几人。</p><p>　　师云。凡人多为境碍心。事碍理。常欲逃境以安心。屏事以存理。却不知乃是心碍境。理碍事。但令心空境自空。但令理寂事自寂。勿倒用心也。凡人多不肯空心。恐落于空。不知自心本空。愚人除事不除心。智者除心不除事。</p><p>　　示众。自如来付法迦叶巳来。以心印心。心心不异。印著空。即印不成文。印著物。即印不成法。故以心印心。心心不异。能印所印。俱难契会。故得者少。然心即无心。得即无得。</p><p>　　一日云。学般若人。不见有一法可得。绝意三乘。惟一真实。不可云<a href=\"/remen/zhengde.html\" class=\"keylink\" target=\"_blank\">证得</a>。谓我能证能得。皆增上慢入。法华会上拂衣而去者。皆斯徒也。故佛言我于菩提。实无所得。默契而巳。凡人临欲终时。但观五蕴皆空。四大无我。真心无恒。不去不来。生时性亦不来。死时性亦不去。湛然圆寂。心境一如。但能如是。直下顿了。不为三世所拘系。便是出世人也。切不得有分毫趣向。若见善相。诸佛来迎。及种种现前。亦无心随去。若见恶相。种种现前。亦无心怖畏。但自忘心。同于法界。便得自在。此即是要节也。</p><p>　　师云。我此禅宗。从上相承巳来。不曾教人求知求解。只云学道。早是接引之辞。然道亦不可学。情存学解。却成迷道。道无方所。名大乘心。此心不在内外中间。实无方所。第一不得作知解。情量若尽。心无方所。此道天真。本无名字。</p><p>　　僧问。妄能障自心。未审而今以何遣妄。师云。起妄遣妄亦成妄。妄本无根。只因分别而有。你但于凡圣两处情尽。自然无妄。不得有纤毫依执。云。既无依执。当何相承。师云。以心传心。云。若心相传。云何言心亦无。师云。不得一法。名为传心。若了此心。即是无心无法。云。若无心无法。云何名传。师云。汝闻道传心。将谓有可得耶。所以祖师云。认得心性时。可说不思议。了了无所得。得时不说知。此事若教汝会。何堪也。</p><p>　　问。和尚现今说法。何得言无僧亦无法。师云。汝若见有法可说。即是以音声求我。若见有我。即是处所。法亦无法。法即是心。所以祖师云。付此心法时。法法何曾法。无法无本心。始解心心法。实无一法可得。名坐道场。道场者。只是不起诸见。悟法本空。唤作空如来藏。本来无一物。何处有尘埃。若得此中意。逍遥何所论。</p><p>　　问。圣人无心即是佛。凡夫无心。莫沈空寂否。师云。法无凡圣。亦无沉寂。法本不有。莫作无见。法本不无。莫作有见。有之与无。尽是情见。犹如幻翳。所以云。见闻如幻翳。知觉乃众生。祖师门中。只论息机忘见。所以忘机则佛道隆。分别则魔军炽。</p><p>　　问。本既是佛。那得更有四生六道。种种形貌不同。师云。诸佛体圆。更无增减。流入六道。处处皆圆。万类之中。个个是佛。譬如一团水银。分散诸处。颗颗皆圆。若不分时。只是一块。此一即一切。一切即一。种种形貌。喻如屋舍。舍驴屋。入人屋。舍人身。至天身。乃至声闻缘觉菩萨佛屋。皆是汝取舍处。所以有别。本源之性。何得有异。</p><p>　　长庆大安禅师</p><p>　　雪峰因入山。采得一枝木。其形似蛇。于背上题曰。本自天然。不假雕琢。寄与师。师曰。本色住山人。且无刀斧痕。</p><p>　　清田和尚</p><p>　　师与[王+舀]上座煎茶次。师敲绳床三下。[王+舀]亦敲三下。师曰。老僧敲有个善巧。上座敲有何道理。[王+舀]曰。某甲敲有个方便。和尚敲作么生。师举起盏子。[王+舀]曰。善知识眼。应须恁么。茶罢。[王+舀]却问和尚适来举起盏子意作么生。师曰。不可更别有也。</p><p>　　大慈寰中禅师</p><p>　　杭州大慈山寰中禅师。蒲阪卢氏子。参百丈受心印。辞往南岳常乐寺结茅山顶。一日南泉至。问如何是庵中主。师曰。苍天苍天。南泉曰。苍天且置。如何是庵中主。师曰。会即便会莫忉忉。南泉拂袖而出。</p><p>　　僧辞师。问甚么处去。曰江西去。师曰。我劳汝一段事得否。曰和尚有甚么事。师曰。将取老僧去得么。曰更有过于和尚者。亦不能将去。师便休。僧后举似洞山。洞山曰。阇黎争合恁么道。曰和尚作么生。洞山曰得洞山又问其僧。大慈别有甚么言句。曰有时示众曰。说得一丈。不如行取一尺。说得一尺。不如行取一寸。洞山曰。我不恁么道。曰和尚作么生。洞山曰。说取行不得底。行取说不得底。</p><p>　　石霜性空禅师</p><p>　　僧问如何是祖师西来意。师云。如人在千尺井中。不假寸绳出得此人。即答汝西来意。僧曰。近日湖南畅和尚出世。亦为人东语西话。师唤沙弥。拽出这死尸著沙弥即仰山。山后问耽源。如何出得井中人。源曰咄。痴汉。谁在井中。山复问沩山。沩召慧寂。山应诺。沩曰。出也。仰山住后。常举前语谓众曰。我在耽源处得名。沩山处得地。</p><p>　　长沙景岑招贤禅师</p><p>　　上堂。我若一向举扬<a href=\"/remen/zongjiao.html\" class=\"keylink\" target=\"_blank\">宗教</a>。法堂前须草深一丈。事不获巳。向汝诸人道。尽十方世界是沙门眼。尽十方世界是沙门全身。尽十方世界是自已光明。尽十方世界在自已光明里。尽十方世界无一人不是自已。我常向汝诸人道。三世诸佛。法界众生。是摩诃般若光。光未发时。汝等诸人向甚么处委悉。光未发时。尚无佛无众生消息。何处得山河国土来。时有僧问如何是沙门眼。师曰。长长出不得。又曰。成佛成祖出不得。六道轮迥出不得。僧曰。未审出个甚么不得。师曰。昼见日夜见星。曰学人不会。师曰。妙高山色青又青。</p><p>　　师游山归。首座问和尚甚处去来。师曰。游山来。座曰。到甚么处。师曰。始从芳草去。又逐落花回。座曰。大似春意。师曰。也胜秋露滴芙蕖。</p><p>　　有秀才看千佛名经。问曰。百千诸佛。但见其名。未审居何国土。还化物也无。曰黄鹤楼崔颢题后。秀才还曾题也未。曰未曾。曰得闲题取一篇好。</p><p>　　僧问。本来人还成佛也无。师曰。汝见大唐天子。还自种田割稻么。曰。未审是何人成佛。师曰。是汝成佛。僧无语。师曰。会么。曰不会。师曰。如人因地而倒。依地而起。地道甚么。</p><p>　　问。向上一路请师道。师曰。一口针。三尺线。曰。如何领会。师曰。益州布。扬州绢。</p><p>　　师示偈曰。百尺竿头不动人。虽然得入未为真。百尺竿头须进步。十方世界是全身。僧便问只如百尺竿头。如何进步。师曰。朗州山。澧州水。曰不会。师曰。四海五湖皇化里。</p><p>　　竺尚书问。蚯蚓斩为两段。两头俱动。未审佛性在阿那头。师曰。莫妄想。曰争奈动何。师曰。会即风火未散。书无对。师唤尚书。书应诺。师曰。不是尚书本命。曰不可离却即今祗对。别有第二主人。师曰。唤尚书作至尊得么。曰恁么总不祗对时。莫是弟子主人否。师曰。非但祗对与不祗对时。无始劫来。是个生死根本。示偈曰。学道之人不识真。只为从来认识神。无始劫来生死本。痴人唤作本来人。</p><p>　　僧问。如何转得山河国土归自已去。师曰。如何转得自已成山河国土去。曰不会。师曰。湖南城下好养民。米贱柴多足四邻。僧无语。师示偈曰。谁问山河转。山河转向谁。圆通无两畔。法性本无归。</p><p>　　示众。若心是生。则梦幻空华亦应是生。若身是生。则山河大地万象森罗亦应是生。</p><p>　　问。教中说幻意是有耶。师曰。大德是何言欤。曰恁么则幻意是无耶。师曰。大德是何言欤。曰恁么则幻意是不有不无耶。师曰。大德是何言欤。曰如某三明。尽不契于幻意。未审和尚如何明教中幻意。师曰。大德信一切法不思议否。曰佛之诚言。那敢不信。师曰。大德言信。二信之中。是何信。曰如某所明。二信之中。是名缘信。师曰。依何教门。得生缘信。曰华严云。菩萨摩诃萨以无障无碍智慧。信一切世间境界。是如来境界。又华严云。诸佛<a href=\"/remen/shizun.html\" class=\"keylink\" target=\"_blank\">世尊</a>。悉知世法及诸佛法。性无差别。决定无二。又华严云。佛法世间法。若见其真实。一切无差别。师曰。大德所举缘信教门。甚有来处。听老僧与大德明教中幻意。若人见幻本来真。是则名为见佛人。圆通法法无生灭。无灭无生是佛身。</p><p>　　华严座主问。虚空为是定有。为是定无。师曰。言有亦得。言无亦得。虚空有时但有假有。虚空无时但无假无。曰如和尚所说。有何教文。师曰。大德岂不闻首楞严云。十方虚空生汝心内。犹如片云点太清里。岂不是虚空生时。但生假名。又云。汝等一人发真归元。十方虚空悉皆销殒。岂不是虚空灭时。但灭假名。老僧所以道。有是假有。无是假无。</p><p>　　问。如何是文殊。师曰。墙壁瓦砾是。曰如何是观音。师曰。音声语言是。曰如何是普贤。师曰。众生心是。曰如何是佛。师曰。众生色身是。曰河沙诸佛体皆同。何故有种种名字。师曰。从眼根返源名文殊。耳根返源名观音。从心返源名普贤。文殊是佛妙观察智。观音是佛<a href=\"/remen/wuyuan.html\" class=\"keylink\" target=\"_blank\">无缘</a>大慈。普贤是佛无为妙行。三圣是佛之妙用。佛是三圣之真体。用则有河沙假名。体则总名一薄伽梵。</p><p>　　皓月供奉问。天下善知识。证<a href=\"/remen/sande.html\" class=\"keylink\" target=\"_blank\">三德</a>涅槃也未。师曰。大德问果上涅槃。因中涅槃。曰问果上涅槃。师曰。天下善知识未证。曰为甚么未证。师曰。功未齐于诸圣。曰功未齐于诸圣。何为善知识。师曰。明见佛性。亦得名为善知识。曰未审功齐何道。名证大涅槃。师示偈曰。摩诃般若照。解脱甚深法。法身寂灭体。三一理圆常。欲识功齐处。此名常寂光。曰果上三德涅槃。巳蒙开示。如何是因中涅槃。师曰。大德是。</p><p>　　初师久依南泉。有投机偈曰。今日还乡入大门。南泉亲道遍乾坤。法法分明皆祖父。回头惭愧好儿孙。泉答曰。今日投机事莫论。南泉不道遍乾坤。还乡尽是儿孙事。祖父从来不出门。</p><p>　　鄂州茱萸和尚</p><p>　　上堂。擎起一橛竹曰。还有人虚空里钉得橛么。时有灵虚上座出众曰。虚空是橛。师便打。虚曰。莫错打。师便下座。</p><p>　　子湖岩利踪禅师</p><p>　　示众。诸法荡荡。何绊何拘。汝等于中。自生难易。心源一统。绵亘十方。上上根人。自然明白。自古及今。未曾有一个凡夫圣人。出现汝前。亦无有一善语恶语。到汝分上。为甚么故。为善善无形。为恶恶无相。既巳无我。把甚么为善恶。立那个是凡圣。汝信否。还保任否。有甚么迥避处。恰似日中逃影相似。还逃得么。今之既尔。古之亦然。今古齐时。汝还讳得么。佛法玄妙。了得者自相策发。无为小缘妨于大事。汝不见道。宁可终身立法。谁能一旦忘缘。仁者。要得会禅么。各归衣钵下看。</p><p>　　僧问。如何是大圆镜。师云。一切物著不得。进云。为甚么一切物著不得。师云。汝是一切物。还著得汝否。</p><p>　　师曰。仁者。本自具足。本自周备。直教无纤尘法。碍你眼光始得。若有微尘底不尽。不是一生半劫。赚汝皮囊。汝性命根境法中。造诸妖怪。山精鬼魅。附汝行持。得少为足。鼓弄片皮。于佛法却为毒害。讥礼塔庙。毁彼持经。则成师子身中虫。自食师子身中肉。</p><p>　　师曰。仁者。岂不见目前太虚。还有纤毫欠少处么。若也于中体得这个消息。不妨出得凡圣境界。了得世间出世间之智。一法既尔。万法亦然。仁者还乐也无。</p><p>　　示众。天上人间。轮迥六道。乃至蠢动含灵。未曾于此一分真如中。有些子相违处。还信么。还领受得么。大凡行脚。也须具大信根。作个丈夫始得。何处得与么难信。他古人只见道个即心是佛。即心是法。便承信去。随处茅茨石室。长养圣胎。只待道果成熟。汝今何不效他行取。仁者。可煞分明。并无参杂。治生产业。与诸实相。不相违背。</p><p>　　灵鹫闲禅师</p><p>　　明水和尚问。如何是顿获法身。师曰。一透龙门云外望。莫作黄河点额鱼。</p><p>　　仰山问寂寂无言。如何视听。师曰。无缝塔前多雨水。</p><p>　　新罗大茅和尚</p><p>　　上堂。欲识诸佛师。向无明心内识取。欲识常住不凋性。向万物迁变处识取。</p><p>　　湖南祗林和尚</p><p>　　师每叱文殊普贤皆为精魅。手持木剑。自谓降魔。才见僧来参。便曰。魔来也魔来也。以剑乱挥归方丈。如是十二年。后置剑无言。僧问十二年前。为甚么降魔。师曰。贼不打贫儿家。曰十二年后。为甚么不降魔。师曰。贼不打贫儿家。</p><p>　　道吾宗智禅师</p><p>　　师预药山<a href=\"/remen/fahui.html\" class=\"keylink\" target=\"_blank\">法会</a>。密契心印。一日山问子去何处来。师曰。游山来。山曰。不离此室。速道将来。师曰。山上乌儿头似雪。涧底游鱼忙不彻。</p><p>　　师一日提笠出。云岩指笠曰。用这个作甚么。师曰。有用处。岩曰。忽遇黑风猛雨来时如何。师曰。盖覆著。岩曰。他还受盖覆么。师曰。然虽如是。且无渗漏。</p><p>　　有施主施裈。药山提起示众曰。法身还具四大也无。有人道得与他一腰裈。师曰。性地非空。空非性地。此是地大。三大亦然。药山曰。与汝一腰裈。</p><p>　　云岩昙晟禅师</p><p>　　师问僧甚处来。曰添香来。师曰。还见佛否。曰见。师曰。甚么处见。曰下界见。师曰。古佛古佛。</p><p>　　道吾问。大悲千手眼。那个是正眼。师曰。如入夜间背手摸枕子。吾曰。我会也。师曰。作么生会。吾曰。遍身是手眼。师曰。道也太煞道。只道得八成。吾曰。师兄作么生。师曰。通身是手眼。</p><p>　　师扫地次。道吾曰。太区区生。师曰。须知有不区区者。吾曰。恁么则有第二月也。师竖起扫帚曰。是第几月。吾便行。</p><p>　　院主游石室回。师问云。汝去入到石室里许。为只恁么便回。院主无对。洞山代曰。彼中巳有人占了也。师曰。汝更去作甚么。洞山曰。不可人情断绝去也。</p><p>　　华亭船子德诚禅师</p><p>　　师至秀州华亭。泛一小舟。随缘度日。以接四方往来之众。时人莫知其高蹈。因号船子和尚。一日泊船岸边闲坐。有官人问。如何是和尚日用事。师竖桡子曰。会么。官人曰。不会。师曰。桌拨清波。金鳞罕遇。后夹山散众束装。直造华亭。师才见。便问大德住甚么寺。山曰。寺即不住。住即不似。师曰。不似似个甚么。山曰。不是目前法。师曰。甚么学得来。山曰。非耳目之所到。师曰。一句合头语。万劫系驴橛。师又问垂丝千尺。意在深潭。离钩三寸。子何不道。山拟开口。被师一桡打落水中。山才上船。师又曰。道道。山拟开口。师又打。山豁然大悟。乃点头三下。师曰。竿头丝线从君弄。不犯清波意自殊。山遂问抛纶掷钓。师意如何。师曰。丝悬绿水。浮定有无之意。山曰。语带玄而无路。舌头谈而不谈。师曰。钓尽江波。金鳞始遇。山乃掩耳。师曰。如是如是。遂嘱曰。汝向去直须藏身处没踪迹。没踪迹处莫藏身。吾三十年在药山。只明斯事。汝今巳得。他后莫住城隍聚落。但向深山里钁头边。觅取一个半个接</p></div>"
},{
    "title": "御选语录卷十五",
    "author": "清世宗御录",
    "html": "<div class=\"B1_text\"><p>　　卷十五</p><p>　　御选历代禅师语录前集下。</p><p>　　洞山良价悟本禅师</p><p>　　师参沩山。问曰。顷闻南阳忠国师。有无情<a href=\"/remen/shuofa.html\" class=\"keylink\" target=\"_blank\">说法</a>话。某甲未究其微。沩曰。我这里亦有。只是罕遇其人。师曰。某甲未明。乞师指示。沩竖起拂子曰。会么。师曰。不会。请和尚说。沩曰。父母所生口。终不为子说。此去澧陵攸县。有云岩道人。若能拨草瞻风。必为子之所重。师遂辞沩山。径造云岩。便问无情说法。甚么人得闻。岩曰。无情得闻。师曰。和尚闻否。岩曰。我若闻。汝即不闻吾说法也。师曰。某甲为甚么不闻。岩竖起拂子曰。还闻么。师曰不闻。岩曰。我说法汝尚不闻。岂况无情说法乎。师曰。无情说法该何典教。岩曰。岂不见弥陀经云。水鸟树林。悉皆<a href=\"/remen/nianfo.html\" class=\"keylink\" target=\"_blank\">念佛</a>念法。师于此有省。乃述偈曰。也大奇。也大奇。无情说法不思议。若将耳听终难会。眼处闻声方得知。岩曰。价阇黎。承当个事。大须审细。师犹涉疑。后因过水睹影。大悟前旨。有偈曰。切忌从他觅。迢迢与我疏。我今独自往。处处得逢渠。渠今正是我。我今不是渠。应须恁么会。方得契如如。</p><p>　　师作五位君臣颂曰。正中偏。三更初夜月明前。莫怪相逢不相识。隐隐犹懹旧日嫌。偏中正。失晓老婆逢古镜。分明觌面别无真。休更迷头犹认影。正中来。无中有路隔尘埃。但能不触当今讳。也胜前朝断舌才。兼中至。两刃交锋不须避。好手犹如火里莲。宛然自有冲天志。兼中到。不落有无谁敢和。人人尽欲出常流。折合还归炭里坐。</p><p>　　问。欲见和尚本来师。如何得见。师曰。年牙相似。即无阻矣。僧拟进语。师曰。不蹑前踪。别请一问。僧无对。</p><p>　　问。蛇吞虾蟆。救则是。不救则是。师曰。救则双目不睹。不救则形影不彰。</p><p>　　僧问。师寻常教学人行鸟道。未审如何是鸟道。师曰。不逢一人。曰如何行。师曰。直须足下无私去。曰只如行鸟道。莫便是本来面目否。师曰。阇黎因甚颠倒。曰甚么处是学人颠倒。师曰。若不颠倒。因甚么却认奴作郎。曰如何是本来面目。师曰。不行鸟道。</p><p>　　师曰。今时人学道。只认得驴前马后底。将为自已。<a href=\"/remen/fofa.html\" class=\"keylink\" target=\"_blank\">佛法</a>平沈。此之是也。宾中主尚未分。如何辨得主中主。僧问如何是主中主。师曰。阇黎自道取。曰某甲道得。即是宾中主。如何是主中主。师曰。恁么道即易。相续也大难。遂示颂曰。嗟见今时学道流。千千万万认门头。恰似入京<a href=\"/remen/chaosheng.html\" class=\"keylink\" target=\"_blank\">朝圣</a>主。只到潼关即便休。</p><p>　　僧问甚处来。曰游山来。师曰。还到顶么。曰到。师曰。顶上有人么。曰无人。师曰。恁么则不到顶也。曰若不到顶。争知无人。师曰。何不且住。曰某甲不辞住。西天有人不肯。师曰。我从来疑著这汉。</p><p>　　僧问。如何是青山白云父。师曰。不森森者是。曰如何是白云青山儿。师曰。不辨东西者是。曰如何是白云终日倚。师曰。去离不得。曰如何是青山总不知。师曰。不顾视者是。</p><p>　　师与云居过水。师问水深多少。居曰不湿。师曰粗人。居却问水深多少。师曰不干。</p><p>　　师因曹山辞。遂嘱曰。吾在云岩先师处。亲印宝镜<a href=\"/remen/sanmei.html\" class=\"keylink\" target=\"_blank\">三昧</a>。事穷的要。今付于汝。词曰。如是之法。<a href=\"/remen/fozu.html\" class=\"keylink\" target=\"_blank\">佛祖</a>密付。汝今得之。宜善保护。银碗盛雪。明月藏鹭。类之弗齐。混则知处。意不在言。来机亦赴。动成窠臼。差落顾伫。背触俱非。如大火聚。但形文彩。即属染污。夜半正明。天晓不露。为物作则。用拔诸苦。虽非有为。不是无语。如临宝镜。形影相睹。汝不是渠。渠正是汝。如世婴儿。五相完具。不去不来。不起不住。婆婆和和。有句无句。终不得物。语未正故。重离六爻。偏正回互。叠而为三。变尽成五。如荎草味。如金刚杵。正中妙挟。敲唱双举。通宗通涂。挟带挟路。错然则吉。不可犯忤。天真而妙。不属迷悟。<a href=\"/remen/yinyuan1.html\" class=\"keylink\" target=\"_blank\">因缘</a>时节。寂然昭著。细入无间。大绝方所。毫忽之差。不应律吕。外寂中摇。系驹伏鼠。先圣悲之。为法檀度。要合古辙。请观前古。佛道垂成。十劫观树。如虎之缺。如马之馵。以有下劣。宝几珍御。以有惊异。狸奴白牯。木人方歌。石女起舞。非情识到。宁容思虑。臣奉于君。子顺于父。不顺非孝。不奉非辅。潜行密用。如愚若鲁。但能相续。名主中主。</p><p>　　师又曰。末法时代。人多干慧。若要辨验真伪。有三种渗漏。一曰见渗漏。机不离位。堕在毒海。二曰情渗漏。滞在向背。见处偏枯。三曰语渗漏。究妙失宗。机昧终始。浊智<a href=\"/remen/liuzhuan.html\" class=\"keylink\" target=\"_blank\">流转</a>。于此三种。子宜知之。</p><p>　　偈曰。道<a href=\"/remen/wuxin.html\" class=\"keylink\" target=\"_blank\">无心</a>合人。人无心合道。欲识个中意。一老一不老。</p><p>　　仰山南塔光涌禅师</p><p>　　师依仰山剃度。北游谒临济。复归侍山。山曰。汝来作甚么。师曰。礼觐和尚。山曰。还见和尚么。师曰见。山曰。和尚何以驴。师曰。某甲见和尚亦不似佛。山曰。若不似佛。似个甚么。师曰。若有所似。与驴何别。山大惊曰。凡圣两忘。情尽体露。吾以此验人二十年。无决了者。子保任之。山每指谓人曰。此子肉身佛也。</p><p>　　福州双峰古禅师</p><p>　　师因辞石霜。石霜将拂子送出门首。召曰。古侍者。师回首。石霜曰。拟著即差。是著即乖。不拟不是。亦莫作个会。苟非知有。莫能知之。好去好去。师应喏喏。后僧问。和尚当时辞石霜。石霜恁么道意作么生。师曰。只教我不著是非。</p><p>　　三圣院慧然禅师</p><p>　　上堂。我逢人即出。出则不为人。便下座。</p><p>　　僧问。如何是祖师西来意。师曰。臭肉来蝇。</p><p>　　灌溪志闲禅师</p><p>　　师住末山后。上堂曰。我在临济爷爷处。得半杓。末山娘娘处。得半杓。共成一杓吃了。直至如今饱不饥。</p><p>　　僧问。久向灌溪。到来只见沤麻池。师曰。汝只见沤麻池。且不见灌溪。曰如何是灌溪。师曰。劈箭急。</p><p>　　九峰道虔禅师</p><p>　　僧问。无间中人。行甚么行。师曰。畜生行。曰畜生复行甚么行。师曰。无间行。曰此犹是长生路上人。师曰。汝须知有不共命者。曰不共甚么命。师曰。长<a href=\"/remen/shengqi.html\" class=\"keylink\" target=\"_blank\">生气</a>不常师乃曰。诸兄弟。还识得命么。欲知命。流泉是命。湛寂是身。千波竞涌。是文殊境界。一亘晴空。是普贤床榻。其次借一句子。是指月话月。且如诸方先德。未建许多名目。指陈巳前。诸兄弟约甚么体格商量。到这里。不假三寸。试话会看。不假耳。试采听看。不假眼。试辨白看。所以道。声前抛不出。旬后不藏形。尽乾坤大地。都来是汝当人个体。向甚么处安眼耳鼻舌。莫但向意根下。图度作解。尽未来际。亦未有休歇分。所以洞山道。拟将心意学玄宗。大似西行却向东。珍重。</p><p>　　台州涌泉景欣禅师</p><p>　　上堂。我四十九年在这里。尚自有时走作。汝等诸人莫开大口。见解人多。行解人万中无一个。见解言语。总要知通。若识不尽。敢道<a href=\"/remen/lunhui.html\" class=\"keylink\" target=\"_blank\">轮回</a>去在。为何如此。盖为识漏未尽。汝但尽却今时。始得成立。亦唤作立中功。转功就他去。亦唤作就中功。亲他去。我所以道。亲人不得度。渠不度亲人。恁么譬喻。尚不会荐取。浑囵底但管取性。乱动舌头。不见洞山道。相续也大难。</p><p>　　洛浦元安禅师</p><p>　　师到夹山。不<a href=\"/remen/libai.html\" class=\"keylink\" target=\"_blank\">礼拜</a>。乃当面叉手而立。山曰。鸡栖凤巢。非其同类。出去。师曰。自远趋风。请师一接。山曰。目前无阇黎。此间无老僧。师便喝。山曰。住住。且莫草草惚惚。云月是同。溪山各异。截断天下人舌头。即不无阇黎。争教无舌人解语。师伫思。山便打。因兹服膺。</p><p>　　一日问山。佛魔不到处。如何体会。山曰。烛明千里像。闇室老僧迷。又问朝阳巳升。夜月不现时如何。山曰。龙衔海珠。游鱼不顾。师于言下大悟。山将示灭。垂语曰。石头一枝。看看即灭矣。师曰不然。山曰。何也。师曰。他家自有青山在。山曰。苟如是。即吾宗不坠矣。</p><p>　　上堂。师云末后一句。始到牢关。锁断要津。不通凡圣。寻常向诸人道。任从天下乐欣欣。我独不肯。欲知上流之士。不将佛祖言教。贴在额头上。如龟负图。自取丧身之兆。凤萦金网。趋霄汉以何期。直须旨外明宗。莫向言中取则。是以石人机似汝。也解唱巴歌。汝若似石人。雪曲也应和。指南一路。智者知疏。</p><p>　　问僧近离甚处。曰荆南。师曰。有一人与么去。还逢么。曰不逢。师曰。为甚不逢。曰若逢即头粉碎。师曰。阇黎三寸甚密。云门于江西见其僧。乃问还有此语否。曰是。门曰。洛浦倒退三千里。</p><p>　　岩头全豁禅师</p><p>　　示众。但明取纲宗。本无实法。不见道。无实无虚。若向事上觑即疾。若向意根下寻。卒摸索不著。又曰。此是向上人活计。只露目前些子。如同电拂。如击石火。截断两头。灵然<a href=\"/remen/zizai.html\" class=\"keylink\" target=\"_blank\">自在</a>。若道向上有法有事。真碗鸣声。涂糊汝。系罩汝。古人唤作系驴橛。若将实法与人。土亦消不得。</p><p>　　示众云。夫大统纲宗中事。须识句。若不识句。难作个话会。甚么是句。百不思时。唤作正句。亦云居顶。亦云得住。亦云历历。亦云惺惺。亦云的的。亦云佛未生时。亦云得地。亦云与么时。将与么时。等破一切是非。才与么。便不与么。便转辘辘地。不见古人道。沉昏不好。须转得始得。触著便转。是句亦铲。非句亦铲。自然转辘辘。自然目前露裸裸地。饱齁齁地。不解却。不解咬。瞥起微情。早落地上。若也未得与么荡荡地。唤作依句<a href=\"/remen/xiuxing.html\" class=\"keylink\" target=\"_blank\">修行</a>。有则便须等破。与么时一物不存。信知从来学得一切言句。隘在胸中。有甚么用处。不见道。辟观辟句。外不放入。内不放出。截断两头。自然光烯烯地。不与一物作对。便是无诤三昧。兄弟。若欲得易会。但向根本明取。不见道。无依无欲。便是能仁。古人道。置毒药安乳中。乃至醍醐。亦能杀人。这个不是汝习学得底。这个不是汝去住底。不是汝色里底。莫错认门头户口。赚汝腊月三十日。赤哄哄地无益。信知古风大好。不见道。有即是无。无即是有。与么送出来时便知深浅。这个是古格。于中有一般汉。信彩吐出来。有甚么碑记。但知唤作禅道。但知唤作一句子。软嫩嫩地。真是无孔铁椎。聚得一万个。有甚么用处。若是有筋骨底。不用多。诸处行脚。也须带眼始得。莫被人谩。不见道。依法生解。犹落魔界。夫唱教。须一一从自已胸襟中吐得出来。与人为榜样。今时还有与么汉么。莫终日哄地。亦无了期。欲得易会。但知于声色前。不被万境惑乱。自然露裸裸地。自然无事。送向声色中。荡荡地。恰似一团火焰相似。触著便烧。更有甚么事。不见道。非是尘不侵。自是我无心。时热珍重。</p><p>　　雪峰义存禅师</p><p>　　僧问西山和尚。如何是祖师西来意。山举拂子示之。其僧不肯。后参师。师问甚处来。云浙中来。师曰。今夏在甚处。曰苏州西山。师曰。和尚安否。曰来时万福。师曰。何不在彼<a href=\"/remen/congrong.html\" class=\"keylink\" target=\"_blank\">从容</a>。曰佛法不明。师曰。有甚么事。僧举前话。师曰。汝作么生不肯他。曰是境。师曰。汝见苏州人家男女否。曰见。师曰。汝见路上林木否。曰见。师曰。凡睹人家男女。大地林沼总是境。汝肯他否。曰肯。师曰。只如拈拂子。汝作么生不肯。僧乃礼拜曰。学人取次发言。乞和尚慈悲。师曰。尽乾坤是个眼。汝向甚么处蹲坐。僧无对。</p><p>　　三圣问透网金鳞。以何为食。师曰。待汝出网来向汝道。圣曰。一千五百人善知识。话头也不识。师曰。老僧住持事繁。</p><p>　　师问僧甚处来。曰沩山来。师曰。沩山有何言句。曰某甲曾问。如何是祖师西来意。沩山据座。师曰。汝肯他否。曰某甲不肯他。师曰。沩山古佛。汝可速去<a href=\"/remen/chanhui.html\" class=\"keylink\" target=\"_blank\">忏悔</a>。</p><p>　　问僧甚么处去。曰识得即知去处。师曰。你是了事人。乱走作么。曰和尚莫涂污人好。师曰。我即不涂污你。古人吹布毛作么生。与我说来看。曰残羹馊饭。巳有人吃了。师休去。</p><p>　　玄沙问师曰。某甲如今大用去。和尚作么生。师将三个木毬。一时抛出。沙作斫牌势。师曰。你亲在<a href=\"/remen/lingshan.html\" class=\"keylink\" target=\"_blank\">灵山</a>。方得如此。沙曰。也是自家事。</p><p>　　普请次。路逢一猕猴。师曰。人人有一面古镜。这个猕猴亦有一面古镜。三圣曰。旷劫无名。何以彰为古镜。师曰。瑕生也。圣曰。这老汉著甚么死急。话头也不识。师曰。老僧住持事繁。</p><p>　　问。古涧寒泉时如何。师曰。瞪目不见底。曰饮者如何。师曰。不从口入。僧举似赵州。州曰。不从口入。不可从鼻孔里入。僧却问古涧寒泉时如何。州曰。苦。曰饮者如何。州曰。死。师闻得。乃曰。赵州古佛。遥望作礼。自此不答话。</p><p>　　师一日在僧堂内烧火。闭却前后门。乃叫曰。救火救火。玄沙将一片柴从窗棂中抛入。师便开门。</p><p>　　上堂。南山有一条鳖鼻蛇。汝等诸人。切须好看。长庆出曰。今日堂中。大有人丧身失命。云门以拄杖撺向师前作怕势。有僧举似玄沙。沙曰。须是棱兄始得。虽然如是。我即不然。曰和尚作么生。沙曰。用南山作么。</p><p>　　闽王问曰。拟欲盖一所佛殿去时如何。师曰。大王何不盖取一所空王殿。曰请师样子。师展两手。</p><p>　　上堂。尽大地撮来如粟米粒大。抛向面前。漆桶不会。打鼓普请看。</p><p>　　上堂。此事如一片田地相似。一任诸人耕种。无有不承此恩力者。玄沙曰。且作么生是这田地。师曰看。玄沙曰。是即是。某甲不与么。师曰。你作么生。玄沙曰。只是人人底。</p><p>　　上堂。举拂子曰。这个为中下。僧问上上人来如何。师举拂子。僧曰。这个为中下。师便打。</p><p>　　上堂。诸上座。望州亭与汝相见了也。乌石岭与汝相见了也。僧堂前与汝相见了也。</p><p>　　曹山本寂禅师</p><p>　　僧问。<a href=\"/remen/shamen.html\" class=\"keylink\" target=\"_blank\">沙门</a>岂不是具大慈悲底人。师曰。是。曰若遇六贼来时却如何。师曰。亦须具大慈悲。曰如何具大慈悲。师曰。一剑挥尽。曰尽后如何。师曰。始得和同。</p><p>　　问。眉与目还相识也无。师曰。不相识。曰为甚么不相识。师曰。为同在一处。曰恁么则不分去也。师曰。眉且不是目。曰如何是目。师曰。端的去。曰如何是眉。师曰。曹山却疑。曰和尚为甚么却疑。师曰。若不疑。即端的去也。</p><p>　　云门问如何是沙门行。师曰。吃<a href=\"/remen/changzhu.html\" class=\"keylink\" target=\"_blank\">常住</a>苗稼者是。曰便恁么去时如何。师曰。你还畜得么。曰畜得。师曰。你作么生畜。曰著衣吃饭。有甚么难。师曰。何不道披毛戴角。门礼拜。</p><p>　　师问德上座。菩萨在定。闻香象渡河。出甚么经。曰出<a href=\"/fojing/niepanjing/\" class=\"keylink\" target=\"_blank\">涅槃经</a>。师曰。定前闻。定后闻。曰和尚流也。师曰。道也太煞道。只道得一半。曰和尚如何。师曰。滩下接取。</p><p>　　师问僧作甚么。曰扫地。师曰。佛前扫。佛后扫。曰前后一时扫。师曰。与曹山过靸鞋来。</p><p>　　僧问亲何道伴。即得常闻于未闻。师曰。同共一被盖。曰此犹是得闻。如何是常闻于未闻。师曰。不同于木石。曰何者在先。何者在后。师曰。不见道常闻于未闻。</p><p>　　僧问一牛饮水。五马不嘶时如何。师曰。曹山解忌口。</p><p>　　纸衣道者来参。师问莫是纸衣道者否。者曰。不敢。师曰。如何是纸衣下事。者曰。一裘才挂体。万法悉皆如。师曰。如何是纸衣下用。者近前应诺。便立脱。师曰。汝只解与么去。何不解恁么来。者忽开眼问曰。一灵真性。不假胞胎时如何。师曰。未是妙。者曰。如何是妙。师曰。不借借。者珍重便化。师示颂曰。觉性圆明<a href=\"/remen/wuxiang.html\" class=\"keylink\" target=\"_blank\">无相</a>身。莫将知见妄疏亲。念异便于玄体昧。心差不与道为邻。情分万法沈前境。识鉴多端丧本真。如是句中全晓会。了然无事昔时人。</p><p>　　师问强上座曰。佛真法身。犹若<a href=\"/remen/xukong.html\" class=\"keylink\" target=\"_blank\">虚空</a>。应物现形。如水中月。作么生说个应底道理。曰如驴觑井。师曰。道则太煞道。只道得八成。曰和尚又如何。师曰。如井觑驴师读杜顺傅大士。所作法身偈。曰。我意不欲与么道。门<a href=\"/remen/dizi.html\" class=\"keylink\" target=\"_blank\">弟子</a>请别作之。既作偈。又注释之。其词曰。渠本不是我。（非我）我本不是渠。（非渠）渠<a href=\"/remen/wuwo.html\" class=\"keylink\" target=\"_blank\">无我</a>即死。（仰汝取活）我无渠即余。（不别有）渠如我是佛。（要且不是佛）我如渠即驴。（二俱不立）不食空王俸。（若遇御饭直须吐却）何假雁传书。（不通信）我说横身唱。（为信唱）君看背上毛。（不与你相似）乍如谣白雪。（将谓是白雪）犹恐是巴歌（传此句无注）。</p><p>　　云居道膺禅师</p><p>　　师造洞山。山问甚处来。师曰。翠微来。山曰。翠微有何言句示徒。师曰。翠微<a href=\"/remen/gongyang.html\" class=\"keylink\" target=\"_blank\">供养</a>罗汉。某甲问供养罗汉。罗汉还来否。微曰。你每日[口+童]个甚么。山曰。实有此语否。师曰有。山曰。不虚参见作家来。山问汝名甚么。师曰。道膺。山曰。向上更道。师曰。向上即不名道膺。山曰。与老僧祗对道吾底语一般。深然之。一日山问师甚处去来。师曰。蹋山来。山曰。那个山堪住。师曰。那个山不堪住。山曰。恁么则国内总被阇黎占却。师曰。不然。山曰。恁么则子得个入路。师曰无路。山曰。若无路。争得与老僧相见。师曰。若有路。即与和尚隔山去也。山曰。此子巳后。千人万人把不住去在。</p><p>　　僧问。山河大地。从何而有。师曰。从<a href=\"/remen/wangxiang.html\" class=\"keylink\" target=\"_blank\">妄想</a>有。曰与某甲想出一铤金得么。师便休去。僧不肯。</p><p>　　示众曰。佛法有什么多事。行得即是。但知心是佛。莫愁佛不解语。欲得如是事。还须如是人。自古先德。醇素任真。元来无巧。设有人问如何是道。或时答碌砖木头。作么皆重。元来他根本脚下实有力。即是不思议人。握土成金。若无如是事。饶汝说得簇花簇锦相似。尽说了合煞头。人总不信受。元来自家脚下虚无力。僧家发言吐气。须有来由。莫当等闲。一言参差。即千里万里。若是知有底人。自解护惜。终不取次。十度发言。九度休去。为什么如此。常恐无利益。欲得与么事。须是与么人。既是与么人。不愁恁么事。恁么事即难得。</p><p>　　师曰。汝等直饶学得佛边事。早是错用心了也。不见古人讲得天花落。石点头。尚不干自已事。如今拟将有限身心。向无限中用。有什么交涉。不见古人道。学处不玄。尽是流俗。闺合中物舍不得。俱为渗漏。直须向这里及取去。及去及来。并尽一切事。始得无过。所以古人道。犹如双镜。光光相对。光明相照。更无亏盈。岂不是一般。犹唤作影像边事。如日出时。光照<a href=\"/remen/shijian.html\" class=\"keylink\" target=\"_blank\">世间</a>。明朗是一半。那一半唤作甚么。如今人未认得光影门头户底粗浅底事。将作屋里事。又争得。</p><p>　　师曰。从天降下即贫穷。从地涌出即富贵。门里出身则易。身里出门则难。动则埋身千尺。不动则当处生苗。一言迥脱。独拔当时。语言不要多。多则无用处。僧问如何是从天降下即贫穷。曰不贵得。又问如何是从地涌出则富贵。曰无中或有。</p><p>　　疏山匡仁禅师</p><p>　　上堂。病僧咸通年前。会得法身边事。咸通年后。会得法身向上事。云门出问。如何是法身边事。师曰。枯桩。曰如何是法身向上事。师曰。非枯桩。曰还许某甲说道理也无。师曰。许。曰枯桩岂不是明法身边事。师曰是。曰非枯桩岂不是明法身向上事。师曰是。曰只<a href=\"/remen/rufa.html\" class=\"keylink\" target=\"_blank\">如法</a>身还该一切也无。师曰。法身周遍。岂得不该。门指净瓶曰。只如净瓶还该法身么。师曰。阇黎莫向净瓶边觅。门便礼拜。</p><p>　　师常握木蛇。有僧问师手中是甚么。师提起曰。曹家女。</p><p>　　洛京白马遁儒禅师</p><p>　　僧问如何是法身向上事。师曰。井底虾蟆吞却月。</p><p>　　龙牙山居遁证空禅师</p><p>　　师有颂曰。学道如钻火。逢烟未可休。直待金星现。归家始到头。</p><p>　　问。十二时中。如何著力。师曰。如无手人欲行拳始得问。古人得个甚么便休去。师曰。如贼入空室。</p><p>　　问。如何是祖师西来意。师曰。待石乌龟解语。即向汝道。曰石乌龟语也。师曰。向汝道甚么。</p><p>　　京兆府蚬子和尚</p><p>　　师居无定所。自印心于洞山。混俗闽川。冬夏惟披一衲。逐日沿江岸采掇虾蚬。以充其腹。暮即宿东山白马庙纸钱中。居民目为蚬子和尚。华严静禅师闻之。欲决真假。先潜入纸钱中。深夜师归。严把住曰。如何是祖师西来意。师遽答曰。神前酒台盘。严放手曰。不虚与我同根生。</p><p>　　越州干峰和尚</p><p>　　上堂。法身有三种病。二种光。须是一一透得始解归家稳坐。须知更有向上一窍在。云门出问。庵内人。为甚么不知庵外事。师呵呵大笑。门曰。犹是学人疑处。师曰。子是甚么心行。门曰。也要和尚相委。师曰。直须与么。始解稳坐。门应诺诺。</p><p>　　上堂。举一不得举二。放过一著。落在第二。云门出众曰。昨日有人从天台来。却往径山去。师曰。典座。来日不得普请。便下座。</p><p>　　问。十方薄伽梵。一路<a href=\"/remen/niepan.html\" class=\"keylink\" target=\"_blank\">涅槃</a>门。未审路头在甚么处。师以拄杖画云。在这里。</p><p>　　问僧甚处来。曰天台。师曰。见说石桥作两段。是否。曰和尚甚处得这消息来。师曰。将谓华顶峰前客。元是平田庄里人。</p><p>　　芭蕉山慧清禅师</p><p>　　上堂。拈拄杖示众曰。你有拄杖子。我与你拄杖子。你无拄杖子。我夺却你拄杖子。靠拄杖下座。</p><p>　　天童正觉云。你有则一切有。你无则一切无。有无自是当人与夺。关芭蕉甚事。正恁么时。作么生是你拄杖子。</p><p>　　南院慧颙禅师</p><p>　　上堂。诸方只具啐啄同时眼。不具啐啄同时用。僧便问。如何是啐啄同时用。师曰。作家不啐啄。啐啄同时失。曰此犹未是某甲问处。师曰。汝问处作么生。僧曰。失。师便打。其僧不肯。后于云门会下闻二僧举此话。一僧曰。当时南院棒折那。其僧忽契悟。</p><p>　　台州瑞岩师彦禅师</p><p>　　师寻居丹邱瑞岩。坐盘石。终日如愚。每自唤主人公。复应诺。乃曰。惺惺著。他后莫受人瞒后有僧参玄沙。沙问近离甚处。曰瑞岩。沙云。有何言句示徒。僧举前话。沙云。一等是弄精魂。也甚奇怪。</p><p>　　镜清问天不能覆。地不能载。岂不是。师曰。若是。即被覆载。清曰。若不是。瑞岩几遭也。师自称曰。师彦。</p><p>　　玄沙师备宗一禅师</p><p>　　雪峰上堂曰。要会此事。犹如古镜当台。胡来胡现。汉来汉现。师出众曰。忽遇明镜来时如何。蜂曰。胡汉俱隐。师曰。老和尚脚跟犹未点地在。</p><p>　　一日雪峰指火曰。三世诸佛在火焰里转大法轮。师曰。近日王令稍严。峰曰。作么生。师曰。不许搀夺行市侍雪峰游山次。峰指面前地曰。这一片地好造个无缝塔。师曰。高多少。峰乃顾视上下。师曰。人天<a href=\"/remen/fubao.html\" class=\"keylink\" target=\"_blank\">福报</a>。即不无和尚。若是灵山授记。未梦见在。峰曰。你又作么生。师曰。七尺八尺。</p><p>　　雪峰曰。世界阔一尺。古镜阔一尺。世界阔一丈。古镜阔一丈。师指火罏曰。火罏阔多少。峰曰。如古镜阔。师曰。老和尚脚跟未点地在。</p><p>　　与雪峰夹篱次。师问夹篱处还有佛法也无。峰曰有。师曰。如何是夹篱处佛法。峰撼篱一下。师曰。某甲不与么。峰曰。子又作么生。师曰。穿过篾头来。</p><p>　　僧问如何是学人自已。师曰。用自已作么。</p><p>　　鼓山来。师作一圆相示之。出曰。人人出这个不得。师曰。情知汝向驴胎马腹里作活计。山曰。和尚又作么生。师曰。人人出这个不得。山曰。和尚与么道却得。某甲为甚么道不得。师曰。我得汝不得。</p><p>　　师与韦监军茶话次。军曰。占波国人。语话稍难辨。何况五天梵语。还有人辨得么。师提起托子云。识得这个即辨得。</p><p>　　普请斫柴次。见一虎。天龙曰。和尚。虎。师曰。是汝虎。归院后。天龙问。适来见虎。云是汝。未审尊意如何。师曰。娑娑世界。有四种极重事。若人透得。不妨出得阴界。</p><p>　　师问镜清。教中道。不见一法为大过患。且道不见甚么法。清指露柱曰。莫是不见这个法。师曰。浙中清水白米从汝吃。佛法未梦见在。</p><p>　　僧问。承和尚有言。尽十方世界是一颗明珠。学人如何得会。师曰。尽十方世界是一颗明珠。用会作么。僧便休。师来日却问其僧。尽十方世界是一颗明珠。汝作么生会。曰尽十方世界是一颗明珠。用会作么。师曰。知汝向鬼窟里作活计。</p><p>　　师云。若论此事。喻如一片田地。四至界分。结契卖与诸人了也。只有中心树子。犹属老僧在。</p><p>　　上堂。佛道闲旷。无有程途。无门<a href=\"/remen/jietuo.html\" class=\"keylink\" target=\"_blank\">解脱</a>之门。无意道人之意。不在三际。故不可升沈。建立乖真。非属造化。动则起<a href=\"/remen/shengsi.html\" class=\"keylink\" target=\"_blank\">生死</a>之本。静则醉昏沉之乡。动静双泯。即落空亡。动静双收。颟顸<a href=\"/remen/foxing.html\" class=\"keylink\" target=\"_blank\">佛性</a>。必须对尘对境。如枯木寒灰。临时应用。不失其宜。道本如如。法尔天真。不同<a href=\"/remen/xiuzheng.html\" class=\"keylink\" target=\"_blank\">修证</a>。只要虚闲。不昧作用。不涉尘泥。个中纤毫道不尽。即为魔王眷属。直饶得似秋潭月影。静夜钟声。随扣击以无亏。触波澜而不散。犹是生死岸头事。道人行处。如火销冰。终不却成冰。箭既离弦。无返回势。所以牢笼不肯住。呼唤不回头。若到这里。步步登玄。不属邪正。识不能识。智不能知。语路处绝。心行处灭。直得释迦掩室于摩竭。净名杜口于毗耶。若与么现前。更疑何事。没栖泊处。离去来今。不因<a href=\"/remen/zhuangyan.html\" class=\"keylink\" target=\"_blank\">庄严</a>。本来真净。便是千圣出头来。也安一字不得。久立珍重。</p><p>　　示众。夫古佛真宗。常随物现。堂堂应用。处处流辉。隐显坦然。高低尽照。是以沙门上士。道眼惟先。契本明心。方为究竟。森罗万象。一体同源。廓尔无边。谁论有滞。尘劫中事。都在目前。时人旷隔年深。致乖常体。迷心认物。以背真宗。执有滞空。浑成意度。古德云。情存圣量。犹落法尘。已见未忘。还成渗漏。不可道持斋持戒。长坐不卧。住意观空。凝神入定。便当去也。有甚么交涉。西天外道。入得八万劫定。不免轮迥。盖为道眼不明。生死根源不破。如今甚么处不是汝。甚么处不分明。甚么处不露现。何不与么会去。若无这个田地。时中争奈诸般渗漏何。总成虚妄。阿那个便是平生得力处。有为心法不可相依。日久年深。全无利益。只为违真弃本。厌离凡情。忻心圣道。作此见知。不出他限量。抛他<a href=\"/remen/wuyin.html\" class=\"keylink\" target=\"_blank\">五阴</a>不去。不见道。诸行<a href=\"/remen/wuchang.html\" class=\"keylink\" target=\"_blank\">无常</a>。是生灭法。你只拟向前。争能明得。可中彻去。方得知之。若未究得。当知尽是虚头。世间难信之法。具大<a href=\"/remen/genqi.html\" class=\"keylink\" target=\"_blank\">根器</a>。方能明达。今生若彻去。万劫亦然。古德云。直向今生须了却。谁能累劫受余殃。珍重。</p><p>　　上堂。我今问汝诸人。且承当得个甚么事。在何世界安身立命。还辨得么。若辨不得。恰似捏目生花。见事便差。知么。如今目前现有山河大地。色空明暗。种种诸物。皆是狂劳花相。唤作颠倒知见。夫<a href=\"/remen/chujia.html\" class=\"keylink\" target=\"_blank\">出家</a>人。<a href=\"/remen/shixin.html\" class=\"keylink\" target=\"_blank\">识心</a>达本源。故号为沙门。大丈夫儿。何不自省察。看是甚么事。只如从上宗乘。是诸佛顶族。但从<a href=\"/remen/jiaye.html\" class=\"keylink\" target=\"_blank\">迦叶</a>门接续顿超去。此一门超凡圣<a href=\"/remen/yinguo.html\" class=\"keylink\" target=\"_blank\">因果</a>。超毗卢妙庄严世界海。直下永劫不教有一物。与汝作眼见。何不自急急究取。未道我且待三生。两生久积净业。仁者。宗乘是甚么事。不可由汝用功庄严便得去。不可他心<a href=\"/remen/suming.html\" class=\"keylink\" target=\"_blank\">宿命</a>便得去。知么。识得即是大出脱。大彻头人。所以超凡越圣。出生离死。离因离果。超毗卢。超释迦。不被凡圣因果所谩。一切处无人识得汝。知么。莫只长恋生死爱网。被<a href=\"/remen/shane.html\" class=\"keylink\" target=\"_blank\">善恶</a>业拘将去。无自由分。饶汝炼得身心同虚空去。饶汝到精明湛不摇处。不出识阴。古人唤作如急流水。流急不觉。妄为恬静。恁么修行。尽出他轮迥际不得。依前被轮迥去。所以道诸行无常。直是三乘功果。若无道眼。亦不究竟。何似如今博地凡夫。不用一毫功夫。便顿超去。解省心力么。我如今立地令汝构去。更不教汝加功炼行。如今不恁么。更待何时。下座。</p><p>　　上堂。汝诸人如在大海里坐。没头浸却了。更展手问人乞水吃。夫学<a href=\"/remen/banruo.html\" class=\"keylink\" target=\"_blank\">般若</a>菩萨。须具大根器。有大<a href=\"/remen/zhihui.html\" class=\"keylink\" target=\"_blank\">智慧</a>始得。有一般坐绳床和尚。称善知识。问著便摇身动手。点眼吐舌瞪视。更有一般说昭昭灵灵。灵台智性。能见能闻。向<a href=\"/remen/wuyun.html\" class=\"keylink\" target=\"_blank\">五蕴</a>身田里作主宰。恁么为善知识。大赚人。知么。我今问汝。汝若认昭昭灵灵。是汝真实。为甚么瞌睡时。又不成昭昭灵灵。若瞌睡时不是。为甚么有昭昭时。汝还会么。这个唤作认贼为子。是生死根本。妄想缘气。汝欲识根由么。我向汝道。昭昭灵灵。只因前尘色声香等法而有分别。便道此是昭昭灵灵。若无前尘。汝此昭昭灵灵。同于龟毛兔角。仁者。真实在甚么处。汝今欲得出他五蕴身田主宰。但识取汝秘密金刚体。古人向汝道。圆成正遍。遍周沙界。只如今山河大地。十方国土。色空明暗。及汝身心。莫非尽承汝圆成威光所现。直是<a href=\"/remen/tianren.html\" class=\"keylink\" target=\"_blank\">天人</a>群生类。所作业次。受生<a href=\"/remen/guobao.html\" class=\"keylink\" target=\"_blank\">果报</a>。有情无情。莫非承汝威光。乃至诸佛成道成果。接物利生。莫非尽承汝威光。祗如金刚体。还有凡夫诸佛么。有汝心行么。不可道无。便得当去也。知么。汝既有如是奇特。当阳出身处。何不发明取。因何却随他。向五蕴身田中。鬼趣里作活计。直下自谩去。若不了此。<a href=\"/remen/fannao.html\" class=\"keylink\" target=\"_blank\">烦恼</a>恶业因缘。不是一劫两劫得休。直与汝金刚齐寿。知么。</p><p>　　上堂。太虚日轮。是一切人成立。太虚现在。诸人作么生。满目觑不见。满耳听不闻。此两处省不得。便是瞌睡汉。若明彻得。坐却凡圣。坐却<a href=\"/remen/sanjie.html\" class=\"keylink\" target=\"_blank\">三界</a>梦幻身心。无一物如针锋许为缘为对。直饶诸佛出来。作无限<a href=\"/remen/shentong.html\" class=\"keylink\" target=\"_blank\">神通</a>变现。设如许多教网。未曾措著一分毫。惟助初学诚信之门。还会么。如今沙门不荐此事。翻成弄影汉。生死海里浮沉。几时休息去。若要明彻。即今这里便明彻去。不教仁者取一法如微尘大。不教仁者舍一法如毫发许。还会么。</p><p>　　师云。是诸人见有险恶。见有大虫刀剑诸事。逼汝身命。便生无限怕怖。如似什么。恰如世间画师一般。自画作<a href=\"/remen/diyu.html\" class=\"keylink\" target=\"_blank\">地狱</a>变相。作大虫刀剑了。好好地看时。却自生怕怖。汝今诸人亦复如是。百般见有。是汝自幻出。自生怕怖。亦不是别人与汝为过。汝今欲觉此幻惑么。但识取汝金刚眼睛。若识得。不曾教汝有纤尘可得露现。何处更有虎狼刀剑。解胁吓得汝。所以我向汝道。沙门眼。把定世界。函盖乾坤。不漏丝发。何处更有一物。为汝知见。知么何不急究取。</p><p>　　师示众曰。<a href=\"/remen/shizun.html\" class=\"keylink\" target=\"_blank\">世尊</a>道吾有<a href=\"/remen/zhengfa.html\" class=\"keylink\" target=\"_blank\">正法</a>眼藏。付嘱摩诃大迦叶。犹如画月。曹溪竖拂。犹如指月。时鼓山出众曰。月呢。师曰。这个阿师。就我觅月。鼓山不肯。却归众曰。道我就他觅月。</p><p>　　师以杖拄地问长生曰。僧见俗见男见女见。汝作么生见。曰。和尚还见皎然见处么。师曰。相识满天下。</p><p>　　师与韦监军吃果子。韦问如何是百姓日用而不知。师拈起果子曰。吃。韦吃果子了。再问。师曰。只这是日用而不知。</p><p>　　僧问学人乍入<a href=\"/remen/conglin.html\" class=\"keylink\" target=\"_blank\">丛林</a>。乞师指个入路。师曰。还闻偃溪水声么。曰闻。师曰。从这里入。</p><p>　　保福从展禅师</p><p>　　长庆问。见色便见心。还见船子么。师曰。见。曰船子且置。作么生是心。师却指船子。</p><p>　　师见僧以杖打露柱。又打其僧头。僧作忍痛声。师曰。那个为甚么不痛。僧无对。</p><p>　　师因僧侍立。问曰。汝得恁么粗心。僧曰。甚么处是某甲粗心处。师拈一块土度与僧曰。抛向门前著。僧抛了却来曰。甚么处是某甲粗心处。师曰。我见筑著磕著。所以道汝粗心。</p><p>　　龙华灵照真觉禅师</p><p>　　师一夕指半月。问溥上座曰。那一片甚么处去也。溥曰。莫妄想。师曰。失却一片也。</p><p>　　翠岩令参永明禅师</p><p>　　上堂。一夏与兄弟东语西话。看翠岩眉毛在么。</p><p>　　圆悟勤拈云。人多错会道。白日青天。说无向当话。无事生事。夏末先自说过。先自点检。免得别人点检他。且喜没交涉。这般见解。谓之灭胡种族。历代宗师出世。若不垂示于人。都无利益。图个甚么。到这里见得透。方知古人有驱耕夫之牛。夺饥人之食手段。如今人问著。便向言句下咬嚼。眉毛上作活计。看他屋里人自然知他行履处。雪窦颂云。千古无对。他只道看翠岩眉毛在么。有什么奇特处。便乃千古无对。须知古人吐一言半句出来。不是造次。须是有定乾坤底眼始得。雪窦著一言半句。如金刚王宝剑。如踞地狮子。如击石火。似闪电光。若不是顶门具眼。争能见他古人落处。这个示众。直得千古无对。过于德山棒。临济喝。且道翠岩雪窦。为人意在什么处。急著眼看。</p><p>　　镜清道怤顺德禅师</p><p>　　普请次。雪峰举沩山道。见色便见心。汝道还有过也无。师曰。古人为甚么事。峰曰。虽然如此。要共汝商量。师曰。恁么则不如道怤锄地去。师再参雪峰。峰问甚处来。师曰。岭外来。峰曰。甚么处逢见达摩。师曰。更在甚么处。峰曰。未信汝在。师曰。和尚莫恁么粘腻好。峰便休。</p><p>　　师后遍历诸方。益资权智。因访先曹山。山问甚么处来。师曰。昨日离明水。山曰。甚么时到明水。师曰。和尚到时到。山曰。汝道我甚么时到。师曰。适来犹记得。山曰。如是如是。</p><p>　　师因僧问新年头还有佛法也无。师曰有。曰如何是新年头佛法。师曰。元正启祚。万物咸新。曰谢师答话。师曰。镜清今日失利。</p><p>　　问僧近离甚处。曰石桥。师曰。本分事作么生。曰近离石桥。师曰。我岂不知你近离石桥。本分事作么生。曰和尚何不领话。师便打。僧曰。某甲话在。师曰。你但吃棒。我要这话行。</p><p>　　问僧。门外甚么声。曰雨滴声。师曰。<a href=\"/remen/zhongsheng.html\" class=\"keylink\" target=\"_blank\">众生</a>颠倒。迷已逐物。曰和尚作么生。师曰。洎不迷已。曰洎不迷已。意旨如何。师曰。出身犹可易。脱体道应难。</p><p>　　太原孚上座</p><p>　　雪峰一日见师。乃指日示之。师摇手而出。峰曰。汝不肯我那。师曰。和尚摇头。某甲摆尾。甚么处是不肯。峰曰。到处也须讳却。一日众僧晚参。峰在中庭卧。师曰。五州管内。只有这老和尚较些子。峰便起去。峰问师。见说临济有三句是否。师曰是。曰作么生是第一句。师举目视之。峰曰。此犹是第二句。如何是第一句。师叉手而退。自此峰深器之。</p><p>　　一日玄沙上问讯雪峰。峰曰。此间有个老鼠子。今在浴室里。沙曰。待与和尚勘过。言讫。到浴室。遇师打水。沙曰。相看上座。师曰。巳相见了。沙曰。甚么劫中曾相见。师曰。瞌睡作么。沙却入方丈白雪峰曰。巳勘破了。峰曰。作么生勘伊。沙举前话。峰曰。汝著贼也。</p><p>　　金峰从志禅师</p><p>　　师拈起枕子示僧曰。一切人唤作枕子。金峰道不是。僧曰。未审和尚唤作甚么。师拈起枕子。僧曰。恁么则依而行之。师曰。你唤作甚么。曰枕子。师曰。落在金峰窝里。</p><p>　　问是身无知。如土木瓦石。此意如何。师下禅床扭僧耳朵。僧负痛作声。师曰。今日始捉著个无知汉。僧作礼出去。师召阇黎。僧回首。师曰。若到堂中不可举著。曰何故。师曰。大有人笑金峰老婆心。</p><p>　　上堂。事存函盖合。理应箭锋拄。还有人道得么。如有人道得。金峰分半院与他住。时有僧出作礼。师曰。相见易得好。共住难为人。便下座。</p><p>　　僧侍次。师曰。举一则因缘。汝第一不得乱会。曰请和尚举。师竖拂子。僧良久。师曰。知道阇黎乱会。僧以目视东西。师曰。雪上更加霜。</p><p>　　佛日本空禅师</p><p>　　师年十三。参夹山。才入门见维那。那曰。此间不著后生。师曰。某甲不求挂搭。暂来礼谒和尚。维那白夹山。山许相见。师拟上阶。山曰。三道宝阶。从何而上。师曰。三道宝阶。曲为今时。向上一路。请师直指。山便揖。师乃上阶礼拜。山问阇黎与甚么人同行。师曰。木上座。山曰。何不相看老僧。师曰。和尚看他有分。山曰。在甚么处。师曰。在堂中。山便同师下到堂中。师遂取拄杖掷在山面前。山曰。莫从天台得否。师曰。非五岳之所生。山曰。莫从须弥得否。师曰。月宫亦不逢。山曰。恁么则从人得也。师曰。自已尚是冤家。从人得。堪作甚么。山曰冷灰里有一粒豆爆。乃唤维那。明窗下安排著。</p><p>　　来日普请。维那令师送茶。师曰。某甲为佛法来。不为送茶来。那曰。奉和尚处分。师曰。和尚尊命即得。乃将茶去作务处。摇茶瓯作声。山回顾。师曰。酽茶三五碗。意在钁头边。山曰。瓶有倾茶势。篮中几个瓯。师曰。瓶有倾茶势。篮中无一瓯。便行茶。时众皆举目。师曰。大众鹤望。请师一言。山曰。路逢死蛇莫打杀。无底篮子盛将归。师曰。手执夜明符。几个知天晓。众皆仰叹。</p><p>　　抚州疏山证禅师</p><p>　　师谒投子。投子问近离甚处。曰。延平。投子曰。还将得剑来么。曰。将得来。投子曰。呈似老僧看。师乃指面前地。投子便休。至晚问侍者。新到在么。侍者曰。当时去也。投子曰。三十年弄马骑。今日被驴扑。</p><p>　　颖桥铁胡安禅师</p><p>　　师与钟司徒向火次。钟问三界焚烧时。如何出得。师以香匙拨开火。钟拟议。师拨火云。司徒司徒。钟忽有省。</p><p>　　同安慧敏禅师</p><p>　　师初参洞山问诸圣以何为命。洞山曰。以不间断。师曰。还有向上事也无。洞山曰。有。师曰。如何是向上事。洞山曰。不从间断。师于言下有省。</p><p>　　白云藏和尚</p><p>　　僧问如何是深深处。师曰。矮子渡深溪。问。赤脚时如何。师曰。何不脱却。</p><p>　　明招德谦禅师</p><p>　　师到坦长老处。坦曰。夫参学。一人所在亦须到。半人所在亦须到。师便问。一人所在即不问。如何是半人所在。坦无对。后令小师问师。师曰。汝欲识半人所在么。也只是弄泥团汉。</p><p>　　到尧庵。乃提起绦子云。得恁么胡[毯-炎+参][毯-炎+参]地。庵云。莫错认定盘星。师曰恰是。</p><p>　　访保宁。于中路相遇。便问兄是道伴中人。乃点鼻头曰。这个碍塞我不彻。与我拈却少时得么。宁曰。和尚有来多少时。师曰。噫。几赚我踏破一緉草鞋。便回。</p><p>　　师往国泰。深乃领众出接。至门首。师乃指金刚云。者两个汉在这里作什么。深揎拳作金刚势。师云。殿里黄面老子笑你。</p><p>　　师在招庆。因普请去王太傅宅取木佛。傅乃问大众云。忽遇丹霞。又作么生。众无语。师当时捧起向顶上云。也要分付著人。</p><p>　　鹿门谭和尚</p><p>　　僧问如何是实际理地。师曰。南赡部洲。北郁单越。云恁么则事同一家。师曰。隔须弥在。</p><p>　　罗汉院桂琛禅师</p><p>　　玄沙问三界惟心。汝作么生会。师指椅子曰。和尚唤这个作甚么。曰。椅子。师曰。和尚不会三界惟心。曰。我唤这个作竹木。汝唤作甚么。师曰。桂琛亦唤作竹木。曰。尽大地觅一个会佛法底人不可得。师自尔愈加激励。</p><p>　　师侍沙在方丈说话夜深。侍者闭却门。沙曰。门总闭了。汝作么生得出去。师曰。唤甚么作门。</p><p>　　问僧甚处来。曰南方来。师曰。南方知识有何言句示徒。曰彼中道。金屑虽贵。眼里著不得。师曰。我道须弥在汝眼里。</p><p>　　保福僧到。师问彼中佛法如何。答曰。有时示众云。塞却你眼。教你觑不见。塞却你耳。教你听不闻。坐却你意。教你分别不得。师曰吾问你。不塞你眼。见个甚么。不塞你耳。闻个甚么。不坐你意。作么生分别。</p><p>　　师见僧。举拂子曰。还会么。曰谢和尚慈悲示学人。师曰。见我竖拂子。便云示学人。汝每日见山见水。可不示汝。又见僧来。举拂子。其僧赞叹礼拜。师曰。见我竖拂子。便礼拜赞叹。那里扫地竖起扫帚。为甚么不赞叹。</p><p>　　上堂。诸上座不用低头思量。思量不及。便道不用拣择委得下口处么。汝向什么处下口。试道看。还有一法近得汝。还有一法远得汝么。同得汝。异得汝么。既然如是。为甚么却特地艰难去。</p><p>　　上堂。宗门玄妙。为当只恁么也。更别有奇特。若别有奇特。汝且举将来看。若无去。不可将两个字。便当却宗乘也。何者两个字。谓宗乘。教乘也。汝才道著宗乘。便是宗乘。道著教乘。便是教乘。禅德。佛法宗乘。原来由汝口里安立名字。作取说取便是也。斯须向这里说平。说实。说圆。说常。禅德。汝唤甚么作平实。把甚么作圆常。傍家行脚。理须甄别。莫相埋没。得些子声色名字。贮在心头。道我会解。善能拣辨。汝且会个甚么。拣个甚么。记持得底是名字。拣辨得底是声色。若不是声色名字。汝又作么生记持拣辨。风吹松树也是声。虾蟆老鸦叫也是声。何不那里听取拣辨去。若那里有个意度模样。只如老师口里。又有多少意度与上座。莫错。即今声色摐摐地。为当相及不相及。若相及。即汝灵性金刚秘密。应有坏灭去也。何以如此。为声贯破汝耳。色穿破汝眼。因缘即塞却汝。幻妄走杀汝。声色体尔。不可容也。若不相及。又甚么处得声色来。会么。相及不相及。试裁辨看。少间又道是圆常平实。甚么人恁么道。未是黄夷村里汉解恁么说。是他古圣垂些子相助显发。今时不识好恶。便安圆实。道我别有宗风玄妙。释迦佛无舌头。不如汝些子。便恁么点胸。若论杀盗淫罪。虽重犹轻。尚有歇时。此个谤般若瞎却众生眼。入阿鼻地狱吞铁丸。莫将为等闲。所以古人道。过在化主。不干汝事。珍重。</p><p>　　安国慧球禅师</p><p>　　师于玄沙室中。参讯居首。因问如何是第一月。沙曰。用汝个月作么。师从此悟入。</p><p>　　上堂。我此间粥饭因缘。为兄弟举唱。终是不常。欲得省要。却是山河大地与汝发明。其道既常。亦能究竟。若从文殊门入者。一切无为土木瓦砾。助汝发机。若从观音门入者。一切音响虾蟆蚯蚓。助汝发机。若是普贤门入者。不动步而到。以此三门方便示汝。如将一只折箸。搅大海水。令彼鱼龙知水为命。会么。若无智眼而审谛之。任汝百般巧妙。不为究竟。</p><p>　　师问了院主。只如先师道尽十方世界。是真实人体。你还见僧堂么。了曰。和尚莫眼花。师曰。先师迁化。肉犹暖在。</p><p>　　招庆省坞禅师</p><p>　　师初参保福。福一日入大殿睹佛像。乃举手问师曰。佛恁么意作么生。师曰。和尚也是横身。福曰。一橛我自收取。师曰。和尚非惟横身。福然之。</p><p>　　大龙智洪禅师</p><p>　　僧问色身败坏。如何是坚固法身。师曰。山花开似锦。涧水碧如蓝雪窦显颂。问曾不知。答还不会。月冷风高。古岩寒桧。堪笑路逢达道人。不将语默对。手把珊瑚鞭。骊珠尽击碎。不击碎。增瑕颣国有宪章。三千条罪。</p><p>　　龟洋慧忠禅师</p><p>　　一日谓弟子曰。众生不能解脱者。情累尔。悟道易。明道难。问。如何得明道去。师曰。但脱情见。其道自明矣。夫明之为言信也。如禁蛇人。信其咒力药力。以蛇绾弄揣怀袖中无难。未知咒药等力者。怖骇弃去。但谛见自心。情见便破。今千疑万虑不得用者。是未见自心者也。</p><p>　　白云子祥禅师</p><p>　　上堂。诸人会么。但向街头市尾。屠儿魁刽。地狱镬汤处会取。若恁么会得。堪与人天为师。若向衲僧门下。天地悬殊。更有一般底。只向长连床上作好人去。汝道此两般人。那个有长处。无事珍重。</p><p>　　问僧不坏假名而谈实相作么生。僧指椅子曰。这个是椅子。师以手拨椅曰。与我将鞋袋来。僧无对。师曰。这虚头汉云门闻乃云。须是我祥兄始得。</p><p>　　德山缘密禅师</p><p>　　上堂。我有三句语示汝诸人。一句函盖乾坤。一句截断众流。一句随波逐浪。作么生辨。若辨得出。有参学分。若辨不出。长安路上辊辊地。</p><p>　　示众。俱胝和尚。但有问答。只竖一指头。寒则普天普地寒。热则普天普地热。</p><p>　　上堂。但参活句。莫参死句。活句下荐得。永劫无滞。一尘一佛国。一叶一释迦是死句。扬眉瞬目。举指竖拂是死句。山河大地。更无缣讹是死句。时有僧问如何是活句。师曰。波斯仰面看。曰。么恁则不谬去也。师便打。</p><p>　　巴陵新开院颢鉴禅师</p><p>　　师住后。更不作法嗣书。只将三转语上云门。僧问如何是道。师曰。明眼人落井。问。如何是吹毛剑。师曰。珊瑚枝枝撑著月。问。如何是提婆宗。师曰。银碗里盛雪。云门见曰。他后老僧忌日。祗消举此三转语。足以报恩。</p><p>　　双泉师宽明教禅师</p><p>　　僧问洞山初和尚如何是佛。初曰。麻三斤。师闻之乃曰。向南有竹。向北有木。</p><p>　　一日云门问师。今日吃得几个胡饼。师曰五个。门曰。露柱吃得几个。师曰。请和尚茶堂里吃茶。</p><p>　　师一日访白兆。兆曰。老僧有个木鱼颂。师曰。请举看。兆曰。伏惟烂木一橛。佛与众生不别。若以杖子击著。直得圣凡路绝。师曰。此颂有成禠。无成禠。兆曰。无成禠师曰。佛与众生不别呢。侍僧救曰。有成禠。师曰。直得圣凡路绝呢。当时白兆一众失色。</p><p>　　洞山守初宗慧禅师</p><p>　　师初参云门。门问近离甚处。师曰。查渡。门曰。夏在甚处。师曰。湖南报慈。曰。几时离彼。师曰。八月二十五。门曰。放汝三顿棒。师至明日。却上问讯。昨日蒙和尚放三顿棒。不知过在甚么处。门曰。饭袋子。江西湖南便恁么去。师于言下大悟。遂曰。他后向无人烟处。不蓄一粒米。不种一茎菜。接待十方往来。尽与伊抽钉拔楔。拈却炙脂帽子。脱却鹘臭布衫。教伊洒洒地作个无事衲僧。岂不快哉。门曰。你身如椰子大。开得如许大口。师便礼拜。</p><p>　　示众。语中有语。名为死句。语中无语。名为活句。诸禅德。作么生是活句。到这里实难得人。若也不动一尘不拨一境。见事便道。答话长老下脚不得。东西南北。莫知多少。要得去离泥水。活人眼目。举唱宗风。激扬大事。不道全无。其奈还少。只缘未达其源。落在第八魔境界中。识得个不名不物。无是无非。头头物物。无不具足。道我得安乐田地。更不求余。凡有叩击问难。即便敲床竖拂。更不惜便施便设。便行便用。向恶水坑里头出头没。弄个无尾猢狲。到腊月三十日。鼓也打破。猢狲又走却了。手忙脚乱。一无所成。悔将何及。若是个衲僧。乍可涷杀饿杀。终不著他鹘臭布衫。</p><p>　　又曰。举唱宗乘。阐扬大教。须得<a href=\"/remen/fayan.html\" class=\"keylink\" target=\"_blank\">法眼</a>精明。方能鉴辨缁素。切缘真妄一源。水乳同器。到此难分。洞山寻常以心中眼。观身外相。观之又观。乃辨真伪。若不如是。何名善知识。夫善知识者。驱耕夫之牛。夺饥人之食。方名善知识。即今天下。那个是真善知识。诸禅德参得几个善知识来。也不是等闲。直须参教彻。觑教透。千圣莫能证明。方显大丈夫儿。不见释迦老子。明星出时豁然大悟。与大地众生同时<a href=\"/remen/chengfo.html\" class=\"keylink\" target=\"_blank\">成佛</a>。无前后际。岂不畅哉。虽然如是。若遇明眼衲僧。也好劈脊便棒。</p><p>　　问维摩掌擎四世界。未审维摩身在甚处。师曰。在阇黎后底。曰。为甚么在学人后底。师曰。还我话头来。</p><p>　　问如何是佛。师曰。麻三斤。</p><p>　　问自古及今。不从人得。六祖在黄梅。夜间闻何事。师曰。志公拄杖。曰。得用时如何。师曰。用那曲尺作甚么问十二时中。行住坐卧。自省觉时如何。师曰。看人吃饭。曰。争奈树影不斜何。师曰。亲言出亲口。</p><p>　　问金[金+俞]现前。请师辨。师曰。两脚虾蟆吞却月。</p><p>　　都监太保问。眼处入正受。诸尘三昧起。此意如何。师云。洞山茶碗里有太保。太保茶碗里有洞山。太保无语。</p><p>　　首山省念禅师</p><p>　　僧问如何是佛。师曰。新妇骑驴阿家牵。曰未审此语甚么句中收。师曰。三玄收不得。四句岂能该。曰此意如何。师曰。天长地久。日月齐明。</p><p>　　僧问。学人乍入丛林。乞师指示。师曰。阇黎在老僧会里多少时。曰巳经冬夏。师曰。莫错举似人。乃曰。若论此事。实不挂一元字脚。便下座。</p><p>　　问僧近离何处。曰广慧。师曰。穿云不渡水。渡水不穿云。离此二途。速道。曰昨夜宿长桥。师曰。与么则合吃首山棒也。曰尚未参堂。师曰。两重公案。曰恰是。师曰。耶耶。</p><p>　　示众。诸上座。不得盲喝乱喝。者里寻常向你道。宾则始终宾。主则始终主。宾无二宾。主无二主。若有二宾二主。即是两个瞎汉。所以我若立时你须坐。我若坐时你须立。坐则共你坐。立则共你立。虽然如是。到这里急著眼始得。若是眼孔定动。即千里万里。何故如此。如隔窗看马骑相似。拟议即没交涉。诸上座。既然于此留心。直须仔细。不要掠虚好。他日异时。赚著你在。诸人若也有事近前。无事珍重。</p><p>　　师示众曰。识得拄杖子。行脚事毕。</p><p>　　尝作纲宗偈曰。咄哉拙郎君。巧妙无人识。打破凤林关。著靴水上立。咄哉巧女儿。撺梭不解织。看他斗鸡人。水牛也不识。背阴山子向阳多。南来北往意如何。若人问我西来意。东海东面有新罗。</p><p>　　师上堂辞众。偈曰。诸子谩波波。过却几恒河。观音指<a href=\"/remen/mile.html\" class=\"keylink\" target=\"_blank\">弥勒</a>。文殊不奈何。良久曰。白银世界金色身。情与无情共一真。明暗尽时都不照。日轮午后示全身。日午后泊然而化。</p><p>　　清溪洪进禅师</p><p>　　一日师问修山主曰。明知生是不生之理。为甚么为生死之所流。修曰。笋毕竟成竹去。如今作篾使还得么。师曰。汝向后自悟去在。修曰。某所见止如此。上座意旨又如何。师指曰。这个是监院房。那个是典座房。修即礼谢。</p><p>　　龙济修禅师</p><p>　　问劫火洞然大千俱坏。未审这个还坏也无。师曰不坏。曰为甚么不坏。师曰。为同于大千。</p><p>　　上堂。卷帘除却障。闭户生窒碍。只这障与碍。古今无人会。会得是障碍。不会不自在。</p><p>　　僧问古镜未磨时如何。师曰。照破天地。曰磨后如何。师曰黑漆漆地。</p><p>　　万法是心光。诸缘唯性晓。本无迷悟人。只要今日了。</p><p>　　智门光祚禅师</p><p>　　上堂。赫日里我人。云雾里慈悲。霜雪里假褐。雹子里藏身。还藏身得么。若藏不得。却被雹子打破髑髅。</p><p>　　示众。数日好雨。且道雨从甚处来。若道从天降。那个是天。若道从地出。唤甚么作地。若更不会。所以古人道。天地之前径。时人莫强移。个中生解会。眼上更安锥。</p><p>　　莲花峰祥庵主</p><p>　　师示众云。若是此事。最是急切。须是明取使得。若是明得。时中免被拘系。便得随处安闲。亦不要将心捺伏。须是自然合他古辙去始得。才到学处分剂。便须露布个道理以为佛法。几时得心地休歇去。上座。却请与么相委好。</p><p>　　示寂日。拈拄杖示众曰。古人到这里为甚么不肯住。众无对。师乃曰。为他途路不得力。复曰。毕竟如何。以杖横肩曰。楖标横担不顾人。直入千峰万峰去。言毕而逝。</p><p>　　蓝田真禅师</p><p>　　上堂。成山假就于始篑。修涂托至于初步。上座适来从地炉边来。还与初步同别。若言同。即不会不迁。若言别。亦不会不迁。上座作么生会。还会么。这里不是那里。那里不是这里。且道一处两处。是迁不迁。是来去不是来去。若于此显明得。便乃古今一如。初终自尔。念念无常。心心永灭。所以道观方知彼去。去者不知方。上座适来恁么来。却请恁么去。参。</p><p>　　清凉法眼文益禅师</p><p>　　师同绍修法进三人欲出岭。过地藏院阻雪少憩。附罏次。藏问此行何之。师曰。行脚去。藏曰。作么生是行脚事。师曰不知。藏曰。不知最亲切。又同三人举肇论。至天地与我同根处。藏曰。山河大地与上座自已。是同是别。师曰。别。藏竖起两指。师曰。同。藏又竖起两指。便起去。雪霁辞去。藏门送之。问曰。上座寻常说三界惟心。万法惟识。乃指庭下片石曰。且道此石。在心内。在心外。师曰。在心内。藏曰。行脚人著甚么来由。安片石在心头。师窘无以对。即放包依席下求决择。近一月余。日呈见解。说道理。藏语之曰。佛法不恁么。师曰。某甲辞穷理绝也。藏曰。若论佛法。一切现成。师于言下大悟。</p><p>　　僧慧超问如何是佛。师曰。汝是慧超。</p><p>　　尝指竹问僧曰。还见么。曰见。师曰。竹来眼里。眼到竹边。曰总不与么。师笑曰。死急作么。</p><p>　　师因患脚。僧问讯次。师曰。非人来时不能动。及至人来动不得。且道佛法中下得甚么语。曰和尚且喜得较。师不肯。自别云。和尚今日似减。</p><p>　　因开井被沙塞却泉眼。师曰。泉眼不通被沙碍。道眼不通被甚么碍。僧无对。师代曰。被眼碍。</p><p>　　上堂。尽十方世界。皎皎地。无一丝头。若有一丝头。即是一丝头。</p><p>　　师曰。出家儿但随时及节便得。寒即寒。热即热。欲识佛性义。当观时节因缘。古今方便不少。石头初看肇论。至会万物为已者。其惟<a href=\"/remen/shengren.html\" class=\"keylink\" target=\"_blank\">圣人</a>乎。则曰。圣人无已靡所不巳。乃作参同契。首言竺土大仙心。无过此语也。中间亦只寻常说话。夫欲会万物为自已去。盖尽大地无一法可见。巳而又嘱曰。光阴莫虚度。所以告汝辈。但随时及节便得。若也移时失候。即虚度光阴。于非色中作色解。于非色作色解。即是移时失候。且道色作非色解。还当得否。若与么会。便是没交涉。正是痴狂两头走。有甚么用处。但守分过时好。</p><p>　　上堂。大众久立。乃谓之曰。诸人各曾看还源观。百门义海。华严论。涅槃经。诸多策子。阿那个教中有这个时节。若有试举看。莫是恁么经里。有恁么语。是此时节么。有甚么交涉。所以道微言滞于心首。尝为缘虑之场。实际居于目前。翻为名相之境。又作么生得翻去。若也翻去。又作么生得正去。还会么。莫只恁么念策子。有甚么用处。</p><p>　　文邃禅师。尝究首楞严。为之节解句释。自谓深符经旨。谒师。师曰。楞严岂不是有八还义。邃曰。是。师曰。明还甚么。邃曰。明还日轮。师曰。日轮还甚么。邃懵然。师戒令焚所注文。邃始依师请益。</p><p>　　玄则禅师。问青峰。如何是学人自已。峰曰。丙丁童子来求火。后谒师。师问甚处来。则曰。青峰。师曰。青峰有何言句。则举前话。师曰。上座作么生会。则曰。丙丁属火。而更求火。如将自已求自已。师曰。与么会又争得。则曰。某甲只与么。未审和尚如何。师曰。你问我。我与你道。则问如何是学人自已。师曰。丙丁童子来求火。</p><p>　　三界惟心颂曰。三界惟心。万法惟识。惟识惟心。眼声耳色。色不到耳。声何触眼。眼色耳声。万法成办。万法匪缘。岂观如幻。大地山河。谁坚谁变。</p><p>　　华严六相义颂曰。华严六相义。同中还有异。异若异于同。全非诸佛意。诸佛意总别。何曾有同异。男子身中入定时。女子身中不留意。不留意。绝名字。万象明明无理事。</p><p>　　承天三交智嵩禅师</p><p>　　师参首山。问如何是佛法的的大意。首山曰。楚王城畔。汝水东流。师于此有省。顿契佛意。乃作三元偈曰。须用真须用。心意莫定动。三岁狮子吼。十方没狐种。我有真如性。如同幕里隐。打破六门关。显出毗卢印。真骨金刚体可夸。六尘一拂永无遮。廓落世界空为体。体上无为真到家。首山闻。乃请吃茶。问这三颂是汝作来耶。师曰是。首山曰。或有人教汝。现三十二相时如何。师曰。某甲不是野狐精。首山曰。惜取眉毛。师曰。和尚落了多少。首山以竹篦头上打曰。这汉向后乱作去在。</p><p>　　郑工部问师。百尺竿头独打毬。万丈悬崖丝系腰。时如何。师曰。幽州著脚。广南厮扑。郑无语。师曰。勘破这胡汉。郑曰。二十年江南界里。这回却见禅师。师曰。瞎老婆吹火。</p><p>　　潭州神鼎洪諲禅师</p><p>　　师与数耆宿至襄沔间。一僧举论宗乘颇敏捷。会野饭山店中供办。而僧论说不巳。师曰。三界惟心。万法惟识。惟识惟心。眼声耳色。是甚么人语。僧曰。法眼语。师曰。其义如何。曰惟心故根境不相到。惟识故声色枞然。师曰。舌味是根境否。曰是。师以箸筴菜入口中。含胡而语曰。何谓相入耶。坐者皆骇然。僧不能答。师曰。途路之乐。终未到家。见解入微。不名见道。参须实参。悟须实悟。阎罗大王不怕多语。</p><p>　　上堂。举古德曰。贪嗔痴。太无知。赖我今朝识得伊。行便打。坐便捶。分付心王子细推。<a href=\"/remen/wuliangjie.html\" class=\"keylink\" target=\"_blank\">无量劫</a>来不解脱。问汝三人知不知。师曰。古人与么道。神鼎则不然。贪嗔痴。实无知。十二时中任从伊。行即往。坐即随。分付心王拟何为。无量劫来元解脱。何须更问知不知。</p><p>　　谷隐蕴聪慈照禅师</p><p>　　僧问若能转物即同如来。未审三门佛殿如何转。师曰。我向汝道。汝还信么。曰和尚诚言。安敢不信。师曰。这漆桶。</p><p>　　问一处火发。任从你救八方齐发时如何。师曰快。曰还求出也无。师曰。若求出即烧杀你。僧礼拜。师曰。直饶你不求出。也烧杀你。</p><p>　　上堂。师曰。五白猫儿爪距狞。养来堂上绝虫行。分明上树安身法。切忌遗言许外生。作么生是许外生底句。莫错举。</p><p>　　僧问深山岩崖。还有佛法也无。师曰。有。曰如何是深山岩崖中佛法。曰。奇怪石头形似虎。火烧松树势如龙。</p><p>　　洞山晓聪禅师</p><p>　　僧问达摩未传心地印。释迦未解髻中珠。此时若问西来意。还有西来意也无。师曰。六月雨淋淋。宽其万姓心。曰恁么则云散家家月。春来处处花。师曰。脚跟下到金刚水际是多少。僧无语。师曰。祖师西来特唱此事。自是上座不荐。所以从门入者不是家珍。认影迷头。岂非大错。既是祖师西来特唱此事。又何必更对众忉忉。珍重。</p><p>　　天台德韶国师</p><p>　　师所至少留。见知识五十四人。括磨搜剥。穷极隐秘。后至临川谒法眼。眼一见。深契之。师以遍涉丛林。但随众而巳。无所咨参。有僧问法眼禅师曰。十二时中。如何得顿息万缘去。法眼曰。空与汝为缘耶。色与汝为缘耶。言空为缘。则空本<a href=\"/remen/wuyuan.html\" class=\"keylink\" target=\"_blank\">无缘</a>。言色为缘。则色心不二。日用果何物为汝缘乎。师闻悚然异之。又有问者曰。如何是曹源一滴水。法眼曰。是曹源一滴水。于是师大悟于座下。平生疑滞。涣若冰释。感涕沾衣。法眼曰。汝当大弘吾宗。行矣无自滞。</p><p>　　兴教明和尚问曰。饮光持释迦丈六之衣。在鸡足山。侯弥勒下生。将丈六之衣。披在千尺之身。应量恰好。只如释迦身长丈六。弥勒身长千尺。为复是身解短耶。衣解长耶。师曰。汝却会。明拂袖便出去。师曰。小儿子。山僧若答汝不是。当有因果。汝若不是。吾当见之。明归七日。吐血。浮光和尚劝曰。汝速去忏悔。明乃至师方丈悲泣曰。愿和尚慈悲。许某忏悔。师曰。如人倒地。因地而起。不曾教汝起倒。明又曰。若许忏悔。某当终身给侍。师为出语曰。佛佛道齐。宛尔高低。释迦弥勒。如印印泥。</p><p>　　僧问承古有言。若人见般若。即被般若缚。若人不见般若。亦被般若缚。既见般若。为甚么却被缚。师曰。你道般若见甚么。曰不见般若。为甚么亦被缚。师曰。你道般若甚么处不见。乃曰。若见般若。不名般若。不见般若。亦不名般若。且作么生说见不见。所以古人道。若欠一法。不成法身。若剩一法。不成法身。若有一法。不成法身。若无一法。不成法身。此是般若之真宗也。</p><p>　　示众。真宗不二。万德无言。正当明时。如王宝剑。所以如来于一切处。成等正觉。于刀山剑树上。成等正觉。于镬汤罏炭里。成等正觉。于棒下成等正觉。于喝下成等正觉。所以一动一静。一去一来。一生一灭。未曾有纤毫异相。未曾有纤毫别相。更无毫厘丝发许。作见闻<a href=\"/remen/xinshi.html%09\" class=\"keylink\" target=\"_blank\">心识</a>解会。何故。诚谓是非路绝。妙性天机。所以云。汝生我亦生。汝杀我亦杀。生杀轮王机。交驰激电掣。</p><p>　　上堂。佛法现成。一切具足。岂不见道圆同太虚。无欠无余。若如是也。且谁欠谁剩。谁是谁非。谁是会者。谁是不会者。所以道东去亦是上座。西去亦是上座。南去亦是上座。北去亦是上座。因甚么却成东西南北。若会得。自然见闻觉知路绝。一切诸法现前。何故如此。为法身无相。触目皆形。般若无知。对缘而照。一时彻底会取好。诸上座。出家儿合作么生。此是本有之理。未为分外。识心达本源。故名为沙门。若识心皎皎地。实无丝毫障碍上座。久立珍重。</p><p>　　上堂古圣方便。犹如河沙。祖师道非风幡动。仁者心动。斯乃无上心印法门。我辈是祖师门下客。合作么生会祖师意。莫道风幡不动。汝心妄动。莫道不拨风幡。就风幡通取。莫道风幡动处是甚么。有云附物明心。不须认物。有云色即是空。有云非风幡动。应须妙会。如是解会。与祖师意旨。有何交涉。既不许如是会。诸上座便合知悉。若于这里彻底悟去。何法门而不明。百千诸佛方便。一时洞了。更有甚么疑情。所以古人道。一了千明。一迷万惑。</p><p>　　上堂。毛吞巨海。海性无亏。纤芥投锋。锋利无动。见与不见。会与不会。唯我知焉。乃有颂曰。暂下高峰巳显扬。般若圆通遍十方。人天浩浩无差别。法界纵横处处彰。珍重。</p><p>　　上堂。古者道如何是禅。三界绵绵。如何是道。十方浩浩。因甚么道三界绵绵。何处是十方浩浩底道理。要会么。塞却眼。塞却耳。塞却舌身意。无空阙处。无转动处。上座作么生会。横亦不得。竖亦不得。纵亦不得。夺亦不得。无用心处。亦无施设处。若如是会得。始会法门绝拣择。一切言语绝渗漏。曾有僧问作么生是绝渗漏底语。向他道口似鼻孔甚好。上座。如此会自然不通风去。如识得尽十方世界。是金刚眼睛。无事。珍重。</p><p>　　上堂。僧问欲入无为海。先乘般若船。如何是般若船。师曰。常无所住。曰如何是无为海。师曰。且会般若船。问。古德道登天不借梯。遍地无行路。如何是登天不借梯。师曰。不遗丝发地。曰如何是遍地无行路。师曰。适来向你道甚么。乃曰。百千三昧门。百千神通门。百千妙用门。尽不出得般若海中。何以故。为于无住本建立诸法。所以道生灭去来。邪正动静。千变万化。是诸佛大定门。无过于此。诸上座大家究取。珍重。</p><p>　　上堂。举古者道。吾有一言。天上人间。若人不会。绿水青山。且作么生是一言底道理。古人语。须是晓达始得。若是将言而名于言。未有个会处。良由究尽诸法根蒂。始会一言。不是一言半句。思量解会。唤作一言。若会言语道断。心行处灭。始到古人境界。亦不是闭目藏睛。暗中无所见。唤作言语道断。且莫赚会。佛法不是这个道理。要会么。假饶经尘沙劫说。亦未曾有半句到。诸上座。经尘沙劫不说。亦未曾欠少半句。应须彻底会去始得。若如是斟酌名言。空劳心力。并无用处。与诸上座共相证明。后学初心。速须究取。久立珍重。</p><p>　　师有偈曰。通玄峰顶。不是人间。心外无法。满目青山。法眼闻曰。即此一颂。可起吾宗。</p><p>　　师以涅槃四种闻。示学者。诸方目为韶国师四料拣。云闻闻，闻不闻，不闻闻，不闻不闻。</p><p>　　灵隐清耸禅师</p><p>　　师参法眼。眼指雨谓师曰。滴滴落在上座眼里。师初不喻旨。后因阅华严感悟。承眼印可。</p><p>　　上堂曰。十方诸佛。常在汝前。还见么。若言见。将心见。将眼见。所以道一切法不生。一切法不灭。若能如是解。诸佛常现前。又曰。见色便见心。且唤甚么作心。山河大地。万象森罗。青黄赤白。男女等相。是心不是心。若是心。为甚么却成物象去。若不是心。又道见色便见心。还会么。只为迷此而成颠倒。种种不同。于无同异中。强生同异。且如今直下承当。顿豁本心。皎然无一物可作见闻。若离心别求解脱者。古人唤作迷波讨源。卒难晓悟。</p><p>　　奉先慧同禅师</p><p>　　僧问教中道。唯一坚密身。一切尘中见。又道<a href=\"/remen/foshen.html\" class=\"keylink\" target=\"_blank\">佛身</a>充满于法界。普现一切群生前。于此二途请师说。师曰。唯一坚密身。一切尘中见。</p><p>　　永明道潜禅师</p><p>　　师谒法眼。眼曰。子于参请外。看甚么经。师曰。<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>。眼曰。总别同异成坏六相。是何门摄属。师曰。文在十地品中。据理则世出世间一切法。皆具六相也。眼曰。空还具六相也无。师无对。眼曰。汝问我。师乃问空还具六相也无。眼曰空。师于是开悟。踊跃礼谢。眼曰。子作么生会。师曰空。眼然之。异日因<a href=\"/remen/sizhong.html\" class=\"keylink\" target=\"_blank\">四众</a>士女入院。眼问曰。律中道隔壁闻钗钏声。即名<a href=\"/remen/pojie.html\" class=\"keylink\" target=\"_blank\">破戒</a>。现睹金银合杂。朱紫骈阗。是破戒不是破戒。师曰。好个入路。眼曰。汝向后有五百毳徒。为王侯所重在。</p><p>　　石霜慈明禅师</p><p>　　师到大愚芝。坐间。开合子取香烧。师问作么生烧。芝便放香炉中烧。师指曰。讶。郎当汉。又恁么去也。</p><p>　　问闹中取静时如何。师曰。头枕布袋。</p><p>　　问四山火来时如何。师曰。物逐人兴。</p><p>　　永首座与师同辞汾阳。永未尽其妙。从师二十年。终不脱洒。一夕围炉深夜。师以火箸敲炭曰。永首座。永首座。永咄曰。野狐精。师乃指永曰。讶。郎当汉。又恁么去也。永乃豁然。</p><p>　　上堂。道吾打鼓。四大部洲同参。拄杖横也。挑括乾坤大地。钵孟覆也。盖却恒沙世界。且问诸人向甚么处安身立命。若也知得。向北俱卢洲吃粥吃饭。若也不知。长连床上吃粥吃饭。</p><p>　　示众。一切圣贤。皆以<a href=\"/remen/wuweifa.html\" class=\"keylink\" target=\"_blank\">无为法</a>而有差别。前是按山。后是主山。那个是无为法。良久云。向下文长。付在来日作示徒偈曰。黑黑黑。道道道。明明明。得得得。</p><p>　　琅玡慧觉广照禅师</p><p>　　上堂。山僧因看华严金师子章。第九由心迥转善成门。又释曰。如一尺之镜。纳重重之影像。若然者。道有也得。道无也得。道非亦得。道是亦得。虽然如是。更须知有拄杖头上一窍。若也不会。拄杖子穿灯笼。入佛殿。撞著释迦。磕倒弥勒。露柱拊掌呵呵大笑。你且道笑个甚么。卓拄杖下座。</p><p>　　上堂。汝等诸人在我这里过夏。与你点出五般病。一不得向万里无寸草处去。二不得孤峰独宿。三不得张弓架箭。四不得物外安身。五不得滞于生杀。何故。一处有滞。自救难为。五处若通。方名导师。汝等诸人。若到诸方。遇明眼作者。与我通个消息。贵得祖风不坠。若是常徒。即便寝息。何故。裸形国里夸服饰。想君太煞不知时。</p><p>　　示众云。有句无句。如藤倚树。树倒藤枯。好一堆烂柴。</p><p>　　大愚守芝禅师</p><p>　　僧问昔日灵山分半座。二师相见事如何。师曰。记得么。僧良久师打禅床一下曰。多年忘却也。乃曰。且住且住。若向言中取则。句里明机。也似迷头认影。若也举唱宗乘。大似一场寐语。虽然如是。官不容针。私通车马。放一线道。有个葛藤处。遂敲禅床一下曰。三世诸佛。尽皆头痛。且道大众还有免得底么。若一人免得。无有是处。若免不得。海印发光。乃竖起拂子曰。这个是印。那个是光。这个是光。那个是印。掣电之机。徒劳伫思。会么。老僧说梦。且道梦见个甚么。南柯十更。若不会。听取一颂。北斗挂须弥。杖头挑日月。林泉有商量。夏末秋风切。珍重。</p><p>　　升座。揭香合子曰。明头来。明头合。暗头来。暗头合。若道得。天下横行。道不得。且合却。</p><p>　　问通身是眼。口在甚么处。师曰。三跳。曰不会。师曰。章底词秋罢。歌韵向春生。</p><p>　　慈明有善侍者。号称明眼。闻师之风。自石霜至大愚入室。师趯出只履示之。善退身而立。师俯取履。善辄踏倒。师起面壁。以手点津连画其壁三。善瞠立其后。师旋转以履打至法堂。善曰。与么为人。瞎却一城人眼在。</p><p>　　文公杨亿大年<a href=\"/wenda/jushi/\" class=\"keylink\" target=\"_blank\">居士</a></p><p>　　公出守汝州。谒广慧。广慧接见。公便问布鼓当轩击。谁是知音者。广慧曰。来风甚辨。公曰。恁么则禅客相逢。只弹指也。广慧曰。君子可入。公应喏喏。广慧曰。草贼大败。夜语次。广慧曰。秘监曾与甚人道话来。公曰。某曾问云岩谅监寺。两个大虫相咬时如何。谅曰。一合相。某曰。我只管看。未审恁么道还得么。广慧曰。这里即不然。公曰。请和尚别一转语。广慧以手作拽鼻势曰。这畜生更勃跳在。公于言下。脱然无疑。有偈曰。八角磨盘空里走。金毛狮子变作狗。拟欲将身北斗藏。应须合掌南辰后。</p><p>　　天衣义怀禅师</p><p>　　示众。古人云。五蕴山头一段空。同门出入不相逢。无量劫来赁屋住。到头不识主人翁。有老宿拈云。既不识他。当初问甚么人赁。恁么拈也太远在。何故。须知死人路上有活人出身处。活人路上死人无数。那个是活人路上死人无数。那个是死人路上活人出身处。若检点得分明。拈却炙脂帽子。脱却鹘臭布衫。</p><p>　　僧问如何是佛。师曰。布发掩泥。横身卧地。曰意旨如何。师曰。任是波旬也皱眉。曰谢师指示。师曰。西天此土。问。学人上来请师说法。师曰。林间鸟噪。水底鱼行。</p><p>　　上堂。须弥顶上不扣金钟。毕钵岩中。无人聚会。山僧倒骑佛殿。诸人反著草鞋。朝游檀特。暮到罗浮。拄杖针筒。自家收取。</p><p>　　上堂。师云衲僧横说竖说。未知有顶门上眼。时有僧问如何是顶门上眼。师曰。衣穿瘦骨露。屋破看星眠。</p><p>　　上堂。大众集定。乃曰。上来道个不审。能销万两黄金。下去道个珍重。亦销得四天下供养。若作佛法话会。滴水难消。若作无事商量。眼中著屑。且作么生即是。良久曰。还会么。珍重。</p><p>　　上堂。夫为宗师。须是驱耕夫之牛。夺饥人之食。遇贱即贵。遇贵即贱。驱耕夫之牛。令他苗稼丰登。夺饥人之食。令他永绝饥渴。遇贱即贵。握土成金。遇贵即贱。变金成土。老僧亦不驱耕夫之牛。亦不夺饥人之食。何谓。耕夫之牛我复何用。饥人之食我复何餐。我也不握土成金。也不变金作土。何也。金是金。土是土。玉是玉。石是石。僧是僧。俗是俗。古今天地。古今日月。古今山河。古今人伦。虽然如此。打破大散关。几个迷逢达摩。</p><p>　　上堂。雁过长空。影沈寒水。雁无遗踪之意。水无留影之心。若能如是。方解向异类中行。不用续凫截鹤。夷岳盈壑。放行也百丑千拙。收来也挛挛拳拳。用之则敢与八大龙王斗富。不用都来不直半分钱。参。上堂。髑髅常干世界。鼻孔摩触家风。芭蕉闻雷开。葵花随日转。诸仁者。芭蕉闻雷开。还有耳么。葵花随日转。还有眼么。若也会得。西天即是此土。若也不会。七九六十三。收。</p><p>　　上堂。灵源绝朕。普现色身。法离断常。有无堪示。所以道。尘尘不见佛。刹刹不闻经。要会灵山亲授记。昼见日。夜见星。良久曰。若到诸方。不得错举。参。</p><p>　　上堂。无边刹境。自他不隔于毫端。且道妙喜世界。不动如来说甚么法。十世古今。始终不离于当念。只如威音王佛。最初一会度多少人。若是通方作者。试为道看。良久曰。行路难。行路难。万仞峰头君自看。</p><p>　　上堂。僧问天不能盖。地不能载。未审是甚么人。师曰。掘地深埋。曰。此人还受安排也无。师曰。土上更加泥。</p><p>　　师问僧无手人能行拳。无舌人解言语。忽然无手人打无舌人。无舌人道个甚么。</p><p>　　色空颂二首。色空空色色空空。碍却潼关路不通。劫火洞然毫末尽。青山依旧白云中。东西南北。十万八千。空生罔措。火里生莲。</p><p>　　玉泉承皓禅师</p><p>　　丛林号为皓布裈。一日为张无尽。举傅大士颂曰。空手把锄头。步行骑水牛。人从桥上过。桥流水不流。又举洞山颂曰。五台山顶云蒸饭。佛殿阶前狗尿天。刹竿头上煎锝子。三个猢狲夜簸钱。此二颂只颂得法身边事。不颂得法身向上事。张曰。请和尚颂。师曰。昨夜雨雱澎。打倒蒲萄棚。知事普请。<a href=\"/remen/xingzhe.html\" class=\"keylink\" target=\"_blank\">行者</a>人力。拄底拄。撑。底撑撑撑拄拄到天明。依旧可怜生。</p><p>　　永明延寿禅师</p><p>　　僧问如何是永明妙旨。师曰。更添香著。曰谢师指示。师曰。且喜没交涉。僧礼拜。师曰。听取一偈。欲识永明旨。门前一湖水。日照光明生。风来波浪起。</p><p>　　问。如何是大圆镜。师曰。破砂盆。</p><p>　　二僧来参。乃问参头曾到此间否。曰曾到。又问第二上座曾到否。曰不曾到。师曰。一得一失。少选。侍僧问。适来二僧。未审那个得。那个失。师曰。汝曾识这二僧也无。曰不曾识。师曰。同坑无异土。</p><p>　　指法以佛祖之语为铨准。曰。迦叶波初闻偈曰。诸法从缘生。诸法从缘灭。我师大沙门。尝作如是说。此佛祖骨髓也。龙胜曰。无物从缘生。无物从缘灭。起惟诸缘起。灭惟诸缘灭。乃知色生时。但是空生。色灭时。但是空灭。譬如风性本不动。以缘起故动。倘风本性动。则宁有静时哉。密室中若有风。风何不动。若无风。遇缘即起。非特风为然。一切法皆然。维摩谓文殊师利曰。不来相而来。不见相而见。文殊乃曰。如是居士。若来巳更不来。若去巳更不去。所以者何。来者无所从来。去者无所至。所可见者。更不可见。此缘起无生之旨也。</p><p>　　问学人久在永明。为甚么不会永明家风。师曰不会处会取。曰不会处如何会。师曰牛胎生象子。碧海起红尘。</p><p>　　五云华严志逢禅师</p><p>　　上堂。诸上座。舍一知识。参一知识。尽道善财南游之式样。且问上座。只如善财礼辞文殊。拟登妙峰谒德云<a href=\"/remen/biqiu.html\" class=\"keylink\" target=\"_blank\">比丘</a>。及到彼所。何以德云却于别峰相见。夫教意祖意。同一方便。终无别理。彼若明得。此亦昭然。诸上座。即今簇著老僧。是相见。是不相见。此处是妙峰。是别峰。脱或从此省去。可谓不孤负老僧。亦常见德云比丘。未尝<a href=\"/remen/shana.html\" class=\"keylink\" target=\"_blank\">刹那</a>相舍。还信得及么。</p><p>　　瑞鹿本先禅师</p><p>　　师偈三首。曰。非风幡动仁心动。自古相传直至今。今后水云人欲晓。祖师真是好知音。又曰。若是见色便见心。人来问著方难答。若求道理说多般。孤负平生三事衲。又曰。旷大劫来只如是。如是同天亦同地。同地同天作么形。作么形兮无不是。</p><p>　　上堂。华严称佛身充满于法界。是真个也无。且如佛身既巳充满法界。菩萨界。缘觉声闻界人天修罗界。饿鬼地狱畜生界。应无处蹲。如是理论。太煞聱讹。寻常说诸法所生。<a href=\"/remen/weixin.html\" class=\"keylink\" target=\"_blank\">唯心</a>所现。且道即今六根所对六境。与汝是同耶。是别耶。同则何不作一块。别则如何说唯是一心。大须著精彩。佛法不是等闲。</p><p>　　上堂。天台教中说。文殊观音普贤三门。文殊门者一切色。观音门者一切声。普贤门者不动步而到。我道文殊门者。不是一切色。观音门者。不是一切声。普贤门者。是个甚么。莫道别却天台教说话。无事且退。</p><p>　　上堂。你等诸人。夜间眠熟不知一切。既不知一切。且问你等。那时有本来性。无本来性。若道有本来性。又不知一切。与死无异。若道无本来性。睡眠忽省。觉知如故。还会么。不知一切。与死无异。睡眠忽省。觉知如故。如是等时。是个甚么。若也不会。各体究取。无事莫立。</p><p>　　兴教洪寿禅师</p><p>　　师同国师普请次。闻堕薪有省。作偈曰。扑落非他物。纵横不是尘。山河及大地。全露法王身。</p><p>　　住后。中丞王公随。一日过师。师拥毳负暄自若。王下拜。师推蒲团席地与坐。笑语终日而去。门人让师曰。此一众所仰。奈何不加礼。也日王复来。师出前趋迎之。王曰。何不如前日相见。师曰。中丞即得。奈知事嗔何。王益重之。</p><p>　　云居道齐禅师</p><p>　　师谓门弟子曰。达摩言。此方经。惟楞伽可以印心。吾读此经偈曰。诸法无法体。而说惟是心。不见于自心。而起于分别。可谓大慈悲父。如实极谈。我辈自不领受。背负恩德。如恒河沙。或问曰。然则见自心。遂断分别乎。师曰。非然也。譬如调马。马自见其影而不惊。何以故。以自知其影。从自身出故。吾以是知不断分别。亦舍心相也。只今目前如实而观。不见绉毫。祖师曰。若见现在。过去未来亦应见。若不见过去未来。现在亦不应见。此语分明。人自迷昧。</p><p>　　黄龙慧南禅师</p><p>　　有僧侍立。师顾视久之。问曰。百千三昧无量妙门。作一句说与汝。汝还信否。对曰。和尚诚言。何敢不信。师指其左曰。过这边来。僧将趋。师咄之曰。随声逐色。有甚了期。出去。一僧知之。即趋入。师理前语问之。亦对曰。安敢不信。师又指其左曰。过这边来。僧竖住不往。师又咄曰。汝来亲近我。反不听我语。出去。</p><p>　　舜老夫暮年有所开示。但曰。本自无事。从我何求。师闻之。谓侍者曰。老夫耄矣。何不有事令无事。无事令有事。是谓净佛国土。成就众生。</p><p>　　师室中常问僧曰。人人尽有生缘。上座生缘在何处。正当问答交锋。却复伸手曰。我手何似佛手。又问诸方参请宗师所得。却复垂脚曰。我脚何似驴脚。三十余年示此三问。学者莫能契旨。天下丛林目为三关。</p><p>　　大宁道宽禅师</p><p>　　僧问如何是露地白牛。师以火箸横火罏上曰。会么。曰不会。师曰。头不欠。尾不剩。</p><p>　　问天下禅客。为甚么出这个○不得。师曰。往往如斯僧问教中云。始知众生。本来成佛。为甚么有烦恼<a href=\"/remen/puti.html\" class=\"keylink\" target=\"_blank\">菩提</a>。师曰。甘草甜。黄连苦。曰却成两个去也。师曰。你不妨会得好。</p><p>　　道吾悟真禅师</p><p>　　师问僧甚处来。曰。僧堂里来。师曰。圣僧道甚么。僧近前曰不审。师曰。东家作驴。西家作马。曰过在甚么处。师曰。万里崖州。</p><p>　　上堂。夜来雷声震地。今朝细雨霏霏。干枯滋润。万物萌芽。且道嘉州大像。长得髭须多少。还有道得者么。若也道得。陕府铁牛。是常不轻菩萨。若道不得。土宿拽脱你鼻孔。</p><p>　　越州姜山方禅师</p><p>　　僧问。如何是不动尊。师曰。单著布衫穿市过。曰学人未晓。师曰。骑驴踏破洞庭波。曰透过三级浪。专听一声雷。师曰。伸手不见掌。曰还许学人进向也无。师曰。踏地告虚空。曰雷门之下。布鼓难鸣。师曰。八花毬子上。不用绣红旗。曰三十年后。此话大行。师便打。</p><p>　　云峰文悦禅师</p><p>　　僧问。巅山岩崖。还有佛法也无。师曰。有。曰如何是巅山岩崖佛法。师曰。猢狲倒上树。</p><p>　　上堂。未达境惟心。起种种分别。达境惟心巳。分别即不生。知诸法惟心。便舍外尘相。诸禅德。只如大地山河。明暗色空。法法现前。作么生说个舍底道理。于此明得。正在半涂。须知向上更有一窍在。便下座。</p><p>　　上堂。即今休去便休去。欲觅了时无了时。此事若向言语上作解。意根下卜度。天地悬殊。不得相应。岂况被人唤去。方丈里涂糊指注。举楞严肇论。根尘色法。向上向下。有无得失。他时后日。死不得其地。近世更有一般宗匠。二三十年。驰声走誉。只管教人。但莫上他言句。唤作透声色。便问东答西。以为格外之句。将此狂解。递相沿习。从此混伤<a href=\"/remen/zongjiao.html\" class=\"keylink\" target=\"_blank\">宗教</a>。诳惑后生。苦哉苦哉。我王库中。无如是刀。下座。</p><p>　　慧林宗本圆照禅师</p><p>　　高丽僧统义天。以王子奉国命使于朝。闻师名。请以弟子礼见。问其所得。以华严经对。师曰。华严经三身佛。报身说耶。<a href=\"/remen/huashen.html\" class=\"keylink\" target=\"_blank\">化身</a>说耶。法身说耶。义曰。法身说。师曰。法身遍周沙界。当时听众何处蹲立。义茫然无对。</p><p>　　黄龙祖心晦堂宝觉禅师</p><p>　　师与夏倚公立。谈至肇论会万物为自已者。及情与无情共一体。时有狗卧香桌下。师以压尺击狗。又击香卓。曰。狗有情即去。香桌无情自住。情与无情。如何得成一体。公立不能对。师曰。才涉思惟。便成剩法。何曾会万物为己哉。</p><p>　　上堂。若也单明自己。不悟目前。此人有眼无足。若悟目前。不明自己。此人有足无眼。据此二人。十二时中。常有一物。蕴在胸中。物既在胸。不安之相。常在目前。既在目前。便触涂成滞。作么生得平稳去。祖不言乎。执之失度。必入邪路。放之自然。体无去住。</p><p>　　师室中常举拳问僧曰。唤作拳头则触。不唤作拳头则背。唤作甚么。</p><p>　　示众云。碍处非墙壁。通处没虚空。若能如是会。心色本来同。拂子是色。那个是心。灵利汉才闻举著。隔墙见角。早知是牛。更若拟议思量。白云千里万里。</p><p>　　宝峰云庵真净禅师</p><p>　　开堂日。乃曰问话且止。只知问佛问法。殊不知佛法来处。且道从甚么处来。垂一足曰。昔日黄龙。亲行此令。十方诸佛无敢违者。诸代祖师一切圣贤无敢越者。无量法门一切妙义。天下老和尚舌头。始终一印。无敢异者。无异则且置。印在甚么处。还见么。若见。非僧非俗。无偏无党。一一分付。若不见。而我自收。遂收足喝一喝曰。兵随印转。将逐符行。佛手驴脚生缘老。好痛与三十棒。而今会中莫有不甘者么。若有不妨奇特。若无。新长老谩你诸人去也。</p><p>　　白云守端禅师</p><p>　　示众。若端的得一回汗出来也。向一茎草上。便现琼楼玉殿。若未端的得一回汗出。纵有玉殿琼楼却被一茎草盖却。且道作么生得汗出去。良久云。自有一双穷相手。不曾容易舞三台。</p><p>　　保宁勇和尚</p><p>　　示众云。古人底今人用。今人底古人为。古今无背面。今古几人知。[口+耶]呜咿。一九与二九。相逢不出手。又云。无种灵苗火里栽。铁花还向树头开。蓦然结个团圞果。指似时人处得来。</p><p>　　黄龙死心悟新禅师</p><p>　　师室中问僧。月晦之阴。以五色彩著于瞑中。令百人千万人夜视其色。宁有辨其青黄赤白者么。僧无语师代曰。个个是盲人。</p><p>　　示众云。心外无法而法可明。法外无心而心可通。可通可明心法全宗。全其宗则法法皆宗。全其心则心心无心。心既无心。直造其源。得其源。则现大身而满虚空中。现小身而绉尘不立。作么生是绉尘不立。良久云。一点水墨。两处成龙。</p><p>　　青原惟信禅师</p><p>　　上堂。师曰。老僧三十年前未<a href=\"/remen/canchan.html\" class=\"keylink\" target=\"_blank\">参禅</a>时。见山是山。见水是水。及至后来亲见知识。有个入处。见山不是山。见水不是水。而今得个休歇处。依前见山只是山。见水只是水。大众。这三般见解。是同是别。有人缁素得出。许汝亲见老僧。</p><p>　　五祖法演禅师</p><p>　　三佛侍师于一亭上夜话。及归。灯巳灭。师于暗中曰。各人下一转语看。佛鉴曰。彩凤舞丹霄。佛眼曰。铁蛇横古路。<a href=\"/remen/foguo.html\" class=\"keylink\" target=\"_blank\">佛果</a>曰。看脚下。师曰。灭吾宗者克勤耳。</p><p>　　示众。举德山答僧我宗无语句。雪峰闻之有省。后峰云。我当时空手去。空手归因缘。师云。白雪今日说向透未过者。譬如有个人从东京来。问伊甚处来。他却道苏州来。问伊苏州事如何。伊道一切只寻常。虽然如是。谩白云不过。何故。只为他语音各别。毕竟如何。苏州菱。邵伯藕。</p><p>　　师上堂。人之性命事。第一须是○。欲得成此○。先须防于○。若是真○人。○○。</p><p>　　示众云。吾本来兹土。传法救迷情。一花开五叶。结果自然成。达摩大师信脚来。信口道。后代儿孙多成计较。要会开花结果处么。郑州梨。青州枣。万物无过出处好。</p><p>　　郭功甫。初到五祖。请祖升座。公趋前拈香曰。此一瓣香。爇向罏中。供养我堂头法兄禅师。伏愿。于方广座上。擘开面门。放出先师形相。与他诸人描邈。何以如此。白云岩畔旧相逢。往日今朝事不同。夜静水寒鱼不食。一罏香散白莲峰。祖遂云。曩谟萨怛哆钵啰野。恁么恁么。几度白云溪上望。黄梅花向雪中开。不恁么不恁么。嫩柳垂金线。且要应时来。不见庞居士问马大师云。不与万法为侣者是甚么人。大师云。待汝一口吸尽西江水。即向汝道。大众。一口吸尽西江水。万丈深潭穷到底。略彴不是赵州桥。明月清风安可比。</p><p>　　泐潭景祥禅师</p><p>　　师室中问僧。达摩西归。手携只履。当时何不两只都将去。曰。此土也要留个消息。师曰。一只脚在西天。一只脚在东土。著甚来由。僧无语。</p><p>　　问僧。惟一坚密身。一切尘中现。如何是尘中现底身。僧指香罏曰。这个是香罏。师曰。带累三世诸佛。生陷地狱。僧罔措。师便打。</p><p>　　慈氏瑞仙禅师</p><p>　　师至投子。广鉴问乡里甚处。师曰。两浙东越。鉴曰。东越事作么生。师曰。秦望峰高。鉴湖水阔。鉴曰。秦望峰与你自已。是同是别。师曰。西天梵语。此土唐言。鉴曰。此犹是丛林祗对。毕竟是同是别。师便喝。鉴便打。师曰。恩大难酬。便礼拜。</p><p>　　丞相张商英居士</p><p>　　公尝云。先佛所说。于一毛端现宝王刹。坐微尘里转大法轮。是真实义。法华会上多宝如来。在宝塔中。分半座与释迦文佛。过去佛。现在佛。同坐一处。实有如是事。非谓表法。</p><p>　　太平慧勤佛鉴禅师</p><p>　　文殊心道禅师。初参诸方。抵太平。闻师夜参。举赵州柏树子话。至觉铁觜云。先师无此语。莫谤先师好。因大疑。提撕既久。一夕豁然。即趋丈室。拟叙所悟。师见来。便闭门。道曰。和尚莫瞒某甲。师曰。十方无壁落。何不入门来。道以拳擉破窗纸。鉴即开门。搊住云。道道。道以两手捧师头。作口啐而出。遂呈偈曰。赵州有个柏树话。禅客相传遍天下。多是摘叶与寻枝。不能直向根源会。觉公说道无此语。正是恶言当面骂。禅人若具通方眼。好向此中辨真假。师深然之。</p><p>　　龙门清远佛眼禅师</p><p>　　示众。千说万说。不若亲面一见。纵不说。亦自分明。王子宝刀喻。众盲摸象喻。<a href=\"/remen/chanxue.html\" class=\"keylink\" target=\"_blank\">禅学</a>中隔江招手事。望州亭相见事。迥绝无人处。深山岩崖处事。此皆亲面而见之。不在说也。</p><p>　　上堂云。大众。或有人唤上座。上座便应。设使不应。心中也须领览。今时学人。便道应底是也。领览底是也。若如此会。便是入地狱汉子。是即且置。且道面前是阿谁唤你。是有人唤耶。是无人唤耶。还裁断得么。若是有人唤。山精鬼魅唤你时。天魔外道唤你时。如何辨白。若道无人唤。你又不聋不騃。如何得无人唤。者个是十二时中生死路头事。诸人明得么。有人唤。生迷乱。无人唤。遭系绊。若能行。生死断。万两金。终不唤。下座。</p><p>　　师作示道三偈。</p><p>　　一曰。随流千圣灵踪百草头。卓然放去号随流。从教万古无人识。笑杀沩山水牯牛。</p><p>　　二曰。合辙水中月是天边月。南北东西更无别。新罗打铁火星飞。烧著指头名合辙。</p><p>　　三曰。双唱坐断千差古路头。解开空岸济人舟。明明一句该群象。善唱无声作么求。</p><p>　　净因继成禅师</p><p>　　师同圆悟。法真。慈受。并十大法师。禅讲千僧。赴太尉陈公良弼府斋。时徽宗私幸观之。有善华严者。贤首宗之义虎也。对众问曰。吾佛设教。</p></div>"
},{
    "title": "御选语录卷十六",
    "author": "清世宗御录",
    "html": "<div class=\"B1_text\"><p>　　卷十六</p><p>　　御制序</p><p>　　达摩西来。不立文字。直指人心。以此慧灯。续佛慧命。到者里。唯证乃知非可测。见闻知觉。一点难容。才辨聪明。丝毫无涉。但将一句无义味话。似银山铁壁看去。一时不了。阅一岁。一岁不了。阅一纪。拚却今生来生。与之抵对。久之久之。一时参破。万有皆空。并此无义味话。亦了不可得。树头果熟。因风堕地。五花八裂。[囗@力]地一声。自然无著落处。而知有著落在。然此无义味话。本同兔角龟毛。岂为真实。曰末后句曰活句者。惟用以接引初机。千篇一律。正是敲门之瓦。意在门开。若持瓦不敲。唯向门前之绕。摩挲把玩。瓦不释手。甚至谓人之瓦不良。谓已之瓦至美。张旗树帜。为瓦交锋。瓦战弥深。去门愈远。不曰狂徒。不可得也。今之宗门。每以藏头白。海头黑。院主眉须堕落。掇退果桌之类。谓之末后句。盖因先从解路推求。推到解路断绝处。则强为末后句。翻成虚套实法也。更有以父母未生前本来面目。万法归一一归何处。<a href=\"/remen/nianfo.html\" class=\"keylink\" target=\"_blank\">念佛</a>的是谁。等为死句。以东山水上行。庭前柏树子。唵哑吽。苏噜苏噜娇唎娇唎。等为活句。盖谓有字义可寻。则为死句。无字义可寻。则曰活句也。如此会取。别末后句尚未是初句。而活句巳尽成死句矣。水里月轮岂容捞漉。空中火聚。安可推排。果能化毒药为醍醐。嚼金刚为香饭。脚跟著地。鼻孔撩天。自然知得祖师所言。无非末后句。无非活句。即至<a href=\"/remen/sanzang.html\" class=\"keylink\" target=\"_blank\">三藏</a>十二分。亦无非末后句。无非活句。否则千七百则公案。尽是死句。亦无一末后句。古德云。有句无句。如藤倚树。树倒藤枯。好一堆烂柴。古人与么老婆心切。明明道出。犹自不悟。不肯向藤树烂柴中直下承当。体取活句。只管向有句无句边。分别初末。<a href=\"/remen/zhongsheng.html\" class=\"keylink\" target=\"_blank\">众生</a>颠倒。实为可怜。甚至各立门庭。回护祖父。或乃当场败阙。嫉床同参。挥剿情绝见之太阿锋。争情争见。用疗恚医痴之<a href=\"/remen/ganlu.html\" class=\"keylink\" target=\"_blank\">甘露</a>味。增恚增痴。不知转得句圆。辨得机捷。与吾灵觉有何交涉。<a href=\"/remen/fozu.html\" class=\"keylink\" target=\"_blank\">佛祖</a>慧命。岂其在斯。况此<a href=\"/remen/yinyuan1.html\" class=\"keylink\" target=\"_blank\">因缘</a>。本同龟毛兔角。如曰胜。则有言亦胜。无言亦胜。如曰负。则一场[忏-千+么][忏-千+罗]固负。便百转不穷。愈见其负。岂得曰胜者活句。负者死句。胜者知末后句。负者不知末后句也。朕二十余年来。于本分少得相应。于藩邸时。颇阅今时禅侣伎俩。大抵不过如是。尝于此作游戏<a href=\"/remen/sanmei.html\" class=\"keylink\" target=\"_blank\">三昧</a>。巍巍堂堂者。折其头角。窈窈沉沉者。碎其窟窠。出泥牛于海心。载之片叶。骤玉麟于天上。控以单丝。机辨纷驰。遇者尽屈于句下。方之于古。朕实不后于人。然于所为本分相应者。何尝于此有丝毫交涉耶。为悯学人。身住大圆觉场。而不得正悟。魔外滋繁。狂参益炽。故选录从上古德专提向上之语。刊示<a href=\"/remen/conglin.html\" class=\"keylink\" target=\"_blank\">丛林</a>。以期灯传无尽。而凡接引初机。及问答如流。机锋迅利者。并不入选。又恐未经举出。学人眼目不明。用是取其中不误学者中止化城。有碍正知<a href=\"/remen/zhengjian.html\" class=\"keylink\" target=\"_blank\">正见</a>者。别录一帙。以供<a href=\"/remen/suixi.html\" class=\"keylink\" target=\"_blank\">随喜</a>。盖古人既于无梯航处。设兹梯航。朕即于无等次中。分其等次。譬如<a href=\"/remen/xukong.html\" class=\"keylink\" target=\"_blank\">虚空</a>。方则空方。圆则空圆。朕以方还方。以圆还圆。而为分别。然而方空圆空。等是虚空。非因分别而有同异也。是选也。譬如鼓瑟弹琴。敲金击石。丹青书翰。咏月吟花。无非游戏三昧。可佐法喜禅悦。尚不得作杨叶止啼会云。至其中有数十则可入前集者。则以选阅指月录等书之后。采教外别传。<a href=\"/remen/chanzong.html\" class=\"keylink\" target=\"_blank\">禅宗</a>正脉。其时前集巳经刻成。难于按次添入。因即编之后集卷内。事出偶然。遂成别例。阅此书者。玩千番之玟石。忽遇九华。散百斛之小玑。间逢七采。<a href=\"/remen/faxin.html\" class=\"keylink\" target=\"_blank\">发心</a>参学。未妨引起疑情。明眼宗徒。不必逐条指出。譬如曾游龙藏。自然到眼立分。若其生长荜门。且任目迷五色。爰识其缘起。俟学人自择焉。</p><p>　　雍正十一年癸丑八月望日。</p><p>　　御选历代禅师语录后集上。</p><p>　　善慧傅大士</p><p>　　梁武帝请讲<a href=\"/fojing/jingangjing/39210.html\" class=\"keylink\" target=\"_blank\">金刚经</a>。士才升座。以尺挥案一下。便下座。帝愕然。圣师曰。陛下还会么。帝曰。不会。圣师曰。大士讲经竟。</p><p>　　大士一日披衲顶冠靸履朝见。帝问是僧耶。士以手指冠。帝曰。是道耶。士以手指靸履。帝曰。是俗耶。士以手指衲衣。</p><p>　　偈曰。空手把锄头。步行骑水牛。人在桥上过。桥流水不流。</p><p>　　泗州僧伽大师</p><p>　　唐高宗时。至长安洛阳行化。历吴楚间。手执杨枝。混于缁流。或问师何姓。即答曰。我姓何。又问师何国人。师曰。我何国人。</p><p>　　天台丰干禅师</p><p>　　师欲游五台。问寒拾曰。汝共我去游五台。便是我同流。若不共我去游五台。不是我同流。山曰。你去游五台作甚么。师曰。礼文殊。山曰。你不是我同流。师寻独入五台。逢一老人。便问莫是文殊么。曰岂可有二文殊。师作礼未起。忽然不见。</p><p>　　师凡有人问佛理。止答随时二字。</p><p>　　寒山大士</p><p>　　赵州游天台。路次相逢。大士见牛迹。问州曰。还识牛么。州曰。不识。士指牛迹曰。此是五百罗汉游山。州曰。既是罗汉。为甚么却作牛去。士曰。苍天苍天。州呵呵大笑。士曰。作甚么。州曰。苍天苍天。士曰。这厮儿宛有大人之作。</p><p>　　拾得大士</p><p>　　国清寺半月念戒。众集。大士拍手曰。聚头作想。那事如何。维那叱之。大士曰。大德且住。无嗔即是戒。心净即<a href=\"/remen/chujia.html\" class=\"keylink\" target=\"_blank\">出家</a>。我性与你合。一切法无差。</p><p>　　明州布袋和尚</p><p>　　有一僧在师前行。师乃拊僧背一下。僧回头。师曰。乞我一文钱。曰道得即与你一文。师<a href=\"/remen/fangxia.html\" class=\"keylink\" target=\"_blank\">放下</a>布袋。叉手而立。</p><p>　　师在街衢立。有僧问和尚在这里作甚么。师曰。等个人。曰来也来也。师云。汝不是这个人。曰如何是这个人。师曰。乞我一文钱。</p><p>　　偈曰。是非憎爱世偏多。仔细思量奈我何。宽却肚肠须忍辱。豁开心地任从他。若逢知已须依分。纵遇冤家也共和。若能了此心头事。自然<a href=\"/remen/zhengde.html\" class=\"keylink\" target=\"_blank\">证得</a>六波罗。</p><p>　　又偈曰。一钵千家饭。孤身万里游。青目睹人少。问路白云头。</p><p>　　法华志言大士</p><p>　　丞相吕许公问<a href=\"/remen/fofa.html\" class=\"keylink\" target=\"_blank\">佛法</a>大意。师曰。本来无一物。一味却成真。</p><p>　　集仙王质问。如何是祖师西来意。师曰。青山影里泼蓝起。宝塔高吟撼晓风。又曰。请法华<a href=\"/remen/shaoxiang.html\" class=\"keylink\" target=\"_blank\">烧香</a>。师曰。未从斋戒觅。不向佛边求。</p><p>　　国子助教徐岳。问祖师西来意。师曰。街头东畔底。徐曰。某甲未会。师曰。三般人不会。</p><p>　　僧问世有佛否。师曰。寺里文殊有。</p><p>　　问师凡耶圣耶。遂举手曰。我不在此住。</p><p>　　扣冰澡先禅师</p><p>　　师谒雪峰。手携凫茨一包。酱一器献之。峰曰。包中是何物。师曰凫茨。峰曰。何处得来。师曰泥中得。峰日。泥深多少。师曰无丈数。峰曰。还更有么。师曰。转有转深。又问器中何物。曰酱。峰曰。何处得来。曰自合得。峰曰。还熟也未。曰不较多。峰异之曰。子异日必为王者师。</p><p>　　初居温岭。继居将军岩。二虎侍侧。神人献地为瑞岩院。学者争集。尝谓众曰。古圣<a href=\"/remen/xiuxing.html\" class=\"keylink\" target=\"_blank\">修行</a>。全凭苦节。吾今夏则衣楮。冬则扣冰而浴。故人号为扣冰古佛。</p><p>　　有僧烧炭积成火龛。曰请师入此修行。曰真玉不随流水化。琉璃争夺众星明。曰莫只这便是么。曰且莫认奴作郎。曰毕竟如何。曰梅花腊月开。</p><p>　　天成戊子应闽王之召。王敬礼谢。茶次。师提起橐子曰。会么。曰不会。曰人王法王。各自照了。留十日。以疾辞。</p><p>　　懒残大士</p><p>　　师有歌曰。兀然无事无改换。无事何须论一段。直心无散乱。他事不须断。过去巳过去。未来犹莫算。兀然无事坐。何曾有人唤。向外觅工夫。总是痴顽汉。粮不畜不粒。逢饭但知吗。世人多事人。相趁浑不及。我不乐生天。亦不爱<a href=\"/remen/futian.html\" class=\"keylink\" target=\"_blank\">福田</a>。饥来吃饭。困来即眠。愚人笑我。智乃知焉。不是痴钝。本体如然。要去即去。要住即住。身披一破衲。脚著娘生裤。多言复多语。由来反相误。若欲度众生。无过且自度。莫谩求真佛。真佛不可见。妙性及灵台。何须受薰炼。心是无事心。面是娘生面。却石可移动。个中无改变。无事本无事。何须读文字。削除人我本。冥合个中意。种种劳筋骨。不如林下睡兀兀。举头见日高。吃饭从头[扛-工+聿]。将功用功。展转冥蒙。取即不得。不取自通。吾有一言。绝虑忘缘。巧说不得。只用心传。更有一语。无过直与。细如毫末。大无方所。本自圆成。不劳机杼。世事悠悠。不如山邱。青松蔽日。碧涧长流。山云当幕。夜月为钩。卧藤萝下。块石枕头。不朝天子。岂羡王侯。<a href=\"/remen/shengsi.html\" class=\"keylink\" target=\"_blank\">生死</a>无虑。更复何忧。水月无影。我常只宁。万法皆尔。本自无生。兀然无事坐。春来草自青。</p><p>　　法顺大师</p><p>　　师作法身颂曰。喜州牛吃禾。益州马腹胀。天下觅医人。灸猪左膊上。</p><p>　　南岳怀让禅师</p><p>　　有大德问如镜铸像。像成后未审光向甚么处去。师曰。如大德为童子时。相貌何在。曰只如像成后。为甚么不鉴照。师曰。虽然不鉴照。谩他一点不得。</p><p>　　马大师阐化于江西。师问众曰。道一为众<a href=\"/remen/shuofa.html\" class=\"keylink\" target=\"_blank\">说法</a>否。众曰。巳为众说法。师曰。总未见人持个消息来。众无对。因遣一僧去。嘱曰。待伊上堂时。但问作么生。伊道底言语。记将来。僧去一如师旨。回谓师曰。马师云。自从胡乱后。三十年不曾少盐酱。师然之。</p><p>　　青原行思禅师</p><p>　　希迁诣静居参礼。师曰。子何方来。迁曰曹溪。师曰。将得甚么来。曰未到曹溪亦不失。师曰。若恁么。用去曹溪作甚么。曰若不到曹溪。争知不失。迁又曰。曹溪大师还识和尚否。师曰。汝今识吾否。曰识又争能识得。师曰。众角虽多。一麟足矣。迁又问和尚自离曹溪。甚么时至此间。师曰。我却知汝早晚离曹溪。曰希迁不从曹溪来。师曰。我亦知汝去处也。曰和尚幸是大人。莫造次。他日师复问迁汝甚么处来。曰曹溪。师乃举拂子曰。曹溪还有这个么。曰非但曹溪。西天亦无。师曰。子莫曾到西天否。曰若到即有也。师曰。未在更道。曰和尚也须取一半。莫全靠学人。师曰。不辞向汝道。恐巳后无人承当。</p><p>　　马祖道一禅师</p><p>　　僧问和尚为甚么说即心即佛。曰为止小儿啼。曰啼止时如何。师曰。非心非佛。曰除此二种人来如何指示。师曰。向伊道不是物。曰忽遇其中人来时如何。曰且教伊体会大道。</p><p>　　一夕西堂百丈南泉随侍玩月次。师问正恁么时如何。堂曰。正好<a href=\"/remen/gongyang.html\" class=\"keylink\" target=\"_blank\">供养</a>。丈曰。正好修行。泉拂袖便行。师曰。经入藏禅归海。惟有普愿。独超物外。</p><p>　　僧参次。师乃画一圆相云。入也打。不入也打。僧才入。师便打。僧云。和尚打某甲不得。师靠拄杖休去。</p><p>　　问如何得合道。师曰。我早不合道。</p><p>　　有小师耽源行脚回。于师前画个圆相。就上拜了立。师曰。汝莫欲作佛否。曰某甲不解捏目。师曰。吾不如汝。小师不对。</p><p>　　邓隐峰辞师。师曰。甚么处去。曰石头去。师曰。石头路滑。曰竿木随身。逢场作戏。便去。才到石头。即绕禅床一匝。振锡一声。问是何宗旨。石头曰。苍天苍天。峰无语。却回举似师。师曰。汝更去问。待他有答。汝便嘘两声。峰又去。依前问。石头乃嘘两声。峰又无语。回举似师。师曰。向汝道石头路滑。</p><p>　　有僧于师前作四画。上一画长。下三画短。曰不得道一画长三画短。离此四字外。请和尚答。师乃画地一画曰。不得道长短。答汝了也。</p><p>　　师问僧什么处来。云湖南来。师云。东湖水满也未。云未。师云。许多时雨水尚未满。</p><p>　　石头希迁禅师</p><p>　　门人道悟问曹溪意旨谁人得。师曰。会佛法人得。曰师还得否。师曰。不得。曰为甚么不得。曰我不会佛法。</p><p>　　牛头山法融禅师</p><p>　　师年十九。学通经史。寻阅大部<a href=\"/remen/banruo.html\" class=\"keylink\" target=\"_blank\">般若</a>。晓达真空。忽一日叹曰。儒学世典。非究竟法。般若真观。出世舟航。遂隐茅山。投师落发。后入牛头山幽栖寺北岩之石室。有百鸟衔花之异。四祖遥观气象。知彼山有异人。乃躬自寻访。问寺僧此间有道人否。曰出家儿那个不是道人。祖曰。阿那个是道人。僧无对。别僧曰。此去山中十里许。有一懒融。见人不起。亦不合掌。莫是道人么。祖遂入山。见师端坐自若。曾无所顾。祖问曰。在此作甚么。师曰观心。祖曰。观是何人。心是何物。师无对。便起作礼曰。大德高栖何所。祖曰。贫道不决所止。或东或西。师曰。还识道信禅师否。祖曰。何以问他。师曰。向德滋久。冀一礼谒。祖曰。道信禅师。贫道是也。师曰。因何降此。祖曰。特来相访。莫更有宴息之处否。师指后面曰。别有小庵。遂引祖至庵所。绕庵惟见虎狼之类。祖乃举两手作怖势。师曰。犹有这个在。祖曰。这个是甚么。师无语。少选。祖却于师宴坐石上书一佛字。师视之竦然。祖曰。犹有这个在。</p><p>　　博陵王问曰。恰恰用心时。若为安隐好。师曰。恰恰用心时。恰恰<a href=\"/remen/wuxin.html\" class=\"keylink\" target=\"_blank\">无心</a>用。曲谈名相劳。直说无繁重。无心恰恰用。常用恰恰无。今说无心处。不与有心殊。问曰。智者引妙言。与心相会当。言与心路别。合则万倍乖。师曰。方便说妙言。破病大乘道。非关本性谈。还从空化道。无念为真常。终当绝心路。离念性不动。生灭无乖误。谷响既有声。镜像能回顾。</p><p>　　天柱崇慧禅师</p><p>　　僧问达摩未来此土时。还有佛法也无。师曰。未来且置。即今事作么生。曰某甲不会。乞师指示。师曰。万古长空。一朝风月。僧无语。师复曰。阇黎会么。曰不会。师曰。自已分上作么生。干他达摩来与未来作么。他家来大似卖卜汉。见汝不会。为汝锥破卦文。才生吉凶。尽在汝分上。一切自看。僧曰。如何是解卜度人。师曰。汝才出门时。便不中也。</p><p>　　径山道钦禅师</p><p>　　马祖令人送书到。书中作一圆相。师发缄。于圆相中著一点。却封回。</p><p>　　鸟窠道林禅师</p><p>　　白居易守杭时。入山谒师。问曰。禅师住处甚危险。师曰。太守危险尤甚。白曰。<a href=\"/remen/dizi.html\" class=\"keylink\" target=\"_blank\">弟子</a>位镇江山。何险之有。师曰。薪火相交。识性不停。得非险乎。又问如何是佛法大意。师曰。诸恶莫作。众善奉行。白曰。三岁孩儿也解恁么道。师曰三岁孩儿虽道得。八十老人行不得。白作礼而退。</p><p>　　寿州道树禅师</p><p>　　师得法于北宗秀。卜寿州三峰山结茅而居。常有野人。服色素朴。言谈诡异。时忽化作佛。及菩萨罗汉。天仙等形。或放神光。或呈声响。师之学徒睹之皆不能测。如此涉十年。后寂无形影。师告众曰。野人作多色伎俩。眩惑于人。只消老僧不见不闻。伊伎俩有穷。吾不见不闻无尽。</p><p>　　嵩岳破灶堕和尚</p><p>　　师不称名氏。言行叵测。隐居嵩岳。山坞有庙甚灵。殿中惟安一灶。远近祭祀不辍。烹宰物命甚多。师一日领寺僧入庙。以杖敲灶三下曰。咄。此灶只是泥瓦合成。圣从何来。灵从何起。恁么烹宰物命。又打三下。灶乃倾破堕落。须臾有一人青衣峨冠设拜师前。师曰。是甚么人。曰我本此庙灶神。久受业报。今日蒙师说无生法。得脱此处。生在天中。特来致谢。师曰。是汝本有之性。非吾强言。神再礼而没。少选侍僧问曰。某等久侍和尚。不蒙示诲。灶神得甚么径旨。便得生天。师曰。我只向伊道是泥瓦合成。别也无道理为伊。侍僧无言。师曰。会么。僧曰不会。师曰。本有之性。为其么不会。侍僧等乃<a href=\"/remen/libai.html\" class=\"keylink\" target=\"_blank\">礼拜</a>。师曰。破也破也。堕也堕也。</p><p>　　嵩岳元圭禅师</p><p>　　师得法安国师。隐于岳之庞坞。一日有神人率群从谒师。师睹其貌。奇伟非常。乃问曰。善来仁者。胡为而至。彼曰。师宁识我耶。师曰。吾观佛与众生等。吾一目之。岂分别耶。彼曰。吾此岳神也。能生死于人。师安得一目我哉。师曰。吾本不生。汝焉能死。吾视身与空等。视吾与汝等。汝能坏空与汝乎。苟能坏空及汝。吾则不生不灭也。汝尚不能如是。又安能生死吾耶。神稽首曰。我亦聪明正直于余神。讵知师有广大之智辩乎。愿授以正戒。令我度世。师曰。汝既乞戒。即既戒也。所以者何。戒外无戒。又何戒哉。神曰。此理也。我闻茫昧。止求师戒。我身为门弟子。师即为张座秉炉正几曰。付汝<a href=\"/remen/wujie.html\" class=\"keylink\" target=\"_blank\">五戒</a>。若能奉持。即应曰能。不能。即曰否。曰谨受教。师曰。汝能不淫乎。日我亦娶也。师曰。非谓此也。谓无罗欲也。曰能。师曰。汝能不盗乎。曰何乏我也。焉有盗取哉。师曰。非谓此也。谓向而福淫。不供而祸善也。曰能。师曰。汝能不杀乎。曰实司其柄。焉曰不杀。师曰。非谓此也。谓有滥误疑混也。曰能。师曰。汝能不妄乎。曰我正直。焉有妄乎。师曰。非谓此也。谓先后不合天心也。曰能。师曰。汝不遭酒败乎。曰能。师曰。如上是为佛戒也。又言。以有心奉持。而无心拘执。以有心为物。而无心想身。能如是。则先天地生不为精。后天地死不为老。终日变化而不为动。毕尽寂默而不为休。信此则虽娶非妻也。虽向非取也。虽柄非权也。虽作非故也。虽醉非惛也。若能无心于万物。则罗欲不为淫。福淫祸善不为盗。滥误疑混不为杀。先后违天不为妄。惛荒颠倒不为醉。是谓无心也。无心则无戒。无戒则无心。无佛无众生。无汝及<a href=\"/remen/wuwo.html\" class=\"keylink\" target=\"_blank\">无我</a>。孰为戒哉。神曰。我<a href=\"/remen/shentong.html\" class=\"keylink\" target=\"_blank\">神通</a>亚佛。师曰。汝神通十旬五能五不能。佛则十句七能三不能。神竦然避席跪启曰。可得闻乎。师曰。汝能戾上帝。东天行而西七曜乎。曰不能。师曰。汝能夺地祇融五岳而结四海乎。曰不能。师曰。是谓五不能也。佛能空一切相。成万法智。而不能即灭定业。佛能知群有性。穷亿劫事。而不能化导<a href=\"/remen/wuyuan.html\" class=\"keylink\" target=\"_blank\">无缘</a>。佛能度无量有情。而不能尽众生界。是为三不能也。定业亦不牢久。无缘亦是一期。众生界本无增减。亘无一人能主其法。有法无主。是谓无法。无法无主。是谓无心。如我解。佛亦无神通也。但能以无心通达一切法尔。神曰。我诚浅昧。未闻空义。师所授戒。我当奉行。今愿报慈德。效我所能。师曰。我观身无物。观法<a href=\"/remen/wuchang.html\" class=\"keylink\" target=\"_blank\">无常</a>。块然更有何欲耶。神曰。师必命我为<a href=\"/remen/shijian.html\" class=\"keylink\" target=\"_blank\">世间</a>事。展我小神功。使巳发心。初发心。未发心。不<a href=\"/remen/xinxing1.html\" class=\"keylink\" target=\"_blank\">信心</a>。必信心。五等人。目我神踪。知有佛有神。有能有不能。有自然有非自然者。师曰。无为是无为是。神曰。佛亦使神<a href=\"/remen/hufa.html\" class=\"keylink\" target=\"_blank\">护法</a>。师宁堕叛佛耶。愿随意垂诲。师不得巳而言曰。东岩寺之障。莽然无树。北岫有之。而背非屏拥。汝能移北树于东岭乎。神曰。巳闻命矣。然昏夜必有喧动。愿师无骇。即作礼而去。师门送而目观之。见仪卫逶迤。如王者之状。其夕果有暴风吼雷。栋宇摇荡。师曰。神言征矣。众可无怖。诘旦和霁。则北岩松栝。尽移东岭。森然行植。师谓其徒曰。毋令外知。人将妖我。曰吾始居寺东岭。吾灭。汝必置吾骸于彼。言讫。若委蜕焉。</p><p>　　嵩山峻极和尚</p><p>　　僧问如何是修善行人。师曰。担枷带锁。曰如何是作恶行人。师曰。修禅入定。曰某甲浅机。请师直指。师曰。汝问我恶。恶不从善。汝问我善。善不从恶。僧良久。师曰。会么。曰不会。师曰。恶人无善念。善人无恶心。所以道<a href=\"/remen/shane.html\" class=\"keylink\" target=\"_blank\">善恶</a>如浮云。俱无起灭处。僧于言下大悟。后破灶堕闻举。乃曰。此子会尽诸法无生。</p><p>　　南阳慧忠国师</p><p>　　西天大耳三藏到京。云得他心通。帝命师试验。三藏才见师。便礼拜。立于右边。师问曰。汝得他心通那。对曰。不敢。师曰。汝道老僧即今在甚么处。日和尚是一国之师。何得却去西川看竞渡。良久再问。汝道老僧即今在甚么处。曰和尚是一国之师。何得却在天津桥上。看弄猢狲。师良久复问。汝道老僧只今在甚么处。藏罔测。师叱曰。这野狐精。他心通在甚么处。藏无对。</p><p>　　一日唤侍者。者应诺。如是三召三应。师曰。将谓吾孤负汝。却是汝孤负吾。</p><p>　　南泉到参。师问甚么处来。曰江西来。师曰。还将得马师真来否。曰只这是。师曰。背后底呢。南泉便休。</p><p>　　丹霞来访。值师睡次。乃问侍者耽源云。国师在否。者曰。在即在。只是不见客。霞云。太深远生。者云。莫道上座。佛眼也觑不见。霞云。龙生龙子。凤生凤儿。师睡起。侍者举似师。师打二十棒趁出。丹霞闻云。不谬为南阳国师。</p><p>　　师问紫璘供奉甚处来。云城南来。师云。城南草作何色。云作黄色。师乃问童子城南草作何色。云作黄色。师云。只这童子。亦可帘前赐紫。对御谈玄。</p><p>　　耽源应真禅师</p><p>　　吉州耽源山应真禅师。为国师侍者时。一日国师在法堂中。师入来。国师乃放下一足。师见便出。良久却回。国师曰。适来意作么生。师曰。向阿谁说即得。国师曰。我问你。师曰。甚么处见某甲。师又问百年后。有人问极则事如何。国师曰。幸自可怜生。须要觅个护身符子作么。</p><p>　　国师讳日设斋。有僧问曰。国师还来否。师曰。未具他心。曰又用设斋作么。师曰。不断世谛。</p><p>　　宋太宗皇帝</p><p>　　一日幸相国寺问看经僧曰。是甚么经。曰仁王经。曰既是寡人经。因甚却在卿手里。无对。</p><p>　　幸开宝塔。问僧卿是甚人。曰塔主。曰朕之塔。因甚卿作主。无对。</p><p>　　僧朝。宗问甚处来。曰庐山卧云庵。曰朕闻卧云深处不朝天。因甚到此。无对。</p><p>　　僧入对次。奏曰。陛下还记得么。曰甚处相见来。曰<a href=\"/remen/lingshan.html\" class=\"keylink\" target=\"_blank\">灵山</a>一别。直至如今。曰以何为验。无对。</p><p>　　京寺回禄。藏经毁。僧乞宣赐。召问昔日摩腾不烧。如今为甚却烧。无对。</p><p>　　宗尝梦神人报曰。请陛下发<a href=\"/remen/putixin.html\" class=\"keylink\" target=\"_blank\">菩提心</a>。因早朝。宣问左右街。<a href=\"/remen/puti.html\" class=\"keylink\" target=\"_blank\">菩提</a>心作么生发。无对。</p><p>　　茶陵郁山主</p><p>　　师不曾行脚。因庐山有化士至。论及宗门中事。教看僧问法灯百尺竿头如何进步。灯曰恶。凡三年。一日乘驴度桥。一蹋桥板而堕。忽然大悟。遂有颂云。我有神珠一颗。久被尘劳关锁。今朝尘尽光生。照破山河万朵。因兹更不游方。</p><p>　　楼子和尚</p><p>　　师不知何许人。亦不知其名氏。一日偶经游街市间。于酒楼下整袜带次。闻楼上人唱曲云。你既无心我便休。忽然大悟。因号楼子焉。</p><p>　　福州云顶禅师</p><p>　　有<a href=\"/wenda/jushi/\" class=\"keylink\" target=\"_blank\">居士</a>问。洞山道有一物上拄天下拄地。未审是甚么物。师曰。担铁枷吃铁棒。曰天地黑。山河走。师曰。阎老殿前添一鬼。北邙山下卧千年。曰快活快活。师曰。也是野狐吞老鼠。</p><p>　　无名老宿</p><p>　　师一夏不为师僧说话。有僧叹曰。我只恁么空过一夏。不敢望和尚说佛法。得闻正因两字也得。老宿闻。乃曰。阇黎莫[言+斯]速。若论正因。一字也无。道了扣齿云。适来无端。不合与么道。邻壁有一老宿闻曰。好一釜羹。被一颗鼠粪污却。</p><p>　　无名婆子</p><p>　　婆子供养一庵主。经二十年。常令一二八女子送饭给侍。一日令女子抱定曰。正恁么时如何。主曰。枯木倚寒岩。三冬无暖气。女子举似婆。婆曰。我二十年只供养得个俗汉。遂遣出。烧却庵。</p><p>　　有一僧参米胡。路逢一婆住庵。僧问婆不有眷属否。曰有。僧曰在么处。日山河大地。若草若木。皆是我眷属。僧曰婆莫作师姑来否。曰汝见我是甚么。僧曰俗人。婆曰汝不可是僧。僧曰婆莫混滥佛法好。婆曰我不混滥佛法。僧曰汝恁么。岂不是混滥佛法。婆曰你是男子。我是女人。岂曾混滥。</p><p>　　处州法海立禅师</p><p>　　师因徽宗革本寺作神霄宫。师升座谓众曰。都缘未彻。所以说是说非。盖为不真。使乃分彼分此。我身尚且不有。身外乌足道哉。正眼观来。一场笑具。今则圣君垂旨。更僧寺作神霄。佛头添个冠儿。算来有何不可。山僧今日。不免横担拄杖。高挂钵囊。向无缝塔中安身立命。于无根树下啸月吟风。一任乘云仙客。来此咒水书符。叩牙作法。他年成道。白日上升。堪报不报之恩。以助无为之化。只恐不是玉是玉也大奇。然虽如是。且道山僧转身一句作么生道。还委悉么。掷下拂子。竟尔趋寂。郡守具奏。诏仍改寺。额曰真身。</p><p>　　欧阳文忠公</p><p>　　公昔官洛中。一日游嵩山。却去仆吏。放意而往。至一山寺。入门。修竹满轩。霜清鸟啼。风物鲜明。文忠休于殿陛。旁有老僧阅经自若。与语。不甚顾答。文异之。问曰。道人住山久否。对曰。甚久也。又问诵何经。对曰。<a href=\"/fojing/miaofalianhuajing/\" class=\"keylink\" target=\"_blank\">法华经</a>。文忠曰。古之高僧。临生死之际。类皆谈笑脱去。何道致之耶。对曰。定慧力耳。又问今乃寂寥无有何哉。老僧笑曰。古之人念念在定慧。<a href=\"/remen/linzhong.html\" class=\"keylink\" target=\"_blank\">临终</a>安得乱。今之人念念在散乱。临终安得定。文忠大喜。不自知膝之屈也。</p><p>　　无名僧</p><p>　　盐官会下有一主事僧。忽见一鬼使来追。僧告曰。某甲身为主事。未暇修行。乞容七日得否。使曰。待为白王。若许即七日后来。不然须臾便至。言讫不见。至七日后。觅其僧了不可得。后有人举问一僧。若被觅著时。如何抵拟他。</p><p>　　又无名僧</p><p>　　僧在经堂内不看经。每日<a href=\"/remen/dazuo.html\" class=\"keylink\" target=\"_blank\">打坐</a>。藏主曰何不看经。僧曰某甲不识字。藏主曰何不问人。僧近前叉手鞠躬曰。这个是甚么字。藏主无对。</p><p>　　僧入冥<a href=\"/remen/jiandi.html\" class=\"keylink\" target=\"_blank\">见地</a>藏菩萨。地藏问你平生修何业。僧曰。念法华经。曰止止不须说。我法妙难思。为是说是不说。僧无对。</p><p>　　无名古德</p><p>　　师一日不赴堂。侍者请赴堂。德曰。我今日在庄上吃油粢饱也。侍者曰。和尚不曾出入。德曰。汝去问庄主。者方出门。忽见庄主来。谢和尚到庄。</p><p>　　<a href=\"/remen/tianzhu.html\" class=\"keylink\" target=\"_blank\">天竺</a>证悟法师</p><p>　　师依白莲仙法师。尝患学者囿于名相。至以天台为文字之学。南宗鄙之。乃谒护国此庵元禅师。夜语次。师举东披宿东林偈。且曰也不易到此田地。元曰尚未见路径。何言到耶。曰只如他道溪声便是广长舌。出色岂非清净身。若不到此田地。如何有这个息。元曰。是门外汉耳。曰和尚不吝。可为说破。元曰却只从这里猛著精彩觑捕看。若觑捕得他破。则亦知本命元辰落著处。师通夕不寐。及晓钟鸣。去其秘畜。以前偈别曰。东坡居士太饶舌。声色关中欲透身。溪若是声山是色。无山无水好愁人。特以告元。元曰向汝道是门外汉。师礼谢。未几有化马祖殿瓦者。求语发扬。师书曰。寄语江西老古锥。从教日炙与风吹。儿孙不是无料理。要见冰消瓦解时。此庵见之笑曰。须是这阇黎始得。</p><p>　　净居尼尼玄机</p><p>　　师常习定于大日山石窟中。一日忽念曰。法性湛然。本无去住。厌喧趋寂。岂为达耶。乃往参雪峰。雪峰问甚处来。曰大日山来。雪峰曰日出也未。师曰若出。则镕却雪峰。雪峰曰汝名甚么。师曰玄机。雪峰曰日织多少。师曰寸丝不挂。遂礼拜退。才行三五步。雪峰召曰。<a href=\"/remen/jiasha.html\" class=\"keylink\" target=\"_blank\">袈裟</a>角拖地也。师回首。雪峰曰。大好寸丝不挂。</p><p>　　卖盐翁</p><p>　　有一僧去覆船。路逢一卖盐翁。僧问覆船路向甚么处去。翁良久。僧再问。翁曰。你患聋那。僧曰。你向我道甚么。翁曰。向你道覆船路。僧曰。翁莫会禅么。翁曰。莫道会禅。佛法也会尽。僧曰。你试说看。翁挑起盐篮。僧曰难。翁曰。你唤这个作甚么。僧曰盐。翁曰。有甚么交涉。僧曰。你唤作甚么。曰不可更向你道是盐。</p><p>　　僧文通慧</p><p>　　师河南开封白云寺僧也。其师令掌盥盆。偶有市鲜者。濯于盆。文恚击之遽陨。因潜奔华州总持寺。久之为长老。盖二十年余矣。一日忽语其徒曰。二十年前一段公案。今日当了。众问故。曰日什当自知之。遂趺坐以俟。时张浚统兵至关中。一卒持弓矢至法堂。瞪目视文。将射之。文笑曰。老僧相待久矣。卒曰。素未相面。今见而恚心不可遏。即欲相戕。何耶。文语以昔故。卒遽说偈曰。冤冤相报何时了。劫劫相缠岂偶然。不若与师俱解释。如今立地往西天。视之。巳立化矣。文即索笔书偈曰。三十三年飘荡。做了几番模样。谁知今日相逢。却是在前变障。书毕。泊然而化。</p><p>　　百丈怀海禅师</p><p>　　马祖升座。众才集。师出卷却席。祖便下座。师随至方丈。祖曰。我适来未曾说话。汝为甚便卷却席。师曰。昨日被和尚扭得鼻头痛。祖曰。汝昨日向甚处留心。师曰。鼻头今日又不痛也。祖曰。汝深明昨日事。师作礼而退。</p><p>　　师再参。侍立次。祖目视绳床角拂子。师曰。即此用。离此用。祖曰。汝向后开两片皮将何为人。师取拂子竖起。祖曰。即此用离此用。师挂拂子于旧处。祖振威一喝。师直得三日耳聋。未几大雄山。以所处岩峦唆极。故号百丈。四方学者麇至。一日谓众曰。佛法不是小事。老僧昔被马大师一喝。直得三日耳聋。黄檗闻举不觉吐吞。师曰。子巳后莫承嗣马祖去么。檗曰不然。今日因和尚举。得见马祖大机之之用。然且不识马祖。若嗣马祖。巳后丧我儿孙。师曰。如是如是。见与师齐。减师半德。见过于师。方堪传授。子甚有超师之见。檗便礼拜。</p><p>　　住后。马师寄三瓮酱至。师集众上堂。开书了。拈拄杖指瓮曰。道得即不打破。道不得即打破。众无语。师打破归方丈。</p><p>　　沩山五峰云岩侍立次。师问沩山。并却咽喉唇吻作么生道。山曰。却请和尚道。师曰。不辞向汝道。恐巳后丧汝儿孙。又问五峰。峰曰。和尚也须并却。师曰。无人处斫额望汝。又问云岩。岩曰。和尚有也未。师曰。丧我儿孙。</p><p>　　师每上堂。有一老人随众听法。一日众退。唯老人不去。师问汝是何人。老人曰。某非人也。于过去<a href=\"/remen/jiaye.html\" class=\"keylink\" target=\"_blank\">迦叶</a>佛时。曾住此山。因学人问大修行人还落<a href=\"/remen/yinguo.html\" class=\"keylink\" target=\"_blank\">因果</a>也无。某对云不落因果。遂五百生堕野狐身。今请和尚代一转语。贵脱野狐身。师曰汝问。老人曰。大修行人还落因果也无。师曰。不昧因果。老人于言下大悟。作礼曰。某巳脱野狐身。住在山后。敢乞依亡僧津送。师食后领众至山后岩下。以杖挑出一死野狐。乃依法火葬。师至晚上堂。举前因绿。黄檗便问古人错祗对一转语。堕五百生野狐身。转转不错。合作个甚么。师曰。近前来向汝道。檗近前打师一掌。师笑曰。将谓胡须赤。更有赤须胡。时沩山在会下作典座。司马头陀举野狐话。问典座作么生。座撼门扇三下。司马曰。太粗生。座曰。佛法不是这个道理。</p><p>　　普请钁地次。忽有一僧闻鼓鸣。举钁头大笑便归。师曰俊哉。此是观音入理之门。师归院。唤其僧问。适来见其么道理便恁么。曰适来肚饥。闻鼓声归吃饭。师乃笑。</p><p>　　僧问西堂。有问有答即且置。无问无答时如何。堂曰。怕烂却那。师闻举乃曰。从来疑这个老兄。曰请和尚道。师曰。一人合相不可得。</p><p>　　云岩问每日区区为阿谁。师曰。有一人要。岩曰。因甚么不教伊自作。师曰。他无家活。</p><p>　　赵州参。师问近离甚处。曰南泉。师曰。南泉近日有何言句。曰未得之人直须悄然。师曰。悄然一句且置。茫然一句作么生道。州进前三步。师便喝。州作缩身势。师曰。大好悄然。州便出去。</p><p>　　师有时说法竟。大众下堂。乃召之。大众回首。师曰。是甚么。</p><p>　　上堂。灵光独耀。迥脱根尘。体露真常。不拘文字。心性无染。本自圆成。但离妄缘。即如如佛。</p><p>　　南泉普愿禅师</p><p>　　南泉山下有一庵主。人谓曰。近日南泉和尚出世。何不去礼见。主曰。非但南泉出世。直饶千佛出兴。我亦不去。师闻。乃令赵州去勘。州去便设拜。主不顾。州从东过西。又从西过东。主亦不顾。州曰。草贼大败。遂拽下帘子便归。举似师。师曰。我从来疑著这汉。次日。师与<a href=\"/remen/shani.html\" class=\"keylink\" target=\"_blank\">沙弥</a>携茶一瓶盏三只。到庵。掷向地上。乃曰昨日底昨日底。主曰。昨日底是甚么。师于沙弥背上拍一下曰。赚我来赚我来。拂袖便回。</p><p>　　赵州问。道非物外。物外非道。如何是物外道。师便打。州捉住棒云。巳后莫错打人。师曰。龙蛇易辨。衲子难瞒。</p><p>　　师参百丈<a href=\"/remen/niepan.html\" class=\"keylink\" target=\"_blank\">涅槃</a>和尚。丈问从上诸圣还有不为人说底法么。师曰有。丈曰。作么生是不为人说底法。师曰。不是心。不是佛。不是物。丈曰。说了也。师曰。某甲只恁么。和尚作么生。丈曰。我又不是大善知识。争知有说不说。师曰。某甲不会。丈曰。我忒煞为你说了也。</p><p>　　师同鲁祖杉山归宗吃茶次。鲁祖提起茶盏云。世界未成时。便有这个。师云。今人只识这个。未识世界。宗云是。师云。师兄莫同此见么。宗却拈起盏云。向世界未成时道得么。师作掌势。宗以面作承掌势。</p><p>　　麻谷持锡到章敬。绕禅床三匝振锡一下。卓然而立。敬云是是。谷又到师处。亦绕禅床三匝振锡一下。卓然而立。师云。不是不是。谷云。章敬道是。和尚为甚么道不是。师云。章敬即是。是汝不是。此是风力所转。终成败坏。</p><p>　　盐官谓众曰。虚空为鼓。须弥为椎。甚么人打得。众无对。有僧举似师。师云。王老师不打这破鼓笛。</p><p>　　师与归宗麻谷。同去参礼南阳国师。师于路上画一圆相。曰道得即去。宗便于圆相中坐。谷便作女人拜。师曰。恁么则不去也。宗曰。是什么心行。师乃相唤便回。更不去礼国师。</p><p>　　有一座主辞师。师问甚么处去。对曰山下去。师曰。第一不得谤王老师。对曰争敢谤和尚。师乃喷嚏曰多少。主便出去。</p><p>　　师一日掩方丈门。将灰围却门外。曰若有人道得即开。或有祗对。多未惬师意。赵州曰苍天。师便开门。</p><p>　　陆大夫问。弟子家中有一片石。或时坐。或时卧。如今拟镌作佛得否。师曰得。陆曰。莫不得否。师曰不得。</p><p>　　问父母未生时。鼻孔在甚么处。师曰。父母巳生了。鼻孔在甚么处。</p><p>　　师问神山何处来。神山云。打罗来。师曰。手打脚打。山无语。师曰。你问我。我与你道。山如问。师曰。分明记取。巳后遇明眼人举似他。</p><p>　　师问座主讲甚么经。座主云。<a href=\"/remen/mile.html\" class=\"keylink\" target=\"_blank\">弥勒</a>下生经。师云。弥勒几时下生。主云。现在天宫未来。师云。天上无弥勒。地下无弥勒。</p><p>　　师住庵时。有一僧到庵。师向伊道我上山去作务。待斋时作饭自吃了。送一分上来。少时其僧作饭自吃了。却一时打破家事。就床卧。师待不见来。便归庵。见僧卧。师亦就伊边卧。僧便起去。师住后曰。我往前住庵时。有个灵利道者。直至如今不见。</p><p>　　师因东西两堂争猫儿。师遇之。白众曰。道得即救取猫儿。道不得即斩却也。众无对。师便斩之。赵州自外归。师举前语示之。州脱履安头上而出。师曰。子若在。即救得猫儿也。</p><p>　　师曰。我十八上便解作活计。</p><p>　　师示众云。江西马祖说即心即佛。王老师不恁么道。不是心不是佛不是物。恁么道。有过么。赵州礼拜而出。时有一僧随问赵州曰。上座礼拜便出意作么生。州曰。汝却问取和尚。僧乃问适来谂上座意作么生。师曰。他却领得老僧意旨。</p><p>　　师云。心如枯木。始有少许相应。</p><p>　　师云。文殊普贤昨夜三更相打。每人与二十棒趁出院了也。</p><p>　　上堂。王老师卖身去也。还有人买么。一僧出曰。某甲买。师曰。不作贵不作贱。汝作么生买。僧无对。</p><p>　　师至庄所。庄主预备迎奉。师曰。老僧居常出入。不与人知。何得排办如此。庄主日。昨夜土地报道和尚今日来。师曰。王老师修行无力。被鬼神觑见。侍者便问和尚既是善知识。为甚么被鬼神觑见。师曰。土地前更下一分饭。</p><p>　　盐官齐安国师</p><p>　　有讲僧来参。师问座主蕴何事业。对曰。讲<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>。师曰。有几种法界。曰广说则重重无尽。略说有四种。师竖起拂子曰。这个是第几种法界。主沉吟。师曰。思而知。虑而解。是鬼家活计。日下孤灯。果然失照。</p><p>　　师一日唤侍者曰。将犀牛扇子来。者曰。破也。师曰。扇子既破。还我犀牛儿来。者无对。</p><p>　　归宗智常禅师</p><p>　　上堂。从上古德。不是无知解。他高尚之士。不同常流。今时不能自成自立。虚度时光。诸子莫错用心。无人替汝。亦无汝用心处。莫就他觅。从前只是依他解。发言皆滞。光不透脱。只为目前有物。</p><p>　　问如何是玄旨。师曰。无人能会。曰向者如何。师曰。有向即乖。曰不向者如何。师曰。谁求玄旨。又曰去。无汝用心处。曰岂无方便门令学人得入。师曰。观音妙智力。能救世间苦。曰如何是观音妙智力。师敲鼎盖三下曰。子还闻否。曰闻。师曰。我何不闻。僧无语。师以棒趁下。</p><p>　　大愚一日辞师。师问甚处去。愚曰。诸方学五味禅去。师曰。诸方有五味禅。我这里只有一味禅。愚便问如何是一味禅。师便打。愚忽然大悟云嗄。我会也。师云道道。愚拟开口。师又打趁出。愚后到黄檗举前话。檗上堂曰。马大师出八十四员善知识。问著个个屙漉漉地。只有归宗较些子。</p><p>　　师入园取菜次。乃画圆相围却一株。语众曰。辄不得动著这个。众不敢动。少顷师复来。见菜犹在。便以棒趁众僧曰。这一队汉。无一个有<a href=\"/remen/zhihui.html\" class=\"keylink\" target=\"_blank\">智慧</a>底。</p><p>　　剌史李渤。问教中所言须弥纳芥子。渤即不疑。芥子纳须弥。莫是妄谈否。师曰。人传使君读万卷书籍。还是否。曰然。师曰。摩顶至踵如椰子大。万卷书向何处著。李俯首。李异日又问。一大藏教。明得个甚么边事。师举拳示之。曰还会么。曰不会。师曰。这个措大。拳头也不识。曰请师指示。师曰。遇人则涂中授与。不遇即世谛流布。</p><p>　　大梅法常禅师</p><p>　　初参大寂。问如何是佛。寂曰。即心是佛。师即大悟。遂之四明梅子真旧隐。缚茆燕处。寂闻师住山。乃令僧问。和尚见马大师得个甚么便住此山。师曰。大师向我道即心是佛。我便向这里住。僧曰。大师近日佛法又别。师曰。作么生。曰又道非心非佛。师曰。这老汉惑乱人未有了日。任他非心非佛。我只管即心即佛。其僧回举似寂。寂曰。梅子熟也。</p><p>　　庞居士欲验师。特相访。才见便问久向大梅。未审梅子熟也未。师曰熟也。你向甚么处下口。士曰。百杂碎。师伸手曰。还我核子来。士无语。</p><p>　　僧问如何是佛法大意。师曰。蒲花柳絮。竹针麻线。</p><p>　　夹山与定山同行言话次。定山曰。生死中无佛即无生死。夹山曰。生死中有佛即不迷生死。互相不肯。同上山见师。夹山便举问。未审二人见处。那个较亲。师曰。一亲一疏。夹山复问那个亲。师曰。且去明日来。夹山明日再上问。师曰。亲者不问。问者不亲。</p><p>　　大梅山旁有石库。相传神仙置药之所。一夕师梦神人告之曰。君非凡夫。石库中有圣书。受之者为地下主。不然亦为帝王。师于梦中答曰。昔僧稠不顾仙经。其卷自亡。吾以涅槃为乐。厥寿何啻与天偕老耶。神曰。此地灵府。俗人居此。立致变怪。师曰。吾寓迹梅尉之乡耳。非久据也。</p><p>　　忽一日谓其徒曰。来莫可抑。往莫可追。<a href=\"/remen/congrong.html\" class=\"keylink\" target=\"_blank\">从容</a>间闻鼯鼠声。乃曰。即此物。非他物。汝等诸人善自护持。吾今逝矣。言讫示灭。</p><p>　　鲁祖宝云禅师</p><p>　　师寻常见僧来便面壁。南泉闻乃云。我寻常向僧道。佛未出世时会取。尚不得一个半个。他习么驴年去。</p><p>　　师因僧问如何是不言言。师曰。汝口在甚么处。曰无口。师曰。将甚么吃饭。僧无对。</p><p>　　泐潭常兴和尚</p><p>　　南泉至。见师面壁。泉乃拊师背。师问汝是阿谁。曰普愿。师曰如何。日也寻常。师曰。汝何多事。</p><p>　　泐潭<a href=\"/remen/fahui.html\" class=\"keylink\" target=\"_blank\">法会</a>禅师</p><p>　　师问马祖如何是祖师西来意。祖曰。低声。近前来向汝道。师便近前。祖打一掴曰。六耳不同谋。且去。来日来。师至来日独入法堂曰。请和尚道。祖曰。且去。待老汉上堂出来问。与汝证明。师忽有省。遂曰。谢大众证明。乃绕法堂一匝便去。</p><p>　　五泄山灵默禅师</p><p>　　师初谒马祖。次谒石头。便问一言相契即住。不契即去。石头据坐。师便行。头随后召曰阇黎。师回道。头曰。从生至死。只是这个。回头转脑作么。师言下大悟。乃拗折拄杖而栖止焉。</p><p>　　幽州宝积禅师</p><p>　　师因于市肆行。见一客人买猪肉。语屠家曰。精底割一斤来。屠家放下刀叉手曰。长史。那个不是精底。师于此有省。</p><p>　　僧问如何是道。师便咄。僧曰。学人未晓。师曰去。</p><p>　　上堂。心若无事。万法不生。意绝玄机。纤尘何立。道本无体。因体而立名。道本无名。因名而得号。若言即心即佛。今时未入玄微。若言非心非佛。犹是指踪极则。向上一路。千圣不传。学者劳形。如猿捉影。</p><p>　　麻谷宝彻禅师</p><p>　　师侍马祖行次。问如何是大涅槃。祖曰急。师曰。急个甚么。祖曰。看水。</p><p>　　师同南泉归宗谒径山。路逢一婆。乃问径山路向甚处去。婆曰。蓦直去。师曰。前头水深过得否。婆曰。不湿脚。师又问上岸稻得与么好。下岸稻得与么怯。婆曰。总被螃蟹吃却也。师曰。禾好香。婆曰。没气息。师又问婆在甚处住。婆曰。只在这里。三人至店。婆煎茶一瓶携盏三只。至谓曰。和尚有神通者即吃茶。三人相顾间。婆曰。看老朽自逞神通去也。于是拈盏倾茶便行。</p><p>　　东寺如会禅师</p><p>　　仰山参。师问汝是甚处人。仰曰。广南人。师曰。我闻广南有镇海明珠是否。仰曰是。师曰。此珠如何。仰曰。黑月即隐。白月即现。师曰。还将得来也无。仰曰。将得来。师曰。何不呈似老僧。仰叉手近前曰。昨到沩山。亦被索此珠。直得无言可对。无理可伸。师曰。真狮子儿。善能哮吼。仰礼拜了。却入客位。具威仪再上人事。师才见乃曰。巳相见了也。仰曰。恁么相见。莫不当否。师归方丈闭却门。仰归举似沩山。沩曰。寂子是甚么心行。仰曰。若不恁么。争识得他。</p><p>　　相国崔公群出为湖南观察使。见师问曰。师以何得。师曰见性得。师方病眼。公讥曰。既云见性。其奈眼何。师曰。见性非眼。眼病何害。公稽首谢之。</p><p>　　公见鸟雀于佛头上放粪。乃问鸟雀还有<a href=\"/remen/foxing.html\" class=\"keylink\" target=\"_blank\">佛性</a>也无。师曰有。公曰。为甚么向佛头上放粪。师曰是。伊为甚么不向鹞子头上放。</p><p>　　西堂智藏禅师</p><p>　　师与百丈南泉同入大寂之室。李<a href=\"/ctwh/jing/13j/shangshu.html\" class=\"keylink\" target=\"_blank\">尚书</a>尝问僧。马大师有甚么言教。僧曰。大师或说即心即佛。或说非心非佛。李曰。总过这边。李却问师。马大师有甚么言教。师呼李翱。李应诺。师曰。鼓角动也。</p><p>　　僧问有问有答。宾主历然。无问无答时如何。师曰。怕烂却那。</p><p>　　有一俗士问。有天堂<a href=\"/remen/diyu.html\" class=\"keylink\" target=\"_blank\">地狱</a>否。师曰有。曰有佛法僧宝否。师曰有。更有多问。尽答言有。曰和尚恁么道。莫错否。师曰。汝曾见尊宿来耶。曰某甲曾参径山和尚来。师曰。径山向汝作么生道。曰他道一切总无。师曰。汝有妻否。曰有。师曰。径山和尚有妻否。曰无。师曰。径山和尚道无即得。俗士礼谢而去。</p><p>　　大珠慧海禅师</p><p>　　道光座主问曰。禅师用何心<a href=\"/remen/xiudao.html\" class=\"keylink\" target=\"_blank\">修道</a>。师曰。老僧无心可用。无道可修。曰既无心可用无道可修。云何每日聚众。劝人学禅修道。师曰。老僧尚无卓锥之地。甚么处聚众来。老僧尚无舌。何曾劝人来。曰禅师对面<a href=\"/remen/wangyu.html\" class=\"keylink\" target=\"_blank\">妄语</a>。师曰。老僧尚无舌劝人。焉解妄语。曰某甲却不会禅师语论也。师曰。老僧自亦不会。</p><p>　　维摩座主问。经云诸菩萨各入<a href=\"/remen/buerfamen.html\" class=\"keylink\" target=\"_blank\">不二法门</a>。维摩默然是究竟否。师曰。未是究竟。圣意若尽。第三卷更说何事。座主良久曰。请禅师为说未究竟之意。师曰。如经第一卷是引众。呵十大弟子住心。第二诸菩萨各说入不二法门。以言显于无言。文殊以无言显于无言。维摩不以言不以无言。故默然。收前言语故。第三卷从默然起说。又显神通作用。座主会么。曰奇怪如是。师曰。亦未如是。曰何故未是。师曰。且破人执情。作如此说。若据经意。只说色心空寂。令见本性。教舍伪行入真行。莫向言语纸墨上讨意度。但会净名两字便得。净者本体也。名者迹用也。从本体起迹用。从迹用归本体。体用不二。本迹非殊。所以古人道本迹虽殊。不思议一也。一亦非一。若识净名两字假号。更说甚么究竟与不究竟。无前无后。非本非末。非净非名。只示众生本性不思议<a href=\"/remen/jietuo.html\" class=\"keylink\" target=\"_blank\">解脱</a>。若不见性人。终身不见此理。</p><p>　　华严座主问。禅师信无情是佛否。师曰。不信。若无情是佛者。活人应不如死人。死驴死狗。亦应胜于活人。经云。<a href=\"/remen/foshen.html\" class=\"keylink\" target=\"_blank\">佛身</a>者。即法身也。从<a href=\"/remen/jiedinghui.html\" class=\"keylink\" target=\"_blank\">戒定慧</a>生。从三明六通生。从一切善法生。若说无情是佛。大德如今便死。应作佛去。曰如何得作佛。师曰。是心是佛。是心作佛。曰众生入地狱。佛性入否。师曰。如今正作恶时。更有善否。曰无。师曰。众生入地狱。佛性亦如是。</p><p>　　三藏法师问。真如有变易否。师曰。有变易。藏曰。禅师错也。师却问三藏有真如否。曰有。师曰。若无变易。决定是凡僧也。岂不闻善知识者。能回三毒为<a href=\"/remen/sanjujingjie.html\" class=\"keylink\" target=\"_blank\">三聚净戒</a>。回六识为六神通。回<a href=\"/remen/fannao.html\" class=\"keylink\" target=\"_blank\">烦恼</a>作菩提。回无明为大智。真如若无变易。三藏真是自然外道也。藏曰。若尔者。真如即有变易也。师曰。若执真如有变易。亦是外道。曰禅师适来说真如有变易。如今又道不变易。如何即是的当。师曰。若了了见性者。如摩尼珠现色。说变亦得。说不变亦得。若不见性人。闻说真如变易。便作变易解会。说不变易。便作不变易解会。藏曰。固知南宗实不可测。</p><p>　　问三教同异。师曰。大量者用之即同。小机者执之即异。总从一性上起用。机见差别成三。迷悟由人。不在教之同异也。</p><p>　　源律师问和尚修道还用功否。师曰用功。曰如何用功。师曰。饥来吃饭。困来即眠。曰一切人总如是同师用功否。师曰不同。曰何故不同。师曰。他吃饭时不肯吃饭。百种须索。睡时不肯睡。千般计较。所以不同也。律师杜口。</p><p>　　杉山智坚禅师</p><p>　　师初与归宗南泉行脚时。路达一虎。各从虎边过了。泉问归宗。适来见虎似个甚么。宗曰。似个猫儿。宗却问师。师曰。似个狗子。又问南泉。泉曰。我见是个大虫。</p><p>　　师吃饭次。南泉收生饭。乃曰生呢。师曰无生。泉曰。无生犹是末。泉行数步。师召曰长老。泉回头曰作么。师曰。莫道是末。</p><p>　　普请择蕨次。南泉拈起一茎曰。这个大好供养。师曰。非但这个。百味珍羞。他亦不顾。泉曰。虽然如是。个个须尝过始得。</p><p>　　石巩慧藏禅师</p><p>　　师本以弋猎为务。恶见<a href=\"/remen/shamen.html\" class=\"keylink\" target=\"_blank\">沙门</a>。因逐鹿从马祖庵前过。祖乃逆之。师遂问还见鹿过否。祖曰。汝是何人。曰猎者。祖曰。汝解射否。曰解射。祖曰。汝一箭射几个。曰一箭射一个。祖曰。汝不解射。曰和尚解射否。祖曰。解射。曰一箭射几个。祖曰。一箭射一群。曰彼此<a href=\"/remen/shengming.html\" class=\"keylink\" target=\"_blank\">生命</a>。何用射他一群。祖曰。汝既知如是。何不自射。曰若教某甲自射。直是无下手处。祖曰。这汉旷劫无明烦恼。今日顿息。师掷下弓。投祖出家。</p><p>　　一日在厨作务次。祖问作甚么。曰牧牛。祖曰。作么生牧。曰一回入草去。蓦鼻拽将回。祖曰。子真牧牛。师便休。师住后常以弓箭接机。</p><p>　　南源道明禅师</p><p>　　洞山参。方上法堂。师曰。巳相见了也。山便去。明日却上问曰。昨日巳蒙和尚慈悲。不知甚么处是与某甲巳相见处。师云。心心无间断。流入于性海。山曰。几合放过。</p><p>　　中邑洪恩禅师</p><p>　　仰山问如何得见佛性义。师曰。我与汝说个譬喻。如一室有六窗。内有一猕猴。外有猕猴从东边唤猩猩。猩猩即应。如是六窗。俱唤俱应。仰山礼谢起曰。适蒙和尚譬喻。无不了知。更有一事。只如内猕猴睡著。外猕猴欲与相见又且如何。师下绳床执仰山手作舞曰。猩猩。与汝相见了。譬如蟭螟虫。在蚊子眼睫上作窠。向十字街头叫云。土旷人稀。相逢者少。</p><p>　　三角总印禅师</p><p>　　师示众曰。凡说法须用应时应节。时有僧问曰。四黄四赤时如何。师曰。三月杖头挑。曰为甚么满肚皮贮气。师曰。争奈一条绳何。曰如何得出气去。师曰。直待皮穿。</p><p>　　僧问如何是<a href=\"/remen/sanbao.html\" class=\"keylink\" target=\"_blank\">三宝</a>。师曰。禾麦豆。曰学人不会。师曰。大众欣然奉持。</p><p>　　汾州无业禅师</p><p>　　师谒马祖。祖睹状貌奇伟。语音如钟。乃曰。巍巍堂堂。其中无佛。师礼跪而问曰。三乘文学。粗穷其旨。常闻禅门即心是佛。实未能了。祖曰。只未了底心即是。更无别物。师曰。如何是祖师西来密传心印。祖曰。大德正闹在。且去别时来。师才出。祖召曰大德。师回首。祖曰。是甚么。师便领悟。乃礼拜。祖曰。这钝汉礼拜作么。</p><p>　　师既住后。凡学者致问。多答之曰莫<a href=\"/remen/wangxiang.html\" class=\"keylink\" target=\"_blank\">妄想</a>。</p><p>　　师曰。诸佛不曾出世。亦无一法与人。但随病施方。遂有十二分教。如将蜜果换苦葫芦。淘汝诸人业根。</p><p>　　又云。他古德道人得意之后。茅茨石室。向折脚铛中煮饭吃。过三二十年。名利不干怀。财宝不为念。大忘人世。隐迹岩丛。君王命而不来。诸侯请而不赴。岂同我辈贪名爱利。汨没世涂。如短贩人。</p><p>　　芙蓉太毓禅师</p><p>　　师因行食到庞居士前。居士拟接。师乃缩手曰。生心受施。净名早诃。去此一机。居士还甘否。居士曰。当时善现岂不作家。师曰。非关他事。居士曰。食到口边。被他夺却。师乃下食。居士曰。不消一句。</p><p>　　居士又问马大师著实为人处。还分付吾师否。师曰。某甲尚未见他。作么生知他著实处。居士曰。只此见知也无讨处。师曰。居士也不得一向言说。居士曰。一向言说。师又失宗。若作两向三向。师还开得口否。师曰。直是开口不得。可谓实也。居士抚掌而出。</p><p>　　利山和尚</p><p>　　僧问众色归空。空归何所。师曰。舌头不出口。曰为甚么不出口。师曰。内外一如故。</p><p>　　松山和尚</p><p>　　师同庞居士吃茶。士举橐子曰。人人尽有分。为甚么道不得。师曰。只为人人尽有。所以道不得。士曰。阿兄为甚么却道得。师曰。不可无言也。士曰。灼然灼然。师便吃茶。士曰。阿兄吃茶。为甚么不揖客。师曰谁。士曰庞公。师曰。何须更揖。后丹霞闻。乃曰。若不是松山。几被个老翁惑乱一上。士闻之。乃令人传语霞曰。何不会取未举橐子时。</p><p>　　紫玉山道通禅师</p><p>　　于□相公问。如何是黑风吹其船舫。漂堕罗刹鬼国。师曰。于□客作汉。问恁么事作么。于公失色。师乃指曰。这个便是漂堕罗刹鬼国。公又问如何是佛。师唤相公。公应诺。师曰。更莫别求。药山闻曰。噫。可惜于家汉。生理向紫玉山中。公闻乃谒见药山。山问曰。闻相公在紫玉山中大作佛事。是否。公曰不敢。乃曰。承闻有语相救。今特来。山曰。有疑但问。公曰。如何是佛。山召于□。公应诺。山曰。是甚么。公于此有省。</p><p>　　五台隐峰禅师</p><p>　　师问石头如何得合道去。头曰。我亦不合道。师曰。毕竟如何。头曰。汝被这个碍得多少时耶。</p><p>　　石头铲草次。师在左侧叉手而立。头飞铲子向师前铲一株草。师曰。和尚只铲得这个。不铲得那个。头提起铲子。师接得便作铲草势。头曰。汝只铲得那个。不解铲得这个。师无对。</p><p>　　师推车次。马祖展脚在路上坐。师曰。请师收足。祖曰。巳展不缩。师曰。巳进不退。乃推车碾损祖脚。祖归法堂。执斧子曰。适来碾损老僧脚底出来。师便出。于祖前引颈。祖笑置斧。</p><p>　　到南泉。值众参次。泉指净瓶曰。铜瓶是境。瓶中有水。不得动著境。与老僧将水来。师拈起净瓶向泉面前泻。泉便休。</p><p>　　到沩山。便入堂。于上板头解放衣钵。沩闻师叔到。先具威仪下堂内相看。师见来。便作卧势。沩便归方丈。师乃发去。少间沩山问侍者。师叔在否。曰巳去。沩曰。去时有甚么语。曰无语。沩曰。莫道无语。其声如雷。</p><p>　　师在襄州破威仪堂。只著衬衣。于砧椎边拈椎云。道得即不打。于时大众默然。师便打一下。</p><p>　　南岳西园昙藏禅师</p><p>　　师一日自烧浴次。僧问何不使沙弥。师抚掌三下。</p><p>　　东厨有一大蟒长数丈。张口呀气。毒焰炽然。侍者请避之。师曰。死可逃乎。彼以毒来。我以慈受。毒无实性。激发则强。慈苟无绿。冤亲一揆。言讫。其蟒按首徐行。条然不见。</p><p>　　磁州马头峰神藏禅师</p><p>　　上堂。知而无知。不是无知而说无知。便下座。</p><p>　　乌臼和尚</p><p>　　玄绍二上座参。师乃问二禅客发足甚么处。玄曰江西。师便打。玄曰。久知和尚有此机要。师曰。汝既不会。后面个师僧祇对看。绍拟近前。师便打曰。信知同坑无异土。参堂去。</p><p>　　问僧近离甚处。曰定州。师曰。定州法道何似这里。曰不别。师曰。若不别。更转彼中去。便打。僧曰。棒头有眼。不得草草打人。师曰。今日打著一个也。又打三下。僧便出去。师曰。屈棒元来有人吃在。曰争奈杓柄在和尚手里。师曰。汝若要。山僧回与汝。僧近前夺棒打师三下。师曰。屈棒屈棒。曰有人吃在。师曰。草草打著个汉。僧礼拜。师曰。却与么去也。僧大笑而出。师曰。消得恁么。消得恁么。</p><p>　　古寺和尚</p><p>　　丹霞来参经宿。明旦粥熟。<a href=\"/remen/xingzhe.html\" class=\"keylink\" target=\"_blank\">行者</a>只盛一钵与师。又盛一碗自吃。殊不顾丹霞。丹霞亦自盛粥吃。行者曰。五更侵早起。更有夜行人。丹霞问师。何不教训行者。得恁么无礼。师曰。净地上不要点污人家男女。丹霞曰。几不问过这老汉。</p><p>　　石臼和尚</p><p>　　师初参马祖。祖问甚么处来。师曰。乌臼来。祖曰。乌臼近日有何言句。师曰。几人于此茫然。祖曰。茫然且置。悄然一句作么生。师乃近前三步。祖曰。我有七棒寄打乌臼。你还甘否。师曰。和尚先吃。某甲后甘。</p><p>　　本溪和尚</p><p>　　师因庞居士问。丹霞打侍者意在何所。师曰。大老翁见人长短在。居士曰。为我与师同参。方敢借问。师曰。若恁么从头举来。共你商量。居士曰。大老翁不可共你说人是非。师曰。念翁年老。居士曰。罪过罪过。</p><p>　　石林和尚</p><p>　　师见庞居士来。乃竖起拂子曰。不落丹霞机。试道一句子。居士夺却拂子。却自竖起拳。师曰。正是丹霞机。居士曰。与我不落看。师曰。丹霞患哑。庞公患聋。居士曰。恰是。师无语。居士曰。向道偶尔。又一日问居士。某甲有个借问。居士莫惜言语。居士曰。便请举来。师曰。元来惜言语。居士曰。这个问讯。不觉落他便宜。师乃掩耳曰。作家作家。</p><p>　　镇州金牛和尚</p><p>　　师每自做饭供养众僧。至斋时。舁饭桶到堂前作舞。呵呵大笑曰。菩萨子。吃饭来。</p><p>　　百灵和尚</p><p>　　师一日与庞居士路次相逢。问曰。南岳得力句。还曾举向人也无。士曰。曾举来。师曰。举向甚么人。士以手自指曰庞公。师曰。直是妙德空生。也赞叹不及。士却问阿师得力句。是谁得知。师戴笠子便行。士曰善为道路。师更不回首。</p><p>　　则川和尚</p><p>　　师摘茶次。庞蕴曰。法界不容身。师还见我否。师曰。不是老师。洎答公话。士曰。有问有答。盖是寻常。师乃摘茶不听。士曰。莫怪适来容易借问。师亦不顾。士喝曰。这无礼仪老汉。待我一一举向明眼人。师乃抛却茶篮。便归方丈。</p><p>　　一日在方丈内坐。士来见。乃曰。只知端居丈室。不觉僧到参时。师垂下一足。士便出。行三两步却回。师乃收足。士曰。可谓自由<a href=\"/remen/zizai.html\" class=\"keylink\" target=\"_blank\">自在</a>。师曰。我是主。士曰。阿师只知有主。不知有客。师唤侍者点茶。士作舞而出。</p><p>　　忻州打地和尚</p><p>　　师自江西领旨。常晦其名。凡学者致问。唯以棒打地示之。时谓之打地和尚。一日被僧藏却棒。然后致问。师但张其口。僧问门人曰。只如和尚。每日有人问。便打地。意旨如何。门人即于灶内取柴一片。掷置釜中。</p><p>　　江西椑树和尚</p><p>　　师卧次。道吾近前牵被覆之。师曰作么。吾曰盖覆。师曰。卧底是。坐底是。吾曰。不在这两处。师曰。争奈盖覆何。吾曰。莫乱道。</p><p>　　道吾一日从外归。师问甚么处去来。道吾曰。亲近来。师曰。用簸这两片皮作么。道吾曰借。师曰。他有从汝借。无作么生。道吾曰。只为有所以借。</p><p>　　净杯和尚</p><p>　　凌行婆来礼拜。师与坐吃茶。婆乃问尽力道不得底句。分付阿谁。师曰。浮杯无剩语。婆曰。未到浮杯。不妨疑著。师曰。别有长处。不妨拈出。婆敛手哭曰。苍天中更添冤苦。师无语。婆曰。语不知偏正。理不识倒邪。为人即祸生。后有僧举似南泉。泉曰。苦哉浮杯。被这老婆摧折一上。婆后闻。笑曰。王老师犹少机关在。澄一禅客逢见行婆。便问怎生是南泉犹少机关在。婆乃哭曰。可悲可痛。一罔措。婆曰。会么。一合掌而立。婆曰。伎死禅和。如麻似粟。一举似赵州。州曰。我若见这臭老婆。问教口哑。一曰。未审和尚怎生问他。州便打。一曰。为甚么却打某甲。州曰。似这伎死汉不打。更待几时。连打数棒。婆闻却曰。赵州合吃婆手里棒。后僧举似赵州。州哭曰。可悲可痛。婆闻此语。合掌叹曰。赵州眼光烁破四天下。州令僧问如何是赵州眼。婆乃竖起拳头。僧回举似赵州。州作偈曰。当机觌面提。觌面当机疾。报汝凌行婆。哭声何得失。婆以偈答曰。哭声师巳晓。巳晓复谁知。当时摩竭国。几丧目前机。</p><p>　　潭州龙山和尚</p><p>　　洞山与密师伯行脚。见溪流菜叶。洞曰。深山无人。因何有菜随流。莫有道人居否。乃相与拨草。溪行五七里间。忽见师羸形异貌。放下行李问讯。师曰。此山无路。阇黎从何处来。洞曰。无路且置。和尚从何而入。师曰。我不从云水来。洞曰。和尚住此山多少时耶。师曰。春秋不涉。洞曰。和尚先住。此山先住。师曰不知。洞曰。为甚么不知。师曰。我不从人天来。洞曰。和尚得何道理。便住此山。师曰。我见两个泥牛斗入海。直至于今绝消息。洞山始具威仪礼拜。便问如何是主中宾。师曰。青山覆白云。曰如何是宾中主。师曰。长年不出户。曰宾主相去几何。师曰。长江水上波。曰宾主相见。有何言说。师曰。清风拂白月。洞山辞退。师乃述偈曰。三间茅屋从来住。一道神光万境闲。莫把是非来辨我。浮生穿凿不相关。又曰。一池荷叶衣无数。满地松花食有余。刚被世人知住处。又移茅屋入深居。因烧庵。不知所如。故人亦称隐山和尚。</p><p>　　襄州庞蕴居士</p><p>　　唐贞元初。谒石头。乃问不与万法为侣者是甚么人。头以手掩其口。豁然有省。后与丹霞为友。一日石头问曰。见老僧以来。日用事作么生。士曰。若问日用事。即无开口处。乃呈偈曰。日用事无别。惟吾自偶谐。头头非取舍。处处没张乖。朱紫谁为号。邱山绝点埃。神通并妙用。运水及搬柴。头然之。曰子以缁耶素耶。士曰。愿从所慕。遂不剃染。后参马祖。问曰。不与万法为侣者是甚么人。祖曰。待汝一口吸尽西江水即向汝道。士于言下顿领玄旨。</p><p>　　士见丹霞。霞作走势。士曰。犹是抛身势。作么生是颦呻势。霞便坐。士以拄杖划地作七字。霞于下划个一字。士曰。因七见一。见一忘七。霞便起去。士曰。更坐少时。犹有第二句在。霞曰。向这里著语得么。士遂哭出去。</p><p>　　士悟后。以舟尽载珍橐数万。沈之湘流。举室修行有女名灵照。常鬻竹漉篱以供朝夕。有偈曰。有男不婚。有女不嫁。大家团栾头。共说无生话。</p><p>　　士一日庵中独坐。蓦地云。难难。十石油麻树上摊。庞婆接声云。易易。百草头上祖师意。灵照云。也不难。也不易。饥来吃饭困来睡。</p><p>　　士坐次。问灵照曰。古人道明明百草头。明明祖师意作么生。照曰。老老大大。作这个语话。士曰。你作么生。照曰。明明石草头。明明祖师意。士乃笑。</p><p>　　士卖竹漉篱。下桥吃扑。灵照见。亦去爷边倒。士日。你作甚么。照曰。见爷倒地。某甲相扶。士曰。赖是无人见。</p><p>　　士将入灭。谓灵照曰。视日早晚。及午以报。照遽报。日巳中矣。而有蚀也。士出户观次。灵照即登父座。合掌坐亡。士笑曰。我女锋捷矣。于是更延七日。州牧于公□问疾次。士谓之曰。但愿空诸所有。慎勿实诸所无。好去。世间皆如影响。言讫。枕于公膝而化。遗命焚弃江湖。</p><p>　　药山惟俨禅师</p><p>　　住药山后。海众四集。遵布衲浴佛。师曰。这个从汝浴。还浴得那个么。遵曰。把将那个来。师乃休。</p><p>　　院主报打钟也。请和尚上堂。师曰。汝与我擎钵盂去。曰和尚无手来多少时。师曰。汝只是枉披袈裟。曰某甲只恁么。和尚如何。师曰。我无这个眷属。</p><p>　　谓云岩曰。与我唤沙弥来。岩曰。唤他来作甚么。师曰。我有个折脚铛子。要他提上挈下。岩曰。恁么则与和尚出只手去也。师便休。</p><p>　　园头栽菜次。师曰。栽即不障汝栽。莫教根生。曰既不教根生。大众吃甚么。师曰。汝还有口么。头无对。</p><p>　　师晚参云。我有一句子。待特牛生儿即向汝道。时有僧便出云。特牛生儿也。只是和尚不道。师唤侍者将灯来。其僧便抽身入众。</p><p>　　师问庞居士。一乘中还著得这个事么。士曰。某甲只管日求升合。不知还著得么。师曰。道居士不见石头得么。士曰。拈一放一。未为好手。师曰。老僧住持事繁。士珍重便出。师曰。拈一放一的是好手。士曰。好个一乘问宗。今日失却也。师曰是是。</p><p>　　师因僧问学人有疑。请师决。师曰。待上堂时来。与阇黎决疑。至晚上堂。众集。师曰。今日请决疑上座在甚么处。其僧出众而立。师下禅床把住曰。大众。这僧有疑。便与一推。却归方丈。</p><p>　　问僧年多少也。僧云。七十二也。师云。是年七十二那。僧云是。师便打。</p><p>　　问已事未明。乞和尚指示。师良久曰。吾今为汝道一句亦不难。只宜汝于言下便见去。犹较些子。若更入思量。却成吾罪过。不如且各合口。免相累及。</p><p>　　师令供养主抄化。甘贽行者问。甚处来。曰药山来。甘曰作么。曰<a href=\"/remen/jiaohua.html\" class=\"keylink\" target=\"_blank\">教化</a>。甘曰。将得药来么。曰行者有甚么病。甘便舍银两锭。意山中有人。必不受此。主归纳疏。师问曰。子归何速。主举前话。师曰。速送还他。子著贼了也。主遂送还。甘曰。由来有人。益金以施。</p><p>　　师久不升座。一日院主白云。大众久思和尚示诲。曰打钟著。时大众才集定。便下座归方丈。院主随后问云。和尚许为大众说话。为甚么一言不措。师曰。经有经师。律有律师。争怪得老僧。</p><p>　　丹霞天然禅师</p><p>　　一日石头告众曰。来日铲佛殿前草。至来日。大众诸童行各备锹钁铲草。独师以盆盛水沐头。于石头前胡跪。头见而笑之。便与剃发。又为说戒。师乃掩耳而出。再往江西谒马祖。未参礼。便入僧堂内骑圣僧颈而坐。时大众惊愕。遽报马祖。祖躬入堂视之。曰我子天然。师即下地礼拜曰。谢师赐法号。因名天然。祖问从甚处来。师曰石头。祖曰。石头路滑。还跶倒汝么。师曰。若跶倒。即不来也。乃杖锡观方。</p><p>　　过慧林寺。遇天大寒。取木佛烧火向。院主诃曰。何得烧我木佛。师以杖子拨灰曰。吾烧取<a href=\"/remen/sheli.html\" class=\"keylink\" target=\"_blank\">舍利</a>。主曰。木佛何有舍利。师曰。既无舍利。更取两尊烧。主自后眉须堕落。</p><p>　　明日再往礼拜。见国师便展坐具。国师曰。不用不用。师退后。国师曰。如是如是。师却进前。国师曰。不是不是。师绕国师一匝便出。国师曰。去圣时遥。人多<a href=\"/remen/xiedai.html\" class=\"keylink\" target=\"_blank\">懈怠</a>。三十年后。觅此汉也难得。</p><p>　　访庞居士。见女子灵照洗菜次。师曰。居士在否。女子放下菜篮叉手而立。师又问居士在否。女子提篮便行。师遂回。须臾居士归。女子乃举前话。士曰。丹霞在么。女曰去也。士曰。赤土涂牛奶。</p><p>　　师问庞居士。昨日相见何似今日。士曰。<a href=\"/remen/rufa.html\" class=\"keylink\" target=\"_blank\">如法</a>举昨日事来。作个宗眼。师曰。只如宗眼还著得庞公么。士曰。我在你眼里。师曰。某甲眼窄。何处安身。士曰。是眼何窄。是身何安。师休去。士曰。更道取一句。便得此话圆。师亦不对。士曰。就中这一句无人道得。</p><p>　　师与庞居士行次。见一泓水。士以手指曰便与么。也还辨不出。师曰。灼然是辨不出。士乃戽水泼师二掬。师曰。莫与么。莫与么。士曰。须与么。须与么。师却戽水发士三掬。师曰。正与么时。堪作甚么。士曰。无外物。师曰。得便宜者少。士曰。谁是落便宜者。</p><p>　　问僧甚么处宿。曰山下宿。师曰。甚么处吃饭。曰山下吃饭。师曰。将饭与阇黎吃底人还具眼也无。僧无对。</p><p>　　潮州大颠禅师</p><p>　　僧问其中人相见时如何。师曰。早不其中也。曰其中者如何。师曰。不作个问。</p><p>　　韩文公一日相访。问师春秋多少。师提起数珠曰会么。公曰不会。师曰。昼夜一百八。公不晓遂回。次日再来。至门前见首座。举前话问。意旨如何。座扣齿三下。及见师。理前问。师亦扣齿三下。公曰。元来佛法无两般。师曰。是何道理。公曰。适来问首座亦如是。师乃召首座问是汝如此对否。座曰是。师便打。趁出院。</p><p>　　文公又一日白师曰。弟子军州事繁。佛法省要处乞师一语。师良久。公罔措。时三平为侍者。乃敲禅床三下。师曰作么。平曰。先以定动。后以智拔。公乃曰。和尚门风高峻。弟子于侍者边得个入处。</p><p>　　僧问<a href=\"/remen/kuhai.html\" class=\"keylink\" target=\"_blank\">苦海</a>波深。以何为船筏。师曰。以木为船筏。曰恁么即得度也。师曰。盲者依前盲。哑者依前哑。</p><p>　　一日将痒和子廊下行。逢一僧问讯次。师以痒和子蓦口打曰会么。曰不会。师曰。大颠老野狐。不曾孤负人。</p><p>　　潭州长髭禅师</p><p>　　师问僧甚处来。曰九华山控石庵。师曰。庵主是甚么人。曰马祖下尊宿。师曰。名甚么。曰不委他法号。师曰。他不委。你不委。曰尊宿眼在甚处。师曰。若是庵主亲来。今日也须吃棒。曰赖遇和尚放过某甲。师曰。百年后讨个师僧也难得。</p><p>　　李行婆来。师乃问忆得在绛州时事么。婆曰。非师不委。师曰。多虚少实在。婆曰。有甚讳处。师曰。念你是女人。放你拄杖。婆曰。某甲终不见尊宿过。师曰。老僧过在甚么处。婆曰。和尚无过。婆岂有过。师曰。无过底人作么生。婆乃竖拳曰。与么总成颠倒。师曰。实无讳处师见僧。乃擒住曰。狮子儿。野干属。僧以手作拨眉势。师曰。虽然如此。犹欠哮吼在。僧擒住师曰。偏爱行此一机。师与一掴。僧拍手三下。师曰。若见同风。汝甘与么否。曰终不由别人。师作拨眉势。僧曰。犹欠哮吼在。师曰。料想不由别人。</p><p>　　汾州石楼禅师</p><p>　　僧问未识本来性。乞师方便指。师曰。石楼无耳朵。曰某甲自知非。师曰。老僧还有过。曰和尚过在甚么处。师曰。过在汝非处。僧礼拜。师便打。</p><p>　　大同济禅师</p><p>　　米胡领众来。才欲相见。师便拽转禅床。面壁而坐。米于背后立少时。却回客住。师曰。是即是。若不验破。巳后遭人贬剥。令侍者请米。米却拽转禅床便坐。师乃绕禅床一匝。便归方丈。米却拽倒禅床。领众便出。</p><p>　　访庞居士。士曰。忆在母胎时。有一则语。举似阿师。切不得作道理主持。师曰。犹是隔生也。士曰。向道不得作道理。师曰。惊人之句。争得不怕。士曰。如师见解。可谓惊人。师曰。不作道理。却成作道理。士曰。不但隔一生两生。师曰。粥饭底僧。一任检责。士鸣指三下。</p><p>　　师见庞居士来。便掩却门曰。多知老翁。莫与相见。士曰。独坐独语。过在阿谁。师便开门。才出。被士把住曰。师多知。我多知。师曰。多知且置。闭门开门。卷之与舒。相较几许。士曰。只此一问。气急杀人。师默然。士曰。弄巧成拙。</p><p>　　一日问庞居士。是个语言。古今少人避得。只如庞公还避得么。曰诺。师再举前话。士曰。甚么处去来。师曰。非但如今。古人亦有此语。士作舞而出去。师曰。风颠老。风颠老。自过教谁检。</p><p>　　士来访。提起笊篱唤曰。大同师。大同师。师不顾。士曰。石头一宗。瓦解冰消。师曰。若不得庞公辈。灼然如此。士抛下笊篱曰。宁教不直一文钱。师曰。钱虽不直。欠他又争得。士作舞而退。师乃提起笊篱曰。庞公庞公。士曰。你要我笊篱。我要你木杓。师作舞而退。士抚掌笑曰。归去来。归去来。</p><p>　　黄檗希运禅师</p><p>　　师上堂。众才集。师拈拄杖一时打散。复召大众。众回首。师曰。月似弯弓。少雨多风。问如何是西来意。师便打。</p><p>　　一日上堂。大众云集。乃曰。汝等诸人欲何所求。以拄杖趁之。大众不散。师却复坐曰。汝等诸人尽是[口+童]酒糟汉。恁么行脚。取笑于人。但见八百一千人处便去。不可图他热闹也。汝等既称行脚。亦须著些精神好。还知道大唐国里无禅师么。时有僧问。诸方尊宿尽聚众开化。为甚么却道无禅师。师曰。不道无禅。只是无师。</p><p>　　长庆大安禅师</p><p>　　僧问此阴巳谢。彼阴未生时如何。师曰。此阴未谢。那个是大德。曰不会。师曰。若会此阴。便明彼阴。</p><p>　　问黄巢军来。和尚向甚么处迥避。师曰。<a href=\"/remen/wuyun.html\" class=\"keylink\" target=\"_blank\">五蕴</a>山中。曰忽被他捉著时如何。师曰。恼乱将军。</p><p>　　古灵神赞禅师</p><p>　　师行脚遇百丈开悟。却回。受业本师问曰。汝离吾在外。得何事业。日并无事业。遂遣执役。一日因澡身。命师去垢。师乃拊背曰。好所佛堂而佛不圣。本师回首视之。师曰佛虽不圣。且能放光。本师又一日在窗下看经。蜂子投窗纸求出。师睹之曰。世界如许广阔不肯出。钻他故纸驴年去。遂有偈曰。空门不肯出。投窗也太痴。百年钻故纸。何日出头时。本师置经问曰。汝行脚遇何人。吾前后见汝发言异常。师曰。某甲蒙百丈和尚指个歇处。今欲报慈德耳。本师于是告众致斋。请师说法。师乃登座。举唱百丈门风曰。灵光独耀。迥脱根尘。体露真常。不拘文字。心性无染。本自圆成。但离妄缘。即如如佛。本师于言下感悟。曰何期垂老。得闻极则事。</p><p>　　天台平田普岸禅师</p><p>　　师访茂源和尚。源才起迎。师近前把住云。开口即失。闭口即丧。去此二途。请师别道。源以手掩鼻。师放开云。一步较易。两步较难。源云。著甚死急。师云。若非是师。不免诸方点检。</p><p>　　临济访师。到路口。先逢一嫂在田使牛。济问嫂平田路向甚么处去。嫂打牛一棒曰。这畜生到处走到。此路也不识。济又曰。我问你平田路向甚么处去。嫂曰。这畜生五岁尚使不得。济心语曰。欲观主人。先观所使。便有抽钉拔楔之意。及见师。师问你还曾见我嫂也未。济曰。巳收下了也。师遂问近离甚处。济曰。江西黄檗。师曰。情知你见作家来。济曰。特来礼拜和尚。师曰。巳相见了也。济曰。宾主之礼。合施三拜。师曰。既是宾主之礼。礼拜著。</p><p>　　洪州东山慧禅师</p><p>　　大于侍者到。师问金刚正定。一切皆然。秋去冬来。且作么生。者曰。不妨和尚借问。师曰。即今即得。去后作么生。者曰。谁敢问著某甲。师曰。大于还得么。者曰。犹要别人点检在。师曰。辅弼宗师。不废光彩。侍者礼拜。</p><p>　　百丈山涅槃和尚</p><p>　　师一日谓众曰。汝等与我开田。我与汝说大义。众开田了。归请说大义。师乃展两手。众罔措。</p><p>　　赵州真际从谂禅师</p><p>　　师到黄檗。檗见来。便闭方丈门。师乃把火于法堂内叫曰。救火救火。檗开门捉住曰道道。师曰。贼过后张弓。</p><p>　　师一日于雪中倒卧。曰相救相救。有僧便去身边卧。师便起去。</p><p>　　师在东司上见远侍者过。蓦召文远。远应诺。师曰。东司上不可与汝说佛法。</p><p>　　僧问二龙争珠。谁是得者。师曰。老僧祇管看。</p><p>　　僧问至道无难唯嫌拣择。是时人窠臼否。师曰。曾有人问我。老僧直得五年分疏不下。</p><p>　　问院主甚么处来。主曰。送生来。师曰。鸦为甚么飞去。主曰。怕某甲。师曰。汝十年知事。作恁么语话。主却问鸦为甚么飞去。师曰。院主无杀心。</p><p>　　僧游五台。问一婆子曰。台山路向甚处去。婆曰。蓦直去。僧便去。婆曰。好个师僧。又恁么去。后有僧举似师。师曰。待我去勘过。明日师便去问。台山路向甚处去。婆曰。蓦直去。师便去。婆曰。好个师僧。又恁么去。师归院谓僧曰。台山婆子为汝勘破了也。</p><p>　　问如何是玄中玄。师曰。汝玄来多少时耶。曰玄之久矣。师曰。阇黎若不遇老僧。几乎玄杀。</p><p>　　有一婆子令人送钱请转藏经。师受施利了。却下禅床转一匝。乃曰传语婆。转藏经巳竟。其人回举似婆。婆曰。此来请转全藏。如何只为转半藏。</p><p>　　官人问丹霞烧木佛。院主为甚么眉须堕落。师云。官人宅内变生作熟是甚么人。云所使。师云。却是他好手。</p><p>　　问作何方便。即得闻于未闻。师云。未闻且置。你曾闻个甚么来。</p><p>　　新到参。师曰。甚处来。曰南方来。师曰。佛法尽在南方。汝来这里作甚么。曰佛法岂有南北耶。师曰。饶汝从云居雪峰来。只是个担板汉。</p><p>　　师问一婆子甚么处去。曰偷赵州笋去。师曰。忽遇赵州又作么生。婆与一掌。师休去。</p><p>　　师因有老宿问近离甚处。师云。滑州。宿云。几程到这里。师云。一跶到。宿云。好个捷疾鬼。师云。万福大王。宿云。参堂去。师应喏喏。</p><p>　　又谓众曰。你若一生不离业林。不语五年十载。无人唤你作哑汉。巳后佛也不奈你何。你若不信。载取老僧头去。</p><p>　　南泉从浴室里过。见浴头烧火。问云作什么。云烧浴。泉云。记取来唤水牯牛浴。浴头应喏。至晚间浴头入方丈。泉问作什么。云请水牯牛去浴。泉云。将得绳索来不。浴头无对。师来问讯泉。泉举似师。师云某甲有语。泉便云。还将得绳索来么。师便近前蓦鼻便拽。泉云是即是。太粗生。</p><p>　　师问南泉离四句绝百非外请师道。泉便归方丈。师云。这老和尚每常口爬爬地。及其问著一言不措。侍者云。莫道和尚无语好。师便打一掌。南泉便掩却方丈门。便把灰围却。问僧云。道得即开门。多有人下语。并不契泉意。师云。苍天苍天。泉便开门。</p><p>　　问承闻和尚亲见南泉是否。师云。镇州出大萝卜头问如何是佛真法身。师云。更嫌什么。</p><p>　　问如何是宾中主。师云。山僧不问妇。如何是主中宾。师云。老僧无丈人。</p><p>　　问如何是一切法<a href=\"/remen/changzhu.html\" class=\"keylink\" target=\"_blank\">常住</a>。师云。老僧不讳祖。其僧再问。师云。今日不答话。</p><p>　　问万物中何物最坚。师云。相骂饶汝接觜。相唾饶汝泼水。</p><p>　　问晓夜不停时如何。师云。僧中无与么两税百姓。</p><p>　　师上堂云。兄弟你正在第三冤里。所以道但改旧时行履处。莫改旧时人共你。各自家出家。比来无事。更问禅问道。三十二十人聚头来问。恰似欠伊禅道相似。你唤作善知识。我是同受栲。老僧不是戏好。恐带累佗古人。所以东道西说。</p><p>　　问如何是赵州主人公。师咄云。这箍桶汉。学人应喏。师云。如法箍桶著。</p><p>　　问如何是学人本分事。师云。树摇鸟散。鱼惊水浑。问如何玄中玄。师云。说什么玄中玄。七中七。八中八。</p><p>　　问如何是玄中玄。师云。这僧若在。合年七十四五。</p><p>　　师上堂云。兄弟但改往修来。若不改。大有著你处在。</p><p>　　尼问离却上来说处。请和尚指示。师咄云。煨破铁瓶。尼将铁瓶添水来。请和尚答话。师笑之。</p><p>　　问从上至今即心是佛不。即心还许学人商量也无。师云。即心且置。商量个什么。</p><p>　　师示众云。拟心即差。僧便问不拟心时如何。师打二下云。莫是老僧辜负阇黎么。</p><p>　　问凡有问答落在意根。不落意根师如何对。师云问。学云。便请师道。师云。莫向这里是非。</p><p>　　问上上人一拨便转。下下人来时如何。师云。汝是上上下下。云请和尚答话。师云话未有主在。云某甲七千里来。莫作心行。师云。据你者一问。心行莫不得么。此僧一宿便去。</p><p>　　问真如凡圣皆是梦言。如何是<a href=\"/remen/zhenyan.html\" class=\"keylink\" target=\"_blank\">真言</a>。师云。更不道者两个。学云。两个且置。如何是真言。师云唵部[口+林][口+(发-弓)]。</p><p>　　师示众云。心生即种种法生。心灭即种种法灭。你诸人作么生。僧乃问只如不生不灭时如何。师云。我许你者一问。</p><p>　　师因参次云。明又未明。道昏欲晓。你在阿那头。僧云不在两头。师云。与么即在中间也。云若在中间。即在两头。师云。这僧多少时在老僧这里。作与么语话。不出得三句里。然直饶出得。也在三句里。你作么生。僧云。某甲使得三句。师云。何不早与么道。</p><p>　　问万境俱起。还有惑不得者也无。师云有。学云。如何是惑不得者。师云。你还信有佛法否。学云。信有佛法古人道了。如何是惑不得者。师云。为什么不问老僧。学云问了也。师云惑也。</p><p>　　师云众云。教化得底人。是今生事。教化不得底人。是第三生冤。若不教化。恐堕却一切众生。教化亦是冤。是你还教化也无。僧云教化。师云。一切众生还见你也无。学云不见。师云。为什么不见。学云<a href=\"/remen/wuxiang.html\" class=\"keylink\" target=\"_blank\">无相</a>。师云。即今还见老僧否。学云。和尚不是众生。师云。自知罪过即得。</p><p>　　师云众云。八百个作佛汉。觅一个道人难得。</p><p>　　问白云不落时如何。师云。老僧不会上象。学云。岂无宾主。师云。老僧是主。阇黎是宾。白云在什么处。</p><p>　　师示众云。佛之一字。吾不喜闻。问和尚还为人也无。师云为人。学云。如何为人。师云。不识玄旨。徒劳念静。学云。既是玄。作么生是旨。师云。我不把本。学云。者个是玄。如何是旨。师云。答你是旨。</p><p>　　问狗子还有佛性也无。师云无。学云上至诸佛。下至蚁子。皆有佛性。狗子为什么无。师云。为伊有业识性在。</p><p>　　问如何是道人。师云。我向道是佛人。问凡有言句。举手动足。尽落在学人网中。离此外请师道。师云。老僧斋了未吃茶。</p><p>　　马大夫问。和尚还修行也无。师云。老僧若修行即祸事。云和尚既不修行。教什么人修行。师云。大夫是修行底人。云某甲何名修行。师云。若不修行。争得扑在人王位中。喂得来赤冻红地。无有解出期。大夫乃下泪拜谢。</p><p>　　问学人才到。总不知门户头事如何。师云。上座名什么。学云惠南。师云大好不知。</p><p>　　问学人欲学。又谤于和尚。如何得不谤去。师云你名什么。学云道皎。师云。静处去者米囤子。</p><p>　　问不挂寸丝时如何。师云不挂什么。学云不挂寸丝。师云。大好不挂寸丝。</p><p>　　问用处不现时如何。师云。用即不无。现是谁。</p><p>　　问空劫中还有人修行也无。师云。换什么作空劫。云无一物是。师云。者个始称修行。唤什么作空劫。</p><p>　　问如何是出家。师云不履高名。不求垢坏。</p><p>　　有秀才见师手中拄杖乃云。佛不夺众生愿是否。师云是。秀才云。某甲就和尚乞取手中拄杖得否。师云。君子不夺人所好。秀才云。某甲不是君子。师云。老僧亦不是佛。</p><p>　　师因出外见婆子插田云。忽遇猛虎作么生。婆云。无一法可当情。师云唋。婆子云唋。师云。难有者个在。</p><p>　　问如何是佛向上人。师云。只者牵耕牛底是。</p><p>　　问初生孩子还具六识也无。师云。急流水上打毬子。</p><p>　　问唯佛一人是善知识如何。师云魔语。</p><p>　　问如何是急切处。师云一问一答。</p><p>　　问如何是无师智。师云。老僧不曾教阇黎。</p><p>　　问如何是亲切一句。师云话堕也。</p><p>　　问如何是西来意。师云板齿生毛。</p><p>　　问如何是丈六金身。师云腋下打领。云学人不会。师云。不会请人裁。</p><p>　　尼问如何是密密意。师以手掐之。云和尚犹有者个在。师云。是你有者个。</p><p>　　问如何是尘中人。师云。<a href=\"/remen/bushi.html\" class=\"keylink\" target=\"_blank\">布施</a>茶盐钱来。</p><p>　　问如何是佛法大意。师云礼拜著。僧拟进话次。师唤沙弥文远。文远到。师叱云。适来去什么处来。</p><p>　　问如何是忠言。师云。你娘丑陋。</p><p>　　问如何是忠言。师云吃铁棒。</p><p>　　问如何是不思处。师云快道快道。</p><p>　　问非思量处如何。师云速道速道。</p><p>　　问出来底是什么人。师云佛菩萨。</p><p>　　问如何是圣。师云不凡。云如何是凡。师云不圣。云不凡不圣时如何。师云好个禅僧。</p><p>　　问两镜相向。那个最明。师云。阇黎眼皮盖须弥山。</p><p>　　问高峻难上时如何。师云。老僧不向高峰顶。</p><p>　　问如何是沙门行。师云离行。</p><p>　　问真休之处请师指。师云指即不休。</p><p>　　问利剑出匣时如何。师云黑。</p><p>　　问如何是沙门得力处。师云。你什么处不得力。</p><p>　　问高峻难上时如何。师云。老僧自住峰顶。云争奈曹溪路侧何。师云曹溪是恶。云今时为什么不到。师云。是渠高峻。</p><p>　　问祖佛命不断处如何。师云无人知。</p><p>　　问贫子来将什么物与他。师云不欠少。</p><p>　　师因在室<a href=\"/remen/zuochan.html\" class=\"keylink\" target=\"_blank\">坐禅</a>次。主事报和尚云。大王来礼拜。大王礼拜了。左右问烈士。王来为什么不起。师云你不会。老僧者里。下等人来。出三门接。中等人来。下禅床接。上等人来。禅床上接。不可唤大王作中等下等人也。恐屈大王。大王<a href=\"/remen/huanxi.html\" class=\"keylink\" target=\"_blank\">欢喜</a>。再三请入内供养。</p><p>　　故因问周员外。你还梦见临济也无。员外竖起拳。师云那边见。外云者边见。师云。什么处见临济。员外无对。师问周员外。什么处来。云非来非去。师云。不是老鸦。飞来飞去。</p><p>　　问新到从何方来。云无方面来。师乃转背。僧将坐具随师转。师云。大好无方面。</p><p>　　师与侍郎游园见兔走过。侍郎问和尚是大善知识。兔子见为什么走。师云。老僧好杀。</p><p>　　师问僧离什么处。云离京中。师云。你还从潼关过么。云不历。师云。今日捉得者贩私盐汉。</p><p>　　师因到临济。方始洗脚。临济便问。如何是祖师西来意。师云正值洗脚。临济乃近前侧聆。师云。若会便会。不会更莫啖啄作么。临济拂袖去。师云。三十年行脚。今日为人错下注脚。</p><p>　　师行脚时见二庵主。一人作丫角童。师问讯二人殊不顾。来日早晨丫角童。将一铛饭来。放地上分作三分。庵主将席子近前坐。丫角童亦将席近前相对坐。亦不唤师。师乃亦将席子近前坐。丫童目顾于师。庵主云。莫言侵早起。更有夜行人。师云。何不教诏这行者。庵主云。他是人家男女。师云洎合放过。丫童便起顾视。庵主云多口作么。丫童从此入山不见。</p><p>　　师因看经次。沙弥文远入来。师乃将经侧视之。沙弥乃出去。师随后把住云。速道速道。文远云。阿弥陀佛。阿弥陀佛。师便归方丈。</p><p>　　有新罗院主请师斋。师到门首问。此是什么院。云新罗院。师云我与你隔海。</p><p>　　有一婆子日晚入院来。师云作什么。婆云寄宿。师云者里是什么所在。婆呵呵大笑而去。</p><p>　　长沙景岑禅师</p><p>　　师与仰山玩月次。山曰。人人尽有这个。只是用不得。师曰。恰是倩汝用。山曰。你作么生用。师劈胸与一蹋。山曰[囗@力]。直下似个大虫。自此诸方称为岑大虫。</p><p>　　问南泉道三世诸佛不知有。狸奴白牯却知有。为甚么三世诸佛不知有。师曰。未入鹿苑时。犹较些子。曰狸奴白牯为甚么却知有。师曰。汝争怪得伊。</p><p>　　问南泉迁化向甚么处去。师曰。东家作驴。西家作马。曰学人不会。此意如何。师曰。要骑即骑。要下即下。</p><p>　　三圣令秀上座问曰。南泉迁化向甚么处去。师曰。石头作沙弥时参见六祖。秀曰。不问石头见六祖。南泉迁化向甚么处去。师曰。教伊寻思去。秀曰。和尚虽有千尺寒松。且无抽条石笋。师默然。秀曰。谢和尚答话。师亦默然。秀回举似三圣。圣曰。若恁么。犹胜临济七步。然虽如此。待我更验看。至明日三圣上问。承闻和尚昨日答南泉迁化一则语。可谓光前绝后。今古罕闻。师亦默然。</p><p>　　子湖岩利踪禅师</p><p>　　师于门下立牌曰。子湖有一只狗。上取人头。中取人心。下取人足。拟议即丧身失命。临济会下二僧来参。方揭帘。师喝曰看狗。僧回顾。师便归方丈。</p><p>　　刘铁磨参。师曰。汝是刘铁磨否。曰不敢。师曰。左转右转。曰和尚莫颠倒。师便打。</p><p>　　陆亘大夫</p><p>　　宣州刺史陆亘大夫问南泉。古人瓶中养一鹅。鹅渐长大。出瓶不得。如今不得毁瓶。不得损鹅。和尚作么生出得。南泉召大夫。亘应诺。南泉曰出也。亘从此开解。即礼谢。</p><p>　　池州甘贽行者</p><p>　　一日入南泉设斋。黄檗为首座。行者请施财。座曰。财法二施。等无差别。甘曰。恁么道。争消得某甲嚫。便将出去。须臾复入曰。请施财。座曰。财法二施。等无差别。甘乃行嚫。</p><p>　　又一日入寺设粥。请南泉念诵。泉乃白椎曰。请大众为狸奴白牯念摩诃般若波罗密。甘拂袖便出。泉粥后问典座。行者在甚处。座曰。当时便去也。泉便打破锅子。</p><p>　　芙蓉灵训譂师</p><p>　　师初参归宗。问如何是佛。宗曰。我向汝道。汝还信否。曰和尚诚言。安敢不信。宗曰。即汝便是。师曰。如何保任。宗曰。一翳在眼。空华乱坠。</p><p>　　五台智通禅师</p><p>　　师初在归宗会下。忽一夜连叫曰。我大悟也。众骇之。明日上堂。众集。宗曰。昨夜大悟底僧出来。师出曰某甲。宗曰。汝见甚么道理。便言大悟。试说看。师曰。师姑原是女人做。宗异之。师便辞去。宗门送。与提笠子。师接得笠子载头上便行。更不回顾。后居台山法华寺。临终有偈曰。举手攀南斗。回身倚北辰。出头天外看。谁是我般人。</p><p>　　镇州普化和尚</p><p>　　师事盘山。密受记莂。而佯狂出言无度。暨盘山顺世。乃于此地行化。每振一铎。曰明头来。明头打。暗头来。暗头打。四面八方来。旋风打。虚空来。连架打。一日临济令僧捉住曰。总不恁么来时如何。师拓开曰。来日大悲院里有斋。僧回</p></div>"
},{
    "title": "御选语录卷十七",
    "author": "清世宗御录",
    "html": "<div class=\"B1_text\"><p>　　卷十七</p><p>　　御选历代禅师语录后集下。</p><p>　　雪窦重显禅师</p><p>　　师造智门。即伸问曰。不起一念。云何有过。门召师近前。师才近前。门以拂子蓦口打。师拟开口。门又打。师豁然开悟。留止五年。尽得其道。乃复遍参。</p><p>　　师到大龙。为知客。一日问曰。语者默者不是。非语非默更非。总是总不是拈却。大用现前。时人知有。未审大龙如何。龙曰。子有如是见解。师曰。这老汉瓦解冰消。龙曰。放你三十棒。师<a href=\"/remen/libai.html\" class=\"keylink\" target=\"_blank\">礼拜</a>归众。龙却唤适来问话底僧来。师便出。龙曰。老僧因甚么瓦解冰消。师曰。转见败阙。龙作色曰。叵耐叵耐。师休去。后举似南岳雅和尚。雅曰。大龙何不与本分草料。师曰。和尚更须行脚。</p><p>　　问罗汉林曰。法尔不尔。如何指南。林曰。只为法尔不尔。师曰。大众记取某甲话头。拂衣归众。林下堂却令侍者请师至方丈。问上座适来不肯老僧那。师曰。和尚当代宗匠。焉敢不肯。林曰。你为甚拂衣归众。师曰。还许某甲说道理也无。师曰。你说看。师拍一拍下去。</p><p>　　僧问远离翠峰祖席。巳临雪窦道场。未审是一是二。师曰。马无千里谩追风。曰恁么则云散家家月。师曰。龙头蛇尾汉。</p><p>　　师问新到甚处人。僧提起坐具。师曰。虾跳不出斗。僧曰。勃跳。师便打。僧曰。更勃跳。师又打。僧便走。师唤回。僧作礼曰。触忤和尚。师曰我要这话行。你又走作甚么。僧曰。巳遍天下了也。师复打五棒。僧曰。有诸方在。师曰。你只管吃棒。师又唤第二底近前来。问甚处人。僧曰。鼎州人。师曰。败也。僧曰。青天白日。师曰。两重公案。僧曰。恰是。师以拄杖指曰。你拟勃跳。僧拟议。师亦打五棒。参头曰。这僧吃棒。与某甲不同。师一时唤近前。僧珍重便走。师随后与一拄杖。</p><p>　　问僧名甚么。云义怀。师云。何不名怀义。云当时致得。师云。谁与汝安著。云某甲<a href=\"/remen/shoujie.html\" class=\"keylink\" target=\"_blank\">受戒</a>来十年也。师云。行脚费却多小草鞋。云和尚莫谩人好。师云。我也没量罪过。汝作么生。僧无语。师云。脱空谩语汉。便打。</p><p>　　僧问猿抱子归青嶂里。鸟衔花落碧岩前。古人意旨如何。曰夹山犹在。曰和尚如何。曰依稀似曲才堪听。又被风吹别调中。僧却问如何是翠峰境。曰春至桃花亦满溪。僧礼拜。师曰。山僧今日败阙。有人点检得出。许他顶门上具一只眼。便下座。</p><p>　　宗首座到。方拟人事。师约住云。既知信之韬略。便须拱手归降。宗云。今日败阙。师云。剑刃未施。贼身巳露。宗云。气急杀人。师云。败将不斩。宗云是。师云。礼拜著。宗云。三十年后。有人举在。师云。巳放你过。</p><p>　　与数僧游山次。见牯牛举头。师问牯牛举头作甚么。僧云。怕和尚穿却。师不肯。自云看入草底。</p><p>　　首座写真。师曰。既是首座。为甚么却有两个。曰争之不足。师曰。你问我。我与你道。座拟问。师曰。雪窦门下。</p><p>　　雪峰钦山主</p><p>　　上堂。昨日一今日二。不用思量。快须瞥地。不瞥地。蹉过平生没巴鼻。咄。</p><p>　　洞山晓聪禅师</p><p>　　师游方时。在云居作灯头。见僧说泗州大圣近日在扬州出现。有设问曰。既是泗州大圣。为甚么却向扬州出现。师曰。君子爱财。取之以道。后僧举似莲花峰祥庵主。主大惊曰。云门儿孙犹在。中夜望云居拜之。</p><p>　　师尝负柴上山。路逢一僧问。山上有柴。何故向山下担柴。师放柴于地曰会么。曰不会。师曰。我要烧。</p><p>　　发<a href=\"/remen/gongyang.html\" class=\"keylink\" target=\"_blank\">供养</a>主。示众云。住持之道。劳他十方高人。且实际理地。不受一尘。佛事门中。不舍一法。盖为清众之故。所以忘劳。然尽大地作一胡饼。天下人尽得吃。惟有深沙神不得吃。怒发将蒺藜杖打一棒。瓦解冰消。</p><p>　　师手植万松于东岭。而恒诵金刚<a href=\"/remen/banruo.html\" class=\"keylink\" target=\"_blank\">般若</a>经。山中人因名其岭曰金刚。方植松而宝禅师至。时亲自五祖来。师问上岭一句作么生道。宝曰。气急杀人。</p><p>　　师拄钁呵曰。从何得此随语生解阿师。见问上岭。便言气急。<a href=\"/remen/fofa.html\" class=\"keylink\" target=\"_blank\">佛法</a>却成流布。宝请代语。师曰。气喘杀人。逍遥问岭在此。金刚在何处。师指曰。此一株是老僧亲栽。</p><p>　　因事示众。天晴盖却屋。乘干刈却禾。早输王税了。鼓腹唱巴歌。</p><p>　　金陵天宝和尚</p><p>　　僧问如何是和尚家风。师曰。列半作三。曰学人未晓。师曰。鼻孔针筒。</p><p>　　清凉泰钦法灯禅师</p><p>　　师在众日。性豪逸不事事。众易之。<a href=\"/remen/fayan.html\" class=\"keylink\" target=\"_blank\">法眼</a>独契重。法眼一日问众曰。虎项金铃。是谁解得。众无对。师适至。法眼举前语问。师曰。系者解得。法眼曰。汝辈轻渠不得。</p><p>　　上堂。有僧出礼拜。师曰。道者。前时谢汝请我。将甚么与汝好。僧拟问次。师曰。将谓相悉。却成不委。</p><p>　　报恩慧明禅师</p><p>　　一日有新到参。师问近离甚处。曰都城。师曰。上座离都城到此山。则都城少上座。此间剩上座。剩则心外有法。少则心法不周。说得道理即住。不会即去。僧无对。</p><p>　　资岩长老问如何是现前<a href=\"/remen/sanmei.html\" class=\"keylink\" target=\"_blank\">三昧</a>。师曰。还闻么。岩曰。某甲不患聋。师曰。果然患聋。</p><p>　　师寻迁天台山白沙卓庵。有朋彦上座。博学强记。来访师。敌论宗乘。师曰。言多去道转远。今有事借问。只如从上诸圣。及诸先德。还有不悟者也无。彦曰。若是诸圣先德。岂有不悟者哉。师曰。一人发真归源。十方<a href=\"/remen/xukong.html\" class=\"keylink\" target=\"_blank\">虚空</a>。悉皆消殒。今天台山嶷然。如何得消殒去。彦无对。</p><p>　　云居清锡禅师</p><p>　　有廖天使入院。见供养法眼真。乃问曰。真前是什么果子。师曰。假果子。廖曰。既是假果子。何以将供养真。师曰。也只要天使识假。</p><p>　　罗汉院智依禅师</p><p>　　师问僧今夏在甚么处。僧曰。在无言上座处。师曰。还曾问讯他否。僧曰。也曾问讯。师曰。无言作么生问得。僧曰。若得无言。甚么处不问得。师喝曰。恰似问老兄。</p><p>　　师与彦端长老吃饼餤。端曰。百种千般。其体不二。师曰。作么生是不二体。端拈起饼餤。师曰。只守百种千般。端曰。也是和尚见处。师曰。汝也是罗公咏梳头样。</p><p>　　上堂。尽十方世界无一微尘许法。与汝作见闻觉知。还信么。然虽如此。也须悟始得。莫将为等闲。不见道单明自已。不悟目前。此人只具一只眼。还会么。僧问绉尘不立。为甚么好丑现前。师曰。分明记取。别处问人。</p><p>　　报恩玄则禅师</p><p>　　上堂。诸上座尽有常圆之月。各怀无价之珍。所以月在云中。虽明而不照。智隐惑内。虽真而不通。无事久立。</p><p>　　僧问如何是不动尊。师曰。飞飞飏飏。</p><p>　　宝塔绍岩禅师</p><p>　　吴越王命师开法上堂云。今日大王施张法筵。致请山僧。只图诸仁者明心。此外别无道理。诸仁者还明心也未。莫不是语言谈笑时。凝然杜默时。参寻知识时。道伴商略时。观山玩水时。耳目绝对时是汝心否。如上所解。尽为魔魅所摄。岂曰明心。更有一类人。离身中<a href=\"/remen/wangxiang.html\" class=\"keylink\" target=\"_blank\">妄想</a>外。别认遍十方世界。含日月包太虚。谓是本来真心。斯亦外道所计。非明心也。诸仁者要会么。心无是者。亦无不是者。汝拟执认。其可得乎。</p><p>　　栖贤圆禅师</p><p>　　上堂。出得僧堂门见五老峰。一生参学事毕。何用更到这里来。虽然如此。也劳上座一转了也。珍重。</p><p>　　石霜慈明禅师</p><p>　　师谒唐明嵩禅师。嵩谓师曰。杨大年内翰。知见高。入道稳实。子不可不见。师乃往见大年。年问曰。对面不相识。千里却同风。师曰。近奉山门请。年曰。真个脱空。师曰。前月离唐明。年曰。适来悔相问。师曰。作家。年便喝。师曰。恰是。年复喝。师以手划一划。年吐舌曰。真是龙象。师曰。是何言欤。年唤客司点茶来。元来是屋里人。师曰。也不消得。茶罢。又问如何是上座为人一句。师曰切。年曰。与么则长裙新妇拖泥走。师曰。谁得似内翰。年曰。作家作家。师曰。放你二十棒。年拊膝曰。这里是甚么所在。师拍掌曰。也不得放过。年大笑。又问记得唐明当时悟底<a href=\"/remen/yinyuan1.html\" class=\"keylink\" target=\"_blank\">因缘</a>么。师曰。唐明问首山如何是佛法的的大意。山曰。楚王城畔。汝水东流。年曰。只如此语意旨如何。师曰。水上挂灯毬。年曰。与么则孤负古人去也。师曰。内翰疑则别参。年曰。三脚虾蟆跳上天。师曰。一任勃跳。年乃大笑。馆于斋中。</p><p>　　师谒李督尉。公闻谒。使童子问曰。道得即与上座相见。师曰。今日特来相看。又令童子曰。碑文刊白字。当道种青松。师曰。不因今日节。余日定难逢。童又出曰。都尉言与么则与上座相见去也。师曰。脚头脚底。公乃出坐定。问曰。我闻西河有金毛狮子是否。师曰。甚处得这消息。公便喝。师曰。野干鸣。公又喝。师曰。恰是。公大笑。师辞。公问如何是上座临行一句。师曰。好将息。公曰。何异诸方。师曰。都尉又作么生。公曰。放上座二十棒。师曰。专为<a href=\"/remen/liutong.html\" class=\"keylink\" target=\"_blank\">流通</a>。公又喝。师曰瞎。公曰。好去。师应喏喏。自是往来杨李之门。以法为友。久之辞还河东。年曰。有一语寄与唐明得么。师曰。明月照见夜行人。年曰。却不相当。师曰。更深犹自可。午后更愁人。年日。开宝寺前金刚。近日因甚么汗出。师曰知。年曰。上座临行。岂无为人底句。师曰。重叠关山路。年曰。与么则随上座去也。师嘘一声。年曰。真狮子儿。大狮子吼。师曰。放去又收来。年曰。适来失脚蹋倒。又得家童扶起。师曰。有甚么了期。年大笑。师还唐明。</p><p>　　谒神鼎諲禅师。鼎首山高弟。望尊一时。衲子非人类精奇。无敢登其门者。门<a href=\"/remen/dizi.html\" class=\"keylink\" target=\"_blank\">弟子</a>气吞诸方。师发长不翦。敝衣楚音。通谒称法侄。一众大笑。鼎遣童子问长老谁之嗣。师仰视屋曰。亲见汾阳来。鼎杖而出。顾见颀然。问曰。汾州有西河师子是否。师指其后高叫曰。屋倒矣。童子返走。鼎回顾相矍铄。师地坐脱只履而示之。鼎老忘所问。又失师所在。师徐起整衣。且行且语。见面不如闻名。遂去。鼎遣人追之不可。叹曰。汾州乃有此儿耶。</p><p>　　问行脚不逢人时如何。师曰。钓丝绞水。</p><p>　　问磨砻三尺剑。去化不平人。师意如何。师曰。好去。僧曰点。师曰你看。僧拍手一下归众。师曰了。</p><p>　　问僧近离甚处。曰云过千山碧。师曰。著忙作么。曰雁过水声凄。师便喝。僧亦喝。师便打。僧亦打。师曰。你看这瞎汉。本分打出三门外。念你是新到。且坐吃茶。</p><p>　　师问显英首座。近离甚处。曰金銮。曰去夏在甚处。曰金銮。曰前夏在甚处。曰金銮。曰先前夏在甚处。曰和尚何不领话。曰我也不能勘得汝。教库下供过奴子来勘。且点一碗茶与汝湿口。</p><p>　　师室中晏坐。横刀水盆之上。旁置草鞋。使来参扣者下语。无有契其机者。</p><p>　　又冬日榜僧堂作此字。□□□□□□□其下注云。若人识得。不离四威仪中。有首座者见之。谓曰。和尚今日放参。师闻而笑之。</p><p>　　法华全举禅师</p><p>　　师得法汾阳。遍历诸方。首谒荆南福昌善禅师。善问曰。回互不回互。师曰。总不与么。曰为甚么巳吃福昌棒。师曰。一家有事百家忙。曰脱空谩语。师曰。调琴澄太古。琢句体全真。</p><p>　　谒公安远禅师。远问作么生是伽蓝。师曰。深山藏独虎。浅草露群蛇。曰作么生是伽蓝中人。师曰。青松盖不匝。黄叶岂能遮。曰道什么。师曰。少年玩尽天边月。老倒扶桑没日头。曰一句两句。云开月露。作么生。师曰。照破祖师关。</p><p>　　谒夹山真首座。真曰。还见么。师曰。万事全无。曰还不见么。师曰。千般皆在手。师曰。首座未见澄散圣时如何。曰湖南江西。又问见后如何。曰江西湖南。师曰。却共首座一般耶。曰打草惊蛇。师曰。终不捏怪。</p><p>　　谒大愚芝禅师。芝问古人见桃花意作么生。师曰。曲不藏直。曰那个且从。遮个作么生。师曰。市中拾得宝。比邻那得知。曰上座还知么。师曰。路逢剑客须呈剑。不是诗人不献诗。曰作家诗客。师曰。一条红线两人牵。曰元沙道谛当又作么生。师曰。海枯终见底。人死不知心。曰恰是。师曰。楼阁凌云势。峰峦叠翠层。</p><p>　　谒五祖戒禅师。戒问作么生是绝羁绊底人。师曰。反手把笼头。曰却是作家。师曰。背鞭打不著。曰为什么上来下去。师曰。甚处见上来下去。戒便打。师曰。一言无别路。千里不逢人。</p><p>　　谒雪窦显禅师。窦问牛吃草。草吃牛。师曰。回头欲就尾。巳隔万重关。曰应知无背面。要须常现前。师曰。验在目前。曰自领出去。</p><p>　　到琅玡觉和尚处。玡问近离甚处。师曰。两浙。曰船来陆来。师曰。船来。曰船在甚处。师曰。步下。曰不涉程途一句作么生道。师以坐具摵一摵曰。杜撰长老。如麻似粟。拂袖而出。玡问侍者此是甚么人。者曰。举上座。玡曰。莫是举师叔么。先师教我寻见伊。遂下旦过。问上座莫是举师叔么。莫怪适来相触忤。师便喝。复问长老何时到汾阳耶。曰某时到。师曰。我在浙江早闻你名。元来见解只如此。何得名播寰宇。玡遂作礼曰。某甲罪过。</p><p>　　示众。释迦不出世。达摩不西来。佛法遍天下。谈玄口不开。</p><p>　　芭蕉谷泉禅师</p><p>　　师谒慈明。明问曰。白云横谷口。道人何处来。师左右顾曰。夜来何处火。烧出古人坟。慈明呵曰。未在更道。师乃作虎声。慈明以坐具摵之。师接住推明置禅床上。明却作虎声。师大笑曰。我见七十余员善知识。今日始遇作家。</p><p>　　天圣皓泰禅师</p><p>　　师到琅玡。玡问埋兵掉斗。未是作家。匹马单枪。便请相见。师指玡曰。将头不猛。带累三军。玡打师一坐具。师亦打玡一坐具。玡接住曰。适来一坐具是山僧令行。上座一坐具落在甚么处。师曰。伏惟尚飨。玡拓开曰。五更侵早起。更有夜行人。师曰。贼过后张弓。玡曰。且坐吃茶。</p><p>　　浮山圆鉴禅师</p><p>　　欧阳文忠公闻师奇逸。造其室。未有以异之。与客棋。师坐其旁。文忠遽收局。请因棋<a href=\"/remen/shuofa.html\" class=\"keylink\" target=\"_blank\">说法</a>。师即令挝鼓升座曰。若论此事。如两家著棋相似。何谓也。敌手知音。当机不让。若是缀五饶三。又通一路始得。有一般底。只解闭门作活。不会夺角冲关。硬节与虎口齐彰。局破后徒劳绰干。所以道。肥边易得。瘦肚难求。思行则住往失粘。心粗而时时头撞。休夸国手。谩说神仙。赢局输筹即不问。且道黑白未分时一著。落在甚么处。良久曰。从来十九路。迷悟几多人。文忠嘉叹。<a href=\"/remen/congrong.html\" class=\"keylink\" target=\"_blank\">从容</a>谓同僚曰。修初疑<a href=\"/remen/chanyu.html\" class=\"keylink\" target=\"_blank\">禅语</a>为虚诞。今日见此老机缘。所得所造。非悟明于心地。安能有此妙旨哉。</p><p>　　师老退休于会圣岩。因阅班固九流。遂拟之作九带。叙<a href=\"/remen/fozu.html\" class=\"keylink\" target=\"_blank\">佛祖</a>教义。博采先德机语。参同印证。其一曰佛<a href=\"/remen/zhengfa.html\" class=\"keylink\" target=\"_blank\">正法</a>眼带。其二曰佛法藏带。其三曰理贯带。其四曰事贯带。其五曰事理纵横带。其六曰屈曲带。其七曰妙[口+十]兼带。其八曰金针双锁带。其九曰平怀常实带。学者既巳传诵。师曰。若据圆极法门。本具十数。今此九带。巳为诸人说了。更有一带。还见得么。若也见得亲切分明。却请出来说看。说得分明。许汝通前九带。圆明道眼。若见不亲切。说不相应。惟依吾语而为已解。则名谤法。大众到此如何。众无语。师叱之去。</p><p>　　金山昙颖达观禅师</p><p>　　师首谒太阳玄禅师。遂问洞山特设偏正君臣意明何事。阳曰。父母未生时事。师曰。如何体会。阳曰。夜半正明。天晓不露。师罔然。遂谒谷隐。举前话。隐曰。太阳不道不是。只是口门窄。满口说未尽。老僧即不然。师问如何是父母未生时事。隐曰。粪墼子。师曰。如何是夜半正明天晓不露。隐曰。牡丹花下睡猫儿。师愈疑骇。一日普请。隐问今日运薪耶。师曰然。隐曰。云门问僧人搬柴。柴搬人。如何会。师无对。隐曰。此事如人学书。点画可效者工。否者拙。盖未能忘法耳。当笔忘手。手忘心。乃可也。师于默契。良久曰。如石头云。执事元是迷。契理亦非悟。隐曰。汝以为药语。为病语。师曰。是药语。隐呵曰。汝以病为药。又安可哉。师曰。事如函得盖。理如箭直锋。妙宁有加者。而犹以为病。实未喻旨。隐曰。妙至是。亦只名理事。祖师意旨。智识所不能到。矧事理能尽乎。故<a href=\"/remen/shizun.html\" class=\"keylink\" target=\"_blank\">世尊</a>云。理障碍<a href=\"/remen/zhengjian.html\" class=\"keylink\" target=\"_blank\">正见</a>知。事障续诸<a href=\"/remen/shengsi.html\" class=\"keylink\" target=\"_blank\">生死</a>。师恍如梦觉。曰如何受用。隐曰。语不离窠臼。安能出盖缠。师叹曰。才涉唇吻。便落意思。尽是死门。终非活路。住后示众曰。才涉唇吻。便落意思。尽是死门。俱非活路。直饶透脱。犹在沉沦。莫教孤负平生。虚度此世。要得不孤负平生么。拈拄杖卓一下曰。须是莫被拄杖谩始得。看看。拄杖子穿过你诸人髑髅。勃跳入你鼻孔里去也。又卓一下。</p><p>　　过京师。寓止驸马都尉李端愿之园。李公问曰。<a href=\"/remen/diyu.html\" class=\"keylink\" target=\"_blank\">地狱</a>毕竟是有是无。师曰。诸佛向无中说有。眼见空花。太尉就有里寻无。手抯水月。堪笑眼前见牢狱不避。心外见天堂欲生。殊不知欣怖在心。<a href=\"/remen/shane.html\" class=\"keylink\" target=\"_blank\">善恶</a>成境。太尉但了自心。自然无惑。李曰。心如何了。师曰。善恶都莫思量。李曰。不思量后。心归何所。师曰。且请太尉归宅。</p><p>　　上堂。山僧平生意好相扑。只是无人搭对。今日且共首座搭对。卷起<a href=\"/remen/jiasha.html\" class=\"keylink\" target=\"_blank\">袈裟</a>下座索首座相扑。座才出。师曰。平地上吃交。便归方丈。</p><p>　　光庆遇安禅师</p><p>　　上堂。欲识曹溪旨。云飞前面山。分明真实个。不用别追攀。僧问。古德有言。井底红尘生。山头波浪起。未审此意如何。师曰若到诸方但恁么问。曰和尚意旨如何。师曰适来向汝道甚么。</p><p>　　景清居素禅师</p><p>　　僧问即此见闻非见闻。为甚么法身有三种病。二种光。师曰。填凹就缺。</p><p>　　驸马李遵勖<a href=\"/wenda/jushi/\" class=\"keylink\" target=\"_blank\">居士</a></p><p>　　公谒谷隐。问<a href=\"/remen/chujia.html\" class=\"keylink\" target=\"_blank\">出家</a>事。隐以崔赵公问径山公案答之。公于言下大悟。作偈曰。学道须是铁汉。著手心头便判。直趋无上<a href=\"/remen/puti.html\" class=\"keylink\" target=\"_blank\">菩提</a>。一切是非莫管。</p><p>　　公一日与坚上座送别。公问近离上党。得届中都。方接麈谈。遽回虎锡。指云屏之翠峤。访雪岭之清流。未审此处彼处。的的事作么生。座曰。利剑拂开天地静。霜刀才举斗牛寒。公曰。恰值今日耳聩。座曰。一箭落双雕。公曰。上座为甚么著草鞋睡。座以衣袖一拂。公低头曰。今日可谓降伏也。座曰。普化出僧堂。</p><p>　　华严道隆禅师</p><p>　　师初参石门彻和尚。问曰。古者道但得随处安闲。自然合他古辙。虽有此语。疑心未歇时如何。石门曰。知有乃可随处安闲。如人在州县住。或闻或见。千奇百怪。他总将作寻常。不知有而安闲。如人在村落住。有少声色。则惊怪传说。师于言下有省。</p><p>　　文公杨亿大年居士</p><p>　　公问广慧曰。承和尚有言。一切罪业。皆因财宝所生。劝人疏于财利。况南阎浮提<a href=\"/remen/zhongsheng.html\" class=\"keylink\" target=\"_blank\">众生</a>以财为命。邦国以财聚人。教中有财法二施。何得劝人疏财乎。慧曰。幡竿尖上铁笼头。公曰。海坛马子似驴大。慧曰。楚鸡不是丹山凤。公曰。佛灭二千岁。<a href=\"/remen/biqiu.html\" class=\"keylink\" target=\"_blank\">比丘</a>少惭愧。</p><p>　　投子义青禅师</p><p>　　师谒见圆通秀禅师。无所参问。惟嗜睡而巳。执事白通。通即曳杖入堂。见师正睡。乃击床呵曰。我这里无闲饭与上座吃了打眠。师曰。和尚教某何为。通曰。何不<a href=\"/remen/canchan.html\" class=\"keylink\" target=\"_blank\">参禅</a>去。师曰。美食不中饱人吃。通曰。争奈大有人不肯上座。师曰。待肯堪作甚么。通曰。上座曾见甚么人来。师曰。浮山。通曰。怪得恁么顽赖。遂握手相笑归方丈。</p><p>　　兴阳清剖禅师</p><p>　　师在太阳作园头。种瓜次。阳问甜瓜何时得熟。师曰。即今熟烂了也。曰拣甜底摘来。师曰。与甚么人吃。曰不入园者。师曰。未审不入园者还吃也无。曰汝还识伊么。师曰。虽然不识。不得不与。阳笑而去。</p><p>　　僧问娑竭出海乾坤震。觌面相逢事若何。师曰。金翅鸟王当宇宙。个中谁是出头人。曰忽遇出头时又作么生。师曰。似鹘捉鸠君不信髑髅前验始知真。曰恁么则叉手当胸。退身三步也。师曰。须弥座下乌龟子。莫待重遭点额回。</p><p>　　罗浮山显如禅师</p><p>　　师初到太阳。阳问汝是甚处人。曰益州。阳曰。此去几里。曰五千里。阳曰。你与么来。还曾踏著么。曰不曾踏著。阳曰。汝解腾空那。曰不解腾空。阳曰。争得到这里。曰步步不迷方。通身无辨处。阳曰。汝得超方三昧耶。曰圣心不可得。三昧岂彰名。阳曰。如是如是。</p><p>　　修撰曾会居士</p><p>　　公幼与明觉同舍。乃冠异涂。天禧间。公守池州。一日会于景德寺。公遂以中庸大学参以楞严。符宗门语句。质明觉。觉曰。这个尚不与教乘合。况中庸大学耶。学士要径节理会此事。乃弹指一下曰。但恁么荐取。公于言下领旨。</p><p>　　云居晓舜禅师</p><p>　　师参洞山。一日如武昌行乞。首谒刘居士。士曰。老汉有一问。若相契。即请开疏。若不相契。即请还山。遂问古镜未磨时如何。师曰。黑似漆。磨后如何。师曰。照天照地。士长揖曰。且请上人还山。师[忏-千+么][忏-千+罗]而归。洞山问其故。师述前语。山曰。汝问我。师理前问。山曰。此去汉阳不远。师进后语。山曰。黄鹤楼前鹦鹉洲。师于言下大悟。</p><p>　　师尝讥天衣说葛藤禅。一日闻怀迁化。于法堂上合掌云。且喜葛藤桩子倒了也。秀圆通时在会中作维那。每见诃骂不巳。乃谓同列曰。我须与这老汉理会一上。及夜参。又如前诃骂。秀出众厉声曰。岂不见<a href=\"/fojing/yuanjuejing/yuanwen.html\" class=\"keylink\" target=\"_blank\">圆觉经</a>中道。师遽曰。久立大众伏惟珍重。便归方丈。秀曰。这老汉通身是眼。骂得怀和尚也。</p><p>　　翠岩真点胸常骂师说无事禅。石霜永和尚令人传语云。舜在洞山悟古镜因缘。岂是说无事禅。你骂他。自失却一只眼。师闻之作颂曰。云居不会禅。洗脚上床眠。冬瓜直儱侗。瓠子曲弯弯。永和尚亦作颂曰。石霜不会禅。洗脚上床眠。枕子扑落地。打破<a href=\"/remen/changzhu.html\" class=\"keylink\" target=\"_blank\">常住</a>砖。</p><p>　　上堂。诸方有弄蛇头。拨虎尾。跳大海。剑刃里藏身。云居这里寒天热水洗脚。夜间脱袜打睡。早朝旋打行缠。风吹篱倒。唤人夫劈蔑缚起。</p><p>　　师问秀圆通曰。你见怀和尚有何言句。秀举怀投机颂。师曰。不好。别有甚言句。秀曰。一日有长老来参。怀举拂子云。会么。云不会。怀云。耳朵两片皮。牙齿一具骨。师叹曰真善知识。</p><p>　　佛日契嵩禅师</p><p>　　师得法于洞山。师夜则顶戴<a href=\"/remen/gsyps.html\" class=\"keylink\" target=\"_blank\">观世音菩萨</a>像。而诵其号必满十万乃寝。自是<a href=\"/remen/shijian.html\" class=\"keylink\" target=\"_blank\">世间</a>经书章句。不学而能。作原教论十万余言。以抗宗韩排佛之说。读者畏服。后居永安兰若。著禅门定祖图。传法正宗记。辅教编。上进。仁宗嘉赏。令编次入藏。赐号明教。</p><p>　　太守许式</p><p>　　公得法于洞山。一日与泐潭澄上蓝溥坐次。潭问闻郎中道。夜坐连云石。春栽带雨松。当时答洞山甚么话。公曰。今日放衙早。潭曰。闻答泗州大圣扬州出现语是否。公曰。别点茶来。潭曰。名不虚传。公曰。和尚早晚回山。潭曰。今日被上蓝觑破。蓝便喝。潭曰。须你始得。公曰。不奈船何。打破戽斗。</p><p>　　公入上蓝僧堂。问首座年多少。曰六十八。公曰。僧腊多少。曰四十七夏。公曰。圣僧得几夏。曰与虚空齐受戒。公拍板头曰。下官吃饭。不似首座吃盐多。</p><p>　　玉泉承皓禅师</p><p>　　无尽居士张公。奉使京西南路。就谒之。问曰。师得法何人。师曰。复州北塔广和尚。公曰。与伊相契。可得闻乎。师曰。只为伊不肯与人说破。公善其言。</p><p>　　僧入室次。狗子在室中。师叱一声。狗子便出去。师曰。狗却会。你却不会。</p><p>　　一日众集。师问曰。作什么。曰入室。师曰。待我抽解来。及上厕来。见僧不去。以拄杖赶散。</p><p>　　示寂。门人围绕。师笑曰。吾年八十一。老死舁尸出。儿郎齐著力。一年三百六十日。言毕而逝。</p><p>　　育王怀琏大觉禅师</p><p>　　师持律严甚。仁庙尝赐以龙脑钵盂。师对使者焚之。曰吾法以坏色衣。以瓦钵食。此钵非法。仁庙益嘉叹师自京师乞还山。时英宗赐手诏。有经过庵院。任性住持语。师藏之不以示人。东坡为师撰宸奎阁记。欲一见之。师终不出。示寂后。始得之笥中。示寂之时。年八十二。</p><p>　　法昌倚遇禅师</p><p>　　师谒北禅。禅问近离甚处。师曰。福严。禅曰。思大鼻孔长多少。师曰。与和尚当时见底一般。禅曰。汝道我见时长多少。师曰。和尚大似不曾到福严。禅曰。学语之流。又问来时马大师安乐否。师曰。安乐。禅曰。向汝道甚么。师曰。教和尚莫乱统。禅曰。念汝新到。不能打得你。师曰。某甲亦放和尚过。茶罢。禅问乡里甚处。师曰。漳州。禅曰。三平在彼作甚么。师曰。说禅说道。禅曰。年多少。师曰。与露柱齐年。禅曰。有露柱且从。无露柱年多少。师曰。无露柱一年也不少。禅曰。夜半放乌鸡。</p><p>　　师事北禅最久。慈明过北禅。师侍立。禅曰。汾阳狮子。可煞威狞。明曰。不道来者咬杀。禅曰。审如此。汾阳门下道绝人荒耶。明举拂子曰。这个因甚到今日。禅未及对。师从旁曰。养子不及父。家门一世衰。禅呵曰。汝具甚眼目。乃敢尔。师曰。若是咬人狮子。终不与么。明将去。至龙牙像前指问师云。谁像。师曰。龙牙像。明曰。既是龙牙像。为甚在北禅。师曰。两彩一赛。明曰。像在此。龙牙在甚处。师拟对。明掌之曰。莫道不能咬人。师曰。乞儿见小利。明呵逐之。</p><p>　　游庐山寓圆通。时大觉琏公方赴诏。辞众曰。此事分明须荐取。莫教累劫受轮迥。师问曰。如何是此事。曰荐取。师曰。头上是天。脚下是地。荐个甚么。曰不是知音者。徒劳话岁寒。师曰。岂无方便。曰胡人饮乳反怪良医。师曰。暴虎凭河。徒夸好手。拍一拍归众。</p><p>　　师在双岭受法昌请。与英胜二首座相别。曰三年聚首。无事不知。检点将来。不无渗漏。以拄杖画一画曰。这个即且止。宗门事作么生。英曰。须弥安鼻孔。师曰。恁么则临崖看浒眼。特地一场愁。英曰。深沙努眼睛。师曰。争奈圣凡无异路。方便有多门。英曰。铁蛇钻不入。师曰。这般汉有甚共语处。英曰。自缘根力浅。莫怨太阳春。却画一画曰。宗门事且止。这个事作么生。师便掌。英曰。这漳州子。莫无去就。师曰。你这般见解。不打更待何时。又打。英曰。也是老僧招得。</p><p>　　住后英胜到山相访。英曰。和尚寻常爱点检诸方。今日因甚么却来古庙里作活计。师曰。打草祗要惊蛇。英曰。莫涂糊人好。师曰。你又剌头入胶盆作甚么。英曰。古人道我见两个泥牛斗入海。所以住此山。未审和尚见个甚么。师曰。你他时异日有把茆盖头。人或问你。作么生祗对。英曰。山头不如岭尾。师曰。你且道还当得住山事也无。英曰。使钁不及拖犁。师曰。还曾梦见古人么。英曰。和尚作么生。师展两手。英曰。虾跳不出斗。师曰。休将三寸烛。拟比太阳辉。英曰。争奈公案现在。师曰。乱统禅和。如麻似粟。</p><p>　　云居了元佛印禅师</p><p>　　师入室次。苏子瞻适至。师曰。此间无坐处。苏曰。暂借佛印四大为座。师曰。山僧有一问。学士道得即请坐。道不得即输玉带。苏欣然请问。师曰。四大本空。<a href=\"/remen/wuyin.html\" class=\"keylink\" target=\"_blank\">五阴</a>非有。居士向甚么处坐。苏遂施带。师答一衲。</p><p>　　西塞帅王公韶。自以杀业重。祈为澡雪。请说法上蓝。师炷香曰。此香为杀人不眨眼上将军。立地<a href=\"/remen/chengfo.html\" class=\"keylink\" target=\"_blank\">成佛</a>大居士。众称善。韶亦悠然意消。</p><p>　　智海逸正觉禅师</p><p>　　僧问古镜未磨时如何。师曰。青青河畔草。曰磨后如何。师曰。郁郁园中柳。曰磨与未磨是同是别。师曰。同别且置。还我镜来。僧拟议。师便喝。</p><p>　　道士问如何是道。师曰。龙吟金鼎。虎啸丹田。曰如何是道中人。师曰。吐故纳新。曰。道与道中人相去多少。师曰。罥鹤颠崖上。冲天昧米民。</p><p>　　五云华严志逢禅师</p><p>　　师一日入普贤殿中宴坐。倏有一神人跪膝于前。师门汝其谁乎。曰护戒神也。师曰。吾患有宿愆未殄。汝知之乎。曰师有何罪。惟一小过耳。师曰。何也。曰凡折钵水。亦施主物。师每倾弃。非所宜也。言讫而隐。师自此洗钵水尽饮之。积久因致脾疾。十载方愈。</p><p>　　瑞鹿上方遇安禅师</p><p>　　师事天台。阅首<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>。到知见立知。即无明本。知见无见。斯即<a href=\"/remen/niepan.html\" class=\"keylink\" target=\"_blank\">涅槃</a>。师乃破句读曰。知见立。知即无明本。知见无。见斯即涅槃。于此有省。有人语师曰。破句了也。师曰。此是我悟处。毕生不易。时谓之安楞严。</p><p>　　雁荡愿齐禅师</p><p>　　僧问夜月舒光。为甚么碧潭无影。师曰。作家弄影汉。其僧从东过西立。师曰。不惟弄影。兼乃怖头。</p><p>　　云居道齐禅师</p><p>　　大梅煦来参。师问汝从甚处来。若从僧堂来。即是谩语。不从僧堂来。又是自瞒。汝从甚处来。梅于言下顿悟。</p><p>　　支提辩隆禅师</p><p>　　上堂。巍巍实相。逼塞虚空。金刚之体。无有破坏。大众。还见不见。若言见也。且实相之体。本无青黄赤白。长短方圆。亦非见闻觉知之法。且作么生作个见底道理。若言不见。又道巍巍实相。逼塞虚空。为甚么不见。僧问如何是向上一路。师曰。脚下底。曰恁么则寻常履践。师曰。莫错认。</p><p>　　庐山栖贤澄湜禅师</p><p>　　僧问毗目仙人执善财手。见微尘诸佛。祗如未执手时见个甚么。师曰。如今又见个甚么。</p><p>　　师性高简。律身精严。动不违法度。暮年三终藏经。以坐阅为未敬。则立诵行披之。黄龙南禅师初游方。年方少。从之屡年。故其平生所为。多取法焉。尝曰。栖贤和尚。定从人天中来。<a href=\"/remen/conglin.html\" class=\"keylink\" target=\"_blank\">丛林</a>标表也。</p><p>　　黄龙慧南禅师</p><p>　　化主归。上堂。世间有五种不易。一化者不易。二施者不易。三变生为熟者不易。四端坐吃者不易。更有一种不易是甚么人。良久云。闦。便下座。</p><p>　　师问翠岩。承闻首座。常将女子出定话为人是否。岩曰无。师曰。奢而不俭。俭而不奢。为甚道无。岩曰。若是本分衲僧。也少他盐医不得。师却回首唤侍者。报典座明日只煮白粥。</p><p>　　师风度凝远。丛林中有终身未尝见其破颜者。居积翠时。一夕燕坐间。光烛室。戒侍者令勿言。四祖演长老通法嗣书。上堂。山僧才轻德薄。岂堪人师。盖不昧本心。不欺诸圣。未免生死。今免生死。未出轮迥。今出轮迥。未得<a href=\"/remen/jietuo.html\" class=\"keylink\" target=\"_blank\">解脱</a>。今得解脱。未得<a href=\"/remen/zizai.html\" class=\"keylink\" target=\"_blank\">自在</a>。今得自在。所以大觉世尊于然灯佛所。无一法可得。六祖夜半于黄梅。又传个甚么。乃说偈曰。得不得。传不传。归根得旨复何言。忆得首山曾漏泄。新妇骑驴阿家牵。</p><p>　　杨岐方会禅师</p><p>　　慈明上堂。师出问幽鸟语喃喃。辞云入乱峰时如何。明曰。我行荒草里。汝又入深村。师曰。官不容针。更借一问明便喝。师曰。好喝。明又喝。师亦喝。明连喝两喝。师礼拜。明曰。此事是个人。方能担荷。师拂袖便行。</p><p>　　一日慈明问师。马祖见让师便悟去。且道迷却在甚么处。师曰。要悟即易。要迷即难。</p><p>　　升座。时有僧出。师曰。渔翁未掷钓。跃鳞冲浪来。僧便喝。师曰。不信道。僧拊掌归众。师曰。消得龙王多少风。问。师唱谁家曲。宗风嗣阿谁。师曰。有马骑马。无马步行。曰少年长老。足有机筹。师曰。念汝年老。放汝三十棒。问。如何是佛。师曰。三脚驴子弄蹄行。曰莫祗这便是么。师曰。湖南长老。师下座。九峰勤和尚把住云。今日喜得个同参。师曰。作么生是同参底事。曰九峰牵犁。杨岐拽耙。师曰。正恁么时。杨岐在前。九峰在前。勤拟议。师拓开曰。将谓同参。元来不是。</p><p>　　慈明忌辰设斋。众才集。师于真前以两手捏拳安头上。以坐具画一画打一圆相。便<a href=\"/remen/shaoxiang.html\" class=\"keylink\" target=\"_blank\">烧香</a>。退身三步作女人拜。首座曰。休捏怪。师曰。首座作么生。座曰。和尚休捏怪。师曰。兔子吃牛奶。第二座近前打一圆相。便烧香。亦退身三步作女人拜。师近前作听势。座拟议。师打一掌。曰这漆桶。也乱做。</p><p>　　问来僧曰。云深路僻。高驾何来。曰天无四壁。师曰。踏破多少草鞋。僧便喝。师曰。一喝两喝后作么生。曰看这老和尚著忙。师曰。拄杖不在。且坐吃茶。</p><p>　　又问来僧。败叶堆云。朝离何处。曰观音。师曰。观音脚跟下一句作么生道。曰适来相见了也。师曰。相见底事作么生。其僧无对。师曰。第二上座代参头道看。亦无对。师曰。彼此相钝置。</p><p>　　室中问僧。栗棘蓬。你作么生吞。金刚圈。你作么生透一日七人新到。师问阵势既圆。作家战将何不出阵与杨岐相见。僧以坐具便打。师曰。作家。僧又打。师曰。一坐具两坐具。又作么生。僧拟议。师背面立。僧又打。师曰。你道杨岐话头落在甚处。僧指面前曰。在这里。师曰。三十年后。遇明眼人。不得错举好。且坐吃茶。</p><p>　　翠岩可真禅师</p><p>　　慈明问如何是佛法大意。师曰。无云生岭上。有月落波心。明嗔目喝曰。头白齿豁。犹作这个见解。如何脱离生死。师悚然。求指示。明曰。汝问我。师理前语问之。明震声喝曰。无云生岭上。有月落波心。师于言下大悟。</p><p>　　师语南禅师曰。我他日十字街头作个粥饭主人。有僧自黄檗来。我必勘之。南公曰。何必他日。我作黄檗僧。汝今试问。师便问近离甚处。曰黄檗。师曰。见说堂头老子脚跟不点地。是否。曰上座何处得这消息来。师曰。有人传至。南公笑曰。却是汝脚跟不点地。师亦大笑而去。</p><p>　　灵隐德章禅师</p><p>　　师初住大相国寺西<a href=\"/remen/jingzang.html\" class=\"keylink\" target=\"_blank\">经藏</a>院。仁宗诏师于延春阁下斋。宣普照大师。问如何是当机一句。师曰一言迥出青霄外。万仞峰前险处行。曰。作么生是险处行。师便喝曰。皇帝面前。何得如此。</p><p>　　后再宣入化成殿斋。宣守贤问斋筵大启。如何报答圣君。师曰。空中求鸟迹。曰。意旨如何。师曰。水内觅鱼踪。</p><p>　　大宁道宽禅师</p><p>　　僧问饮光正见。为甚拈花却微笑。师曰。忍俊不禁。</p><p>　　问既是一真法界。为甚么有千差万别。师曰。根深叶盛。曰未审还出得这个也无。师曰。弄巧成拙。</p><p>　　道吾悟真禅师</p><p>　　示众。举洞山云。五台山上云蒸饭。佛殿阶前狗尿天。幡竿头上煎锝子。三个猢狲夜簸钱。老僧即不然。三面狸奴脚踏月。两头白牯手拏烟。戴冠碧兔立庭柏。脱壳乌龟飞上天。老僧葛藤。尽被汝诸人觑破了也。洞山老人甚是奇特。虽然如是。只行得三步四步。且不过七跳八跳。且道缣讹在甚么处。老僧今日不惜眉毛。一时<a href=\"/remen/bushi.html\" class=\"keylink\" target=\"_blank\">布施</a>。良久曰。丁宁损君德。无言真有功。任从沧海变。终不为君通。</p><p>　　师卧病。院主问。和尚近日尊候如何。师曰。粥饭头不得气力。良久曰。会么。曰不会。师曰。老鼠尾上带研椎数人新到礼拜。师曰。总是浙里师僧。曰猢狲向火。师曰。勃跳作么。僧曰。今日得见和尚。师曰。伏惟尚飨。僧无语。师便打。</p><p>　　师在慈明会里。一日提螺蛳一篮。绕院行。云卖螺蛳。令众下语。皆不契。有一老宿揭帘见。以目顾视师。放身便卧。师放篮子便行。</p><p>　　越州姜山方禅师</p><p>　　僧问奔流度刃。疾焰过风。未审姜山门下。还许借借也无。师曰。天寒日短夜更长。曰锦帐绣鸳鸯。行人难得见。师曰。髑髅里面气冲天。僧召和尚。师曰。鸡头凤尾。曰诸方泥里洗。姜山画将来。师曰。姜山今日为客。且望阇黎善传。虽然如是。不得放过。乃拍禅床一下。</p><p>　　兴教院坦禅师</p><p>　　师住兴教。有雪窦化主省宗出问。诸佛未出世。人人鼻孔撩天。出世后。为甚么杳无消息。师曰。鸡足峰前风悄然。宗曰。未在。更道。师曰。大雪满长安。宗曰。谁人知此意。令我忆南泉。拂袖归众。更不礼拜。师曰。新兴教今日失利。便归方丈。令人请宗至。师曰。适来错祗对一转语。人天众前。何不礼拜盖覆却。宗曰。大丈夫膝下有黄金。争肯礼拜无眼长老。师曰。我别有语在。宗乃理前语。至未在更道处。师曰。我有三十棒。寄与打雪窦。宗礼拜。</p><p>　　西余净端禅师</p><p>　　师始见弄师子发明心要。往见龙华蒙印可。遂旋里合彩为师子皮时被之。因号端师子。</p><p>　　丞相章惇慕其道。躬请开法吴山。化风盛播。开堂日僧宣疏。至七轴之莲经未诵。一声之渔父先闻。师止之。遂登座。拈香祝圣罢。引声吟曰。本是潇湘一钓客。自西自东自南北。大众杂然称善。师顾笑曰。谛观法王法。法王法如是。便下座。</p><p>　　一日章丞相留饭。师嗔说偈曰。章惇章惇。请我看坟。我却吃素。汝却吃荤。惇为大笑。</p><p>　　又因惇请供。赚下馄饨。师偈曰。腥馄饨。素馄饨。满碗盛来浑囵吞。垃圾打从滩上过。龙宫海藏自分明。</p><p>　　惇赴召别师。师曰且为爱护佛法。惇曰不兴不废。爱护佛法也。师令侍者取糖与相公送路。吃糖次。师问甜么。惇曰甜。师曰甜便住。惇一笑遂起。</p><p>　　师到华亭。众请上堂。<a href=\"/remen/lingshan.html\" class=\"keylink\" target=\"_blank\">灵山</a>狮子。云间哮吼。佛法无可商量。不如打个筋斗。便下座。</p><p>　　问羚羊挂挂角时如何。师曰怕。曰既是善知识。因何却怕。师曰。山僧不曾见恁么差异畜生。</p><p>　　师抵鄣南。见上方超和尚。有一尼来参。师曰。待来日五更三点入来。师侵早红粉搽面而坐。尼入见惊而遂悟。</p><p>　　天宁道楷禅师</p><p>　　师谒投子于海会。乃问佛祖言教。如家常茶饭。离此之外。别有为人处也无。子曰。汝道寰中天子敕。还假尧舜禹汤也无。师方拟进语。子以拂子摵师口曰。汝发意来。早有三十棒也。师即开悟。再拜便行。子曰。且来阇黎。师不顾。子曰。汝到不疑之地耶。师以手掩耳。后作典座。子曰。厨务勾当不易。师曰。不敢。子曰。煮粥耶。蒸饭耶。师曰。人工淘米著火。<a href=\"/remen/xingzhe.html\" class=\"keylink\" target=\"_blank\">行者</a>煮粥蒸饭。子曰。汝作甚么。师曰。和尚慈悲。放他闲去。一日侍投子游菜园。子度拄杖与师。师接得便随行。子曰。理合恁么。师曰。与和尚提鞋挈杖。也不为分外。子曰。有同行在。师曰。那一人不受教。子休去。至晚问师早来说话未尽。师曰。请和尚举。子曰。卯生日。戌生月。师即点灯来。子曰。汝上来下去。总不徒然。师曰。在和尚左右。理合如此。子曰。奴儿婢子。谁家屋里无。师曰。和尚年尊。缺他不可。子曰。得恁么殷勤。师曰。报恩有分。</p><p>　　示众略曰。夫出家者。为厌尘劳。求脱生死。休心息念。断绝攀缘。遇声遇色。如石上栽花。见利见名。如眼中著屑。无始以来。此等不是不曾经历。何须苦苦贪恋。如今不歇。更待何时。能尽今时。更有何事。若得心中无事。佛祖犹是冤家。一切世事自然冷淡。方始那边相应。你不见隐山至死不肯见人。赵州至死不肯告人。匾担拾橡栗为食。大梅以荷叶为衣。纸衣道者只披纸。玄泰上座只著布。石霜置枯木堂与人坐卧。只要死了你心。投子使人办米同煮共餐。要得省取你事。且从上诸圣有如此榜样。若无长处。如何甘得。诸仁者。若也于斯体究。的不亏人。若也不肯承当。向后深恐费力。山僧今日向诸人说家门。巳是不著便。岂可更去升堂入室。拈槌竖拂。张眉努目。东棒西喝。如痫病发相似。不见达摩西来。少室山下面壁九年。二祖至于立雪断臂。可谓受尽艰辛。然而达摩不曾措一辞。二祖不曾问著一句。唤达摩作不为人得么。唤二祖作不求师得么。</p><p>　　灵隐玄本禅师</p><p>　　师见僧看经乃问看甚么经。僧无语。乃示颂曰。看经不识经。徒劳损眼睛。欲得不损眼。分明识取经。</p><p>　　慧林宗本圆照禅师</p><p>　　神宗最重师。尝召对。师翛然自如。无所加损。出都日。王公贵人送者车骑相属。师诲之曰。岁月不可把玩。老病不与人期。惟勤修勿怠。是真相为。闻者莫不感动。</p><p>　　长芦应夫禅师</p><p>　　上堂。召众曰。江山绕槛。宛如水墨屏风。殿阁凌空。丽若神仙洞府。森罗万象。海印交参。一道神光。更无遮障。诸人还会么。良久曰。寥寥天地间。独立望何极。参。</p><p>　　佛日智才禅师</p><p>　　上堂。城里喧繁。空山寂静。然虽如此。动静一如。死生不二。四时轮转。物理湛然。夏不去而秋自来。风不凉而人自爽。今也古也。不改丝毫。谁少谁多。身无二用。诸禅德。既身无二用。为甚么龙女现十八变。君不见。弄潮须是弄潮人。珍重。</p><p>　　上堂。风雨萧骚。塞汝耳根。落叶交加。塞汝眼根。香臭丛杂。塞汝鼻根。冷热甘甜。塞汝舌根。衣绵温冷。塞汝身根。颠倒妄想。塞汝意根。诸禅德。直饶汝翻得转。也是平地骨堆。参。</p><p>　　上堂。举柏树子话。师曰。赵州庭柏。说与禅客。黑漆屏风。松椤亮隔。</p><p>　　开圣栖禅师</p><p>　　开堂垂语曰。选佛场开。人天普会。莫有久历觉场。罢参禅客。出来相见。时有僧出。师曰。作家作家。僧曰。莫著忙。师曰。元来不是作家。僧提起坐具曰。看看。摩竭陀国。亲行此令。师曰。只今作么生。僧礼拜。师曰。龙头蛇尾。</p><p>　　法云寺法秀禅师</p><p>　　师习圆觉华严。妙入精义。而颇疑<a href=\"/remen/chanzong.html\" class=\"keylink\" target=\"_blank\">禅宗</a>。闻怀禅师法席之盛。径往参谒。怀问座主讲何经。师曰。华严。曰华严以何为宗。师曰。法界为宗。曰法界以何为宗。师曰。以心为宗。曰心以何为宗。师无对。怀曰。毫厘有差。天地悬隔。汝当自看。必有发明。后闻僧举白兆参报慈。情未生时如何。慈曰隔。师忽大悟。</p><p>　　住真州长芦。众千人。有全椒长老至登座。众目笑之。无出问者。师出拜趋问。如何是法秀自已。椒笑曰。秀铁面乃不识自已乎。师曰。当局者迷。一众服其荷法心。</p><p>　　长芦福长老道眼不明。常将所得施利。舟载往上江斋僧。师闻之往验其虚实。适至。见福上堂云。入荒田不拣。可煞顜顸。信手拈来草。犹较些子。便下座。师大惊曰。说禅如此。谁道不会。乃谓诸方生灭也。遂躬造方丈礼谒。具说前事。仍请益提唱之语。福为依文解义。师曰。若如此。诸方不漫道你不会禅。福不肯。师曰。请打钟集众。有法秀上座在此与和尚理会。福休去。</p><p>　　李伯时善画马。师呵曰。汝士大夫以画名。矧又画马。期人夸妙。妙入马腹中。亦足惧也。伯时遂绝笔。师劝画观音赎过。黄鲁直工艳词。师亦诋呵之。鲁直笑曰。又当置我马腹耶。师曰。汝以艳语动天下人淫心。不止马腹。正恐生泥犁耳。黄竦然悔谢。遂励精求道。</p><p>　　礼部杨杰无为居士</p><p>　　公历参诸名宿。晚从天衣游。衣每引老庞机语。令参究深造。后奉祠太山。一日鸡初鸣。睹日如盘涌。忽大悟。乃别老庞偈曰。男大须婚。女大须嫁。讨甚闲工夫。更说无生话。书寄衣。衣称善。</p><p>　　会芙蓉楷禅师。公曰。与师相别几年。蓉曰。七年。公曰。学道来。参禅来。蓉曰。不打这鼓笛。公曰。恁么则空游山水。百无所能也。蓉曰。别来未久。善能高鉴。公大笑。</p><p>　　公有辞世偈曰。无一可恋。无一可舍。太虚空中。之乎者也。将错就错。西方极乐。</p><p>　　慈云慧禅师</p><p>　　上堂。片月浸寒潭。微云满空碧。若于达道人。好个真消息。还有达道人么。微云穿过你髑髅。片月触著你鼻孔。珍重。</p><p>　　黄龙祖心晦堂禅师</p><p>　　居士吴敦夫。自谓多见知识。心地明净。偶阅邓隐峰传。见其倒卓化去。而衣亦顺身不褪。忽疑之。曰彼化之异故莫测。而衣亦顺之。何也。以问师。师曰。汝今衣顺垂于地。复疑之乎。曰无所疑也。师笑曰。此既无疑。则彼倒化衣亦顺体。何疑之有哉。敦夫言下开解。</p><p>　　师过法昌遇禅师。遇问曰。承闻和尚造草堂。巳毕工否。师曰。巳毕工。曰几工。师曰。止用数百工。遇恚曰。大好草堂。师拊掌笑曰。且要天下人疑著。</p><p>　　师于南公圆寂之日。作偈曰。昔人去时是今日。今日依前人不来。今既不来昔不往。白云流水空徘徊。谁云秤尺平。直中还有曲。谁云物理齐。种麻还得粟。可怜驰逐天下人。六六元来三十六。</p><p>　　宝峰克文真净禅师</p><p>　　师坐夏大沩。闻举僧问云门佛法如水中月是否。门曰。清波无透路。师乃领解。往见黄龙不契。却曰。我有好处。这老汉不识我。遂往香城见顺和尚。顺问甚处来。师曰。黄龙来。曰黄龙近日有何言句。师曰。黄龙近日州府委请黄檗长老。龙垂语云。钟楼上念赞。床脚下种菜。有人下得语契。便往住持。胜上座云猛虎当路坐。龙遂令去住黄檗。顺不觉云。胜上座只下得一转语。便得黄檗住。佛法未梦见在。师于言下大悟。方知黄龙用处。</p><p>　　遂回见黄龙。问甚处来。师曰。特来礼拜和尚。龙曰。恰值老僧不在。师曰。向甚么处去。龙曰。天台普请。南岳游山。师曰。恁么则学人得自在去也。龙曰。脚下鞋甚处得来。师曰。庐山七百五十文唱得。龙曰。何曾得自在。师指鞋曰。何尝不自在。龙异之。</p><p>　　一日龙曰。适令侍者卷帘。问渠卷起帘时如何。曰照见天下。<a href=\"/remen/fangxia.html\" class=\"keylink\" target=\"_blank\">放下</a>帘时如何。曰水泄不通。不卷不放时如何。侍者无语。汝作么生。师曰。和尚替侍者下涅槃堂始得。龙喝曰。关西人果无头脑。乃顾旁僧。师指之曰。只这僧也未梦见。龙大笑。</p><p>　　问讲师曰。火灾起时。山河大地皆被焚尽。世间虚空。是否。曰。教有明文。安有不是之理。师曰。如许多灰烬。将置何处。讲师笑曰不知。师亦笑曰。汝所讲者纸上语耳。</p><p>　　刘宜翁尝参佛印。颇自负。一日见师便问。长老写戏来得几年。师曰。专候乐官来。曰我不入这保社。师曰。争奈即今在这场子里。刘拟议。师拍手曰。虾蟆禅只跳得一跳。又坐次。刘指禅衣曰。唤作甚么。师曰禅衣。曰如何是禅。师乃抖擞曰。抖擞不下。刘无语。师打一下曰。你伎俩如此。敢勘老僧耶。</p><p>　　钱弋郎中访师。谈久。钱如厕。师令侍者引从西边去。钱遽曰。既是东司。为甚么向西去。师曰。多少人向东边讨。师报谒钱。有獒逸出。师避之。钱戏曰。禅者教诲龙虎。乃畏狗乎。师应声曰。易伏隈岩虎。难降护宅龙。钱嘉之。</p><p>　　南康诸山相会。佛印后至。师问曰。云居来何迟。曰为著草鞋从归宗肚里过。所以迟。师曰。却被归宗吞了。曰争奈吐不出。师曰。吐不出。即屙出。</p><p>　　僧问如何是道。师曰。宝公云。若欲将心求佛道。问取虚空始出尘。汝今求佛道。虚空向汝道甚么。其僧于是大悟于言下。</p><p>　　僧问如何是佛。师呵呵大笑。曰何哂之有。师曰。笑你随语生解。曰偶然失利。师喝曰。不得礼拜。僧便归众。师复笑曰。随语生解。</p><p>　　僧问。有一人欲出长安。有一人欲入长安。未审那个在先。师曰。多少人疑著。曰不许夜行。师曰。蚊子锥铁牛。曰山顶老猿啼古木。渡头新雁下平沙。师曰。长安人巳入。你合作么生。曰春日华山青。师曰。这僧虽然后生。却可与商量。</p><p>　　僧问。云门大师欲一棒打杀释迦老子。和尚又欲粪扫堆里暗杀云门。未审和尚罪过。还许学人点检也无。师曰。且莫造次。曰和尚坐断庐山。为甚么不识某甲这话。师曰。三十棒。曰关。师曰点。曰札。师曰。念汝做街坊。</p><p>　　师室中问僧云。了也未。僧云未了。师云。你吃粥了也未。僧云了。师云。又道未了。复云门外甚么声。僧云雨声。师云。又道未了。复云面前是甚么。僧云屏风。师云。又道未了。复云还会么。僧云不会。乃云听取一颂。<a href=\"/remen/suiyuan.html\" class=\"keylink\" target=\"_blank\">随缘</a>事事了。日用何欠少。一切但寻常。自然不颠倒。</p><p>　　上堂。裈无裆。裤无口。头上青灰三五斗。赵州老子少卖弄。然则国清才子贵。家富小儿骄。其奈禾黍不阳艳。竞栽桃李春。翻令力耕者。半作卖花人。</p><p>　　隆庆院庆闲禅师</p><p>　　师父事黄龙。龙甚重之。时与翠岩顺公同在黄檗。顺时时诘问师。师横机无所让。顺谓龙曰。闲轻易。且语未辨触净。龙曰。法应如是。以情求闲。乃成是非。既龙过双岭。师谒龙。龙问甚处来。师曰。百丈。曰几时离彼。师曰。正月十三。龙曰。脚跟好痛与三十棒。师曰。非但三十棒。龙喝曰。许多时行脚。无点气息。师曰。百千诸佛亦乃如是。龙曰。汝与么来。何曾有绉毫到诸佛境界。师曰。诸佛未必到庆闲境界。龙随问如何是汝生缘处。师曰。早晨吃白粥。如今又觉饥。问我手。何似佛手师曰。月下弄琵琶。问我脚何似驴脚。师曰。鹭鸶立雪非同色。龙咨嗟而视曰。汝剃除须发。常为何事。师曰。只要无事。龙曰。既无事。何须剃发。师曰。若不剃发。争知无事。曰与么则数声清磬是非外。一个闲人天地间也。师曰。是何言欤。曰灵利衲子。师曰。也不消得。龙便喝。师拍一拍。龙又喝。师便出。复侍次。龙曰。此间有辨上座者。汝著精彩。师曰。他有甚么长处。曰也拊汝背一下。又如何。师曰。作甚么。曰他展两手。师曰。甚处学这虚头来。龙大笑。师却展两手。龙喝。师便出。斋后又侍立。龙问[忏-千+龙][忏-千+龙]松松。两人共一碗作么生会。师曰。百杂碎。曰尽大地是个须弥山。撮来掌中。汝又作么生会。师曰。两重公案。曰这里从汝胡言汉语。若到同安。如何过得。师曰。渠也须到这个田地始得。曰忽被渠指火罏曰。这个是黑漆火罏。那个是黑漆香桌。甚处是不到处。师曰。庆闲面前且从恁么说话。若是别人笑和尚去。龙拍一拍。师便喝。明日同看僧堂。曰好僧堂。师曰。极好工夫。曰好在甚处。师曰。一梁拄一柱。曰此未是好处。师曰。和尚又作么生。龙以手指曰。这柱得与么圆。那枋得与么匾。师曰。人天大善知识。须是和尚始得。便出。龙出堂外曰。适来与么。是肯你不肯你。师曰。若与么何曾得安乐处。师上方丈问讯。龙曰。据汝知见。只得上梢。不得下梢。师曰。某甲上梢亦得。下梢亦得。曰如何是上梢。师曰。风过树头摇。曰如何是下梢。师曰。刀斫斧凿。龙曰。老僧即不然。师曰。如何是上梢。曰头鬅鬙。耳卓朔。曰如何是下梢。曰紧峭草鞋。师曰。谢师答话。龙便喝。明日侍立。龙问得坐披衣。向后如何施设。师曰。遇方即方。遇圆即圆。曰汝与么说话。犹带唇齿在。师曰。庆闲即与么。和尚作么生。曰近前来为汝说。师拊掌曰。三十年用底。今朝捉败龙大笑曰。一等是精灵。师拂袖而去。由是学者争归之。</p><p>　　泐潭洪英禅师</p><p>　　有僧礼拜起。便垂下袈裟角曰。脱衣卸甲时如何。师曰。喜得狼烟息。弓弰壁上悬。僧却揽上袈裟曰。重整衣甲时如何。师曰。不到乌江畔。知君未肯休。僧便喝。师曰。惊杀我。僧拍一拍。师曰。也是死中得活。僧礼拜。师曰。将谓是收燕破赵之才。元来是贩私盐汉。</p><p>　　双岭顺禅师问。庵中老师好问学者并却咽喉唇吻道取一句。首座曾道得么。师干笑。巳而有偈曰。阿家尝醋三尺喙。新妇洗面摸著鼻。道吾答话得腰裈。玄沙开书是白纸。顺公屈服。</p><p>　　黄檗积翠永庵主</p><p>　　师问僧审奇。汝久不见。何所为。奇曰。见伟藏主有个安乐处。师曰。举似我。奇叙所得。师曰。汝是伟未是。奇莫测。以语伟。伟曰。汝非永不非。奇走积翠质之南公。南亦大笑。师闻作偈曰。明暗相参杀活机。大人境界普贤知。同条生不同条死。笑倒庵中老古锥。</p><p>　　白云守端禅师</p><p>　　师参杨岐。岐一日忽问受业师为谁。师曰。茶陵郁和尚。岐曰。吾闻伊过桥遭颠有省。作偈甚奇。能记否。师诵曰。我有明珠一颗。久被尘劳关锁。今朝尘尽光生。照破山河万朵。岐笑而趋起。师愕然。通夕不寐。黎明咨询之。适岁暮。岐曰。汝见昨日打驱傩者么。曰见。岐曰。汝一筹不及渠。师复骇曰何谓也。岐曰。渠爱人笑。汝怕人笑。师大悟。</p><p>　　示众。明明知道只是这个。为甚么透不过。只为见人开口时便唤作言句。见人闭口时便唤作良久默然。又道动展施为。开言吐气。尽十方世界内。无不是自已。所以堕在涂中。隐隐犹怀近日嫌。岂不见云门道。闻声悟道。见色明心。遂举手云。观世音菩萨将钱来买胡饼。放下手云。元来却是馒头。又不见山僧在法华时。尝示众云。无业禅师道。一毫头圣凡情念未尽。未免入驴胎马腹里去。大众。直饶一毫头圣凡情念顿尽。亦未免入驴胎马腹里去。瞎汉。但恁么看取。参。</p><p>　　示众曰。此事如万仞崖头相似。总知道放著手便扑到底。只是舍命不得。法华今日不动一毫头。教诸人到底去也。掷拄杖下座。</p><p>　　保宁仁勇禅师</p><p>　　僧问如何是佛。师曰。近火先焦。曰如何是道。曰泥里有剌。曰如何是道中人。曰切忌踏著。</p><p>　　上堂。有手脚。无背面。明眼人。看不见。天左旋。地右转。拍膝云。西风一阵来。落叶两三片。</p><p>　　示众云。释迦老子四十九年说法。不曾道著一字。优波鞠多丈室盈筹。不曾度得一人。达摩不居少室。六祖不住曹溪。彼自无疮。勿伤之也。拍膝顾众云。且喜得天下太平。</p><p>　　师云。一是一。二是二。三是三。四是四。数目甚分明。上下依资次。依资次。有何事。以拄杖画一画云。大众一时乱却六十甲子了也。</p><p>　　示众曰。<a href=\"/remen/sanjie.html\" class=\"keylink\" target=\"_blank\">三界</a><a href=\"/remen/weixin.html\" class=\"keylink\" target=\"_blank\">唯心</a>。万法<a href=\"/remen/weishi.html\" class=\"keylink\" target=\"_blank\">唯识</a>。槛外云生。檐前雨滴。涧水湛如蓝。山花开似锦。此时若不究根源。直待当来问<a href=\"/remen/mile.html\" class=\"keylink\" target=\"_blank\">弥勒</a>。</p><p>　　比部孙居士</p><p>　　因杨岐来访。值视断次。士曰。某为王事所牵。何由免难。岐指曰。委悉得么。士曰。望师点破。岐曰。此是比部弘愿深广。利济群生。士曰。未审如何。岐示以偈曰。应现宰官身。广弘悲愿深。为人重指处。棒下血淋淋。士于此有省。</p><p>　　宝峰阐提惟照禅师</p><p>　　示聪藏主法语五则。一曰。曹山立四禁。尽衲僧命脉。透得过。切忌依倚。将来了事人。须别有生机一路。二曰。衲僧向异类中行履。先德道异类堕。此了事人病。明安道须是识主始得。三曰。阐提寻常向人道。不得参禅。不得<a href=\"/remen/xuefo.html\" class=\"keylink\" target=\"_blank\">学佛</a>。只要伊如大死人。只恐闻此语作无事会。作无法可当情会。正是死不得。若是死得。决不肯作这般见解。他时为人。切宜仔细。四曰。吾家立五位为宗。往往人以理事明。以寂照会。以能所见。以体用解。尽落今时。何得名为教外别传之妙。生死路头那个是得处。总不恁么时如何。卜度即不中。五曰。有情故情渗漏。有见故见渗漏。有语故语渗漏。设得见无情无语无。拽住便问他你是何人。</p><p>　　上堂。过去诸佛巳入涅槃了也。汝等诸人不应追念。未来诸佛未出于世。汝等诸人不要妄想。正当今日。你是何人。</p><p>　　上堂。本自不生。今亦无灭。是死不得底样子。当处出生。随处灭尽。是活生受底规模。大丈夫汉。直须处生死流。卧荆棘林。俯仰屈伸。随机施设。能如是也。无量方便。<a href=\"/remen/zhuangyan.html\" class=\"keylink\" target=\"_blank\">庄严</a>三昧。大解脱门。荡然顿开。其或未然。无量<a href=\"/remen/fannao.html\" class=\"keylink\" target=\"_blank\">烦恼</a>一切尘劳。岳立面前。塞却古路。</p><p>　　雪下僧问。祖师西来即不问。时节因缘事若何。师曰。一片两片三四片。落在眼中犹不荐。</p><p>　　石门元易禅师</p><p>　　上堂。十方同聚会。个个学无为。此是选佛场。心空及第归。大众。只如闻见觉知。未尝有间。作么生说个心空底道理。莫是见而不见。闻而不闻。谓之心空耶。错。莫是忘机息虑。万法俱捐。销能所以入元宗。泯性相而归法界。谓之心空耶。错。恁么也不得。不恁么也不得。恁么不恁么总不得。未审毕竟作么生。还会么。良久曰。若实无为无不为。天堂地狱长相随。三尺杖子搅黄河。八臂那吒冷眼窥。无限鱼龙尽奔走。捉得循河三脚龟。脱取壳。铁锥锥。吉凶之兆便分辉。借问东村白头老。吉凶未兆若何为。休休休。古往今来春复秋。白日腾腾随分过。更嫌何处不风流。咄。</p><p>　　资圣南禅师</p><p>　　圣节上堂。顾视左右曰。诸人还知么。夜明帘外之主。万化不渝。琉璃殿上之尊。四臣不昧。端拱而治。不令而行。寿逾百亿须弥。化洽大千沙界。且道正恁么时。如何行履。野老不知黄屋贵。六街慵听静鞭声。</p><p>　　法云善本大通禅师</p><p>　　僧问宝塔原无缝。如何指示人。师曰。烟霞生背面。星月绕檐楹。曰如何是塔中人。师曰。竟日不干清世事。长年占断白云乡。曰向上更有事也无。师曰。太无厌生。</p><p>　　师所至见佛菩萨行立之像。不敢坐。伊蒲塞馔。以鱼胾名者。不食。其真诚应事。防心离过类如此。</p><p>　　寿州资寿岩禅师</p><p>　　僧问<a href=\"/dazangjing/\" class=\"keylink\" target=\"_blank\">大藏经</a>中还有奇特事也无。师曰。只恐汝不信。曰如何即是。师曰。黑底是墨。黄底是纸。曰谢师答话。师曰。领取钩头意。莫认定盘星。</p><p>　　上堂。乾坤肃静。海晏河清。风不鸣条。雨不破块。春生夏长。秋收冬藏。这个是世间法。作么生是佛法。良久曰。欲得不招无间业。莫谤如来正法轮。</p><p>　　投子修颙禅师</p><p>　　师参慧林。因吃颠有省。作偈曰。这一交。这一交。万两黄金也合消。头上笠。腰下包。清风明月杖头挑。</p><p>　　富郑公因赵清献公警发。不舍昼夜。力进此道。谒师于投子。会师方为众众登座。富见师左右顾视。忽有省。因执弟子礼。趋函丈。命侍者请为入室。师见即曰。相公巳入来。富弼犹在外。富闻。汗流浃背。即大悟。</p><p>　　清献公赵抃字悦道</p><p>　　公年四十余。摈去声色。系心<a href=\"/remen/zongjiao.html\" class=\"keylink\" target=\"_blank\">宗教</a>。会佛慧来居衢之南禅。公日亲之。慧未尝容措一词。后典青州。政事之余。多宴坐。忽大雷震惊。即契悟。作偈曰。默坐公堂虚隐几。心源不动湛如水。一声霹雳顶门开。唤起从前自家底。慧闻。笑曰。赵悦道撞彩耳。公尝自题偈斋中曰。腰佩黄金巳退藏。个中消息也寻常。世人欲识高斋老。只是柯村赵四郎。复曰。切忌错认。<a href=\"/remen/linzhong.html\" class=\"keylink\" target=\"_blank\">临终</a>遗书佛慧。有曰非师平日警诲。至此必不得力矣。</p><p>　　黄龙死心悟新禅师</p><p>　　师初谒栖贤秀铁面。秀问上座甚处人。师曰。广南韶州。又问曾到云门否。师曰曾到。又问曾到灵树否。师曰曾到。秀曰。如何是灵树枝条。师曰。长底自长。短底自短。秀曰。广南蛮莫乱统。师曰。向北驴只恁么。拂袖而出。秀器之。而师无留意。至黄龙谒晦堂。堂竖拳问曰。唤作拳头则触。不唤作拳头则背。汝唤作甚么。师罔措。经二年方领解。然尚谈辩。无所抵牾。堂患之。偶与语。至其锐。堂遽曰。住住。说食岂能饱人。师窘。乃曰。某到此弓折箭尽。望和尚慈悲。指个安乐处。堂曰。一尘飞而翳天。一芥堕而覆地。安乐处。正忌上座许多骨董。直须死却<a href=\"/remen/wuliangjie.html\" class=\"keylink\" target=\"_blank\">无量劫</a>来<a href=\"/remen/shixin.html\" class=\"keylink\" target=\"_blank\">识心</a>乃可耳。师趋出。一日闻知事捶行者。而迅雷忽震。即大悟。趋见晦堂。忘纳其屦。即自誉曰。天下人总是参得底禅。某是悟底。堂笑曰。选佛得甲科。何可当也。因号死心叟。</p><p>　　谒法昌遇禅师。遇问近离甚处。师曰。某甲自黄龙来。遇曰。还见心禅师么。师曰见。遇曰。甚么处见。师曰。吃粥吃饭处见。遇插火箸于罏中曰。这个又作么生。师搜脱火箸便打。</p><p>　　王正言问。尝闻三缘和合而生。又闻即死即生。何故有夺胎而生者。师曰。如正言作漕使。随所住处即居其位。还疑否。王曰不疑。师曰。复何疑也。王于言下领解。</p><p>　　师住翠岩时。翠岩有淫祠。乡人禳禬。酒胾无虚日。师诫知事令毁之。知事辞以不敢掇祸。师曰。使能作祸。吾自当之。乃躬自毁拆。俄有巨蟒盘卧内。引首作吞噬之状。师叱之。蟒遁。安寝无他。</p><p>　　领云岩建经藏。太史黄庭坚为作记。有以其亲墓志镌于碑阴者。师骂曰。凌侮不避祸若是。语未卒。电光翻屋。雷击自户入。析其碑阴中分之。视之。志巳灰烬。而藏记安然无损。</p><p>　　晚属疾。退居晦堂。夜参。竖起拂子云。看看。拂子病。死心病。拂子安。死心安。拂子穿却死心。死心穿却拂子。正当恁么时。唤作拂子。又是死心。唤作死心。又是拂子。毕竟唤作甚么。良久云。莫把是非来辨我。浮生穿凿不相关。有乞末后句者。师示偈曰。末后一句子。直须心路绝。六根门既空。万法无生灭。于此彻其源。不须求解脱。平生爱骂人。只为长快活。</p><p>　　泐潭草堂清禅师</p><p>　　上堂。色心不异。彼我无差。竖起拂子曰。若唤作拂子。入地狱如箭。不唤作拂子。有眼如盲。直饶透脱两头。也是黑牛卧死水。</p><p>　　太史山谷黄庭坚居士</p><p>　　士初谒秀圆通。语具圆通章。自是遂著发愿文。痛戒酒色。日惟朝粥午饭。锐志参求。既依晦堂。乞指径捷处。堂曰。祗如仲尼道。二三子。以我为隐乎。吾无隐乎尔者。太史居常如何理论。公拟对。堂曰。不是不是。公迷闷不巳。一日同堂山行次。时岩桂盛开。堂曰。闻木樨花香么。公曰闻。堂曰。吾无隐乎尔。公释然。即拜之曰。和尚得恁么老婆心切。堂笑曰。祗要公到家耳。久之谒死心新禅师。随众入室。心见。张目问曰。新长老死。学士死。烧作两堆灰。向甚么处相见。公无语。心约出曰。晦堂处参得底。使未著在。后左官黔南。道力愈胜。于无思念中。顿明死心所问。报以书曰。往年尝蒙苦苦提撕。长如醉梦。依稀在光影中。盖疑情不尽。命根不断。故望崖而退耳。谪官在黔南道中。昼卧觉来。忽尔寻思。被天下老和尚瞒了多少。惟有死心道人不肯乃是第一相为也。</p><p>　　秘书吴恂德夫居士</p><p>　　士参晦堂。堂谓曰。平生学解记忆多闻即不问。你父母未生巳前道将一句来。公拟议。堂以拂子击之。即领深旨。连呈三偈。其后曰。咄这多知俗汉。咬尽古今公案。忽于狼藉堆头。拾得蜣螂粪弹。明明不直分文。万两黄金不换。等闲拈出示人。只为走盘难看。</p><p>　　兜率从悦禅师</p><p>　　师初首众于道吾。领数衲谒云盖智和尚。智与语未数句。尽知所蕴。乃笑曰。观首座气质不凡。奈何出言吐气如醉人耶。师面热汗下曰。愿和尚不吝慈悲。智复与语锥札之。师茫然。遂求入室。智曰。曾见法昌遇和尚否。师曰。曾看他语录。自了可也。不愿见之。智曰。曾见洞山文和尚否。师曰。关西子。没头恼。拖一条布裙。作尿臭气。有甚长处。智曰。你但向尿臭气处参取。师依教。即谒洞山。深领奥旨。复谒智。智曰。见关西子后。大事如何。师曰。若不得和尚指示。洎乎蹉过一生。遂礼谢。师复谒真净。后出世鹿苑。有清素者。久参慈明。寓居一室。未始与人交。师因食蜜渍荔枝。偶素过门。师呼曰。此老人乡果也。可同食之。素曰。自先师亡后。不得此食久矣。师曰。先师为谁。素曰。慈明也。某忝执事十三年耳。师乃疑骇。曰十三年堪忍执事之役。非得其道而何。遂馈以余果。稍稍亲之。素问师所见者何人。曰洞山文。素曰。文见何人。师曰。黄龙南。素曰。南匾头见先师不久。法道大振如此。师益疑骇。遂袖香诣素作礼。素起避之。曰吾以福薄。先师受记。不许为人。师益恭。素乃曰。怜子之诚。违先师之记。子平生所得。试语我。师具通所见。素曰。子之所见。可以入佛。而不能入魔。师曰。何谓也。素曰。岂不见古人道。末后一句。始到牢关。如是累日。素乃印可。仍戒之曰。文示子者。皆正知正见。然子离师太早。不能尽其妙。吾今为子点破。使子受用。得大自在。他日切勿嗣吾也。师后嗣真净。如素所戒。</p><p>　　师室中设三语。以验学者。一曰。拨草瞻风。只图见性。即今上人性在甚么处。二曰。识得<a href=\"/remen/zixing.html\" class=\"keylink\" target=\"_blank\">自性</a>。方脱生死。眼光落地时。作么生脱。三曰。脱得生死。便知去处。四大分离。向甚么处去。</p><p>　　泐潭湛堂文准禅师</p><p>　　初云岩虚席。郡牧命死心禅师举所知。心曰。准山主住得。某未尝识渠。见有洗钵颂甚好。牧请举。心举云。之乎者也。衲僧鼻孔。大头向下。若也不会。问取东村王大姐。牧奇之。因请主云岩。</p><p>　　一日新到相看。展坐具。师曰。未得人事。上座近离甚处。曰庐山归宗。师曰。宗归何处。曰嗄。师曰。虾蟆窟里作活计。曰和尚何不领话。师曰。是你岂不从归宗来。曰是。师曰。驴前马后汉。问第二上座近离甚处。曰袁州。师曰。夏在甚处。曰仰山。师曰。还见小释迦么。曰见。师曰。鼻孔长多少。僧拟议。师曰。话堕阿师。</p><p>　　问僧你来作甚么。曰特来问讯和尚。师曰。云在岭头闲不彻。水流涧下太忙生。曰和尚莫瞒人。师曰。马大师为甚么从阇黎脚跟下走过。僧无语。师曰。却是阇黎瞒老僧。</p><p>　　一日法堂上逢首座。便问向甚么处去。座曰。拟与和尚商量一事。师曰。便请。曰东家杓柄长。西家杓柄短。师曰。为甚拈起巩县茶瓶。却是饶州磁碗。曰临崖看浒眼。特地一场愁。师叫屈。座吐舌而退。</p><p>　　僧问。教中道。若有一人发真归源。十方虚空悉皆销陨。未审此理如何。师遂展掌点指曰。子丑寅卯。辰巳午未。一罗。二土。三水。四金。五太阳。六太阴。七计都。今日计都星入巨蟹宫。宝峰不打这鼓笛。便下座。</p><p>　　示众云。钻珍珠解玉板却易。看窟笼著楔却难。月色和云白。松声带露寒即不问。你诸人且道大目犍连。共须菩提商量个甚么事。</p><p>　　清凉洪范慧禅师</p><p>　　师示众曰。灵源禅师谓予曰。道人保养。如人病须服药。药之灵验易见。要须忌口乃可。不然。服药何益。生死是大病。佛祖言教是良药。污染心是杂食。不能忌之。生死之病。无时而损也。予爱其言。追念圆觉经曰。末世诸众生。心不生虚妄。佛说如是人。现世即菩萨。法句经曰。若起<a href=\"/remen/jingjin.html\" class=\"keylink\" target=\"_blank\">精进</a>心。是妄非精进。但能心不妄。精进无有涯。南岳思大禅师。悟入法华三昧。即诵曰。是真精进。是名真法供养。汾阳大达国师。一生答学者之问。但曰莫妄想。是谓称性之语。见道径门。而禅者易其言。反求元妙。良可笑也。</p><p>　　尊胜有朋讲师</p><p>　　师尝疏楞严维摩等经。学者宗之。每疑祖师直指之道。故多与禅衲游。一日谒开元。迹未及阃。心忽领悟。开元出。遂问座主来作甚么。师曰。不敢贵耳贱目。开元曰。老老大大何必如是。师曰。自是者不长。开元曰。朝看华严夜读般若则不问。如何是当今一句。师曰。日轮正当午。开元曰。闲言语。更道来。师曰。平生仗忠信。今日任风波。然虽如是。祗如和尚恁么道。有甚交涉。须要新戒草鞋穿。开元曰。这里且放你过。忽遇达摩问你作么生道。师便喝。开元曰。这座主今日见老僧气冲牛斗。师曰。再犯不容。开元拊掌大笑。</p><p>　　五祖法演禅师</p><p>　　师至白云。举僧问南泉摩尼珠话请问。云叱之。师领悟。献投机偈曰。山前一片闲田地。叉手叮咛问祖翁。几度卖来还自买。为怜松竹引清风。云特印可。令掌磨事。一日有僧见磨转。遽指以问师曰。此<a href=\"/remen/shentong.html\" class=\"keylink\" target=\"_blank\">神通</a>耶。法尔耶。师褰衣旋磨一匝。僧无语。未几云至。语师曰。有数禅客自庐山来。皆有悟入处。教伊说。亦说得有来由。举因缘问伊。亦明得。教伊下语。亦下得。祗是未在。师于是大疑。私自计曰。既悟了。说亦说得。明亦明得。如何却未在。遂参究累日。忽然省悟。从前宝惜。一时放下。走见白云。云为手舞足蹈。师亦一笑而巳。师后曰。吾因兹出一身白汗。便明得下载清风。云一日示众曰。古人道如镜铸像。像成后镜在甚么处。众下语不契。举以问师。师近前问讯曰。也不较多。云笑曰。须是道者始得。乃命分座。</p><p>　　问如何是佛。师曰。露胸跣足。曰如何是法。师曰。大赦不放。曰如何是僧。师曰。钓鱼船上谢三郎。</p><p>　　圆悟一日请益临济四宾主。师曰。也祗个程限。是甚么闲事。又云。我这里却似马前相扑。倒便休。</p><p>　　师谓圆悟曰。你也尽好。只是有些病。悟再三请问。不知某有甚么病。师云。只是禅忒多。悟云。本为参禅。因甚么却嫌人说禅。师云。只似寻常说话时。多少好。时有僧便问。因甚嫌人说禅。师云。恶情悰。</p><p>　　师一日问圆悟无缝塔话。悟罔然。直从方丈至三门。方道得。师云。你道得也。悟云。不然。暂时不在。便不堪也。</p><p>　　三佛一日相谓曰。老和尚祗是干爆爆地。往往说心说性不得。因请益<a href=\"/remen/foshen.html\" class=\"keylink\" target=\"_blank\">佛身</a>无为。不堕诸数。师曰。譬如清净摩尼宝珠。映于五色。五色是数。摩尼是佛身。圆悟谓二老曰。他大段会说。我辈说时费多少工夫。他祗一两句便了。分明是个老大虫。师闻之。乃曰。若说心说性。便是恶口。又曰。猫有歃血之功。虎有起尸之德。所谓驱耕夫之牛。夺饥人之食。若不如是。尽是弄泥团汉。</p><p>　　示众。将四大海水为一枚砚。须弥山作一管笔。有人向虚空里。写祖师西来意五字。太平下座。大展坐具礼拜为师。若写不得。佛法无灵验。有么有么。便下座。大众散。师高声云。侍者。者应诺。师曰。收取坐具。复问侍者云。收得坐具么。者提起坐具。师曰。我早知汝恁么也。</p><p>　　上堂。汝等诸人见老和尚鼓动唇吻竖起拂子。便作胜解。及乎山禽聚集。牛动尾巴。却将作等闲。殊不知檐声不断前旬雨。电影还连后夜雷。</p><p>　　上堂。山僧昨日入城。见一棚傀儡。不免近前看。或见端严奇特。或见丑陋不堪。动转行坐。青黄赤白。一一见了。仔细看时。元来青布幔里有人。山僧忍俊不禁。乃问长史高姓。他道老和尚看便了。问甚么姓。大众。山僧被他一问。直得无言可对。无理可伸。还有人为山僧道得么。昨日那里落节。今日这里拔本。</p><p>　　师垂语曰。譬如水牯牛过窗棂。头角四蹄都过了。因甚尾巴过不得。</p><p>　　室中常问僧。倩女离魂。那个是真底。</p><p>　　示众云。每日起来拄却临济棒。吹云门曲。应赵州拍。担仰山锹。驱沩山牛。耕白云田。七八年来渐成家活。更告诸公。每人出一只手。相共扶助。唱归田乐。粗羹淡饭。且恁么过。何也。但愿今年蚕麦熟。罗睺罗儿与一文。僧问牛头未见四祖时如何。曰头上戴累垂。云见后如何。曰青布遮前。云未见四祖时为甚么百鸟衔花献。曰富与贵是人之所欲。云见后为甚么百鸟不衔花献。曰贫与贱是人之所恶。</p><p>　　问一代时教是个切脚。未审切那个字。师曰。钵啰娘。</p><p>　　天童正觉禅师</p><p>　　师至汝州香山。成枯木一见深所器重。一日闻僧诵莲经。至父母所生眼。悉见三千界。瞥然有省。即诣丈室陈所悟。香山指台上香合曰。里面是甚么物。师曰。是甚么心行。香山曰。汝悟处又作么生。师以手画一圆相呈之。复抛向后。香山曰。弄泥团汉有甚么限。师曰错。香山曰。别见人始得。师应喏喏。即造丹霞。丹霞问如何是空劫巳前自己。师曰。井底虾蟆吞却月。三更不借夜明帘。丹霞曰未在。更道。师拟议。丹霞打一拂子曰。又道不借。师言下释然。</p><p>　　华药智朋禅师</p><p>　　师依宝峰有年无省。因为众持钵。宝峰自题其像曰。雨洗淡红桃萼嫩。风摇浅碧柳丝轻。白云影里怪石露。绿水光中古木清。噫。你是何人。至焦山。枯木成禅师见之叹曰。今日方知此老亲见先师来。师遂请益其赞。成曰。岂不见法眼拈夹山境话曰。我二十年只作境会。师即契悟。乃曰元来恁么地。成曰。汝作么生会。师曰。春生夏长。秋收冬藏。成曰。直须保任。师应喏。</p><p>　　宝林果昌禅师</p><p>　　师与提刑杨次公入山同游山次。杨拈起大士饭石问。既是饭石。为甚么咬不破。师曰。祗为太硬。杨曰。犹涉繁词。师曰。未审提刑作么生。杨曰硬。师曰。也是第二月。杨为写七佛殿额。乃问七佛重出世时如何。师曰。一回相见一回新。</p><p>　　云盖智本禅师</p><p>　　上堂。满口道不出。句句甚分明。满目觑不见。山山叠乱青。鼓声犹不会。何况是钟鸣。喝一喝。</p><p>　　禾山方禅师</p><p>　　上堂。举拂子曰。看看。祗这个在临济。则照用齐行。在云门。则理事俱备。在曹洞。则偏正[口+十]通。在沩山。则暗机圆合。在法眼。则何止于心。然五家宗派。门庭施设则不无。直饶辩得倜傥分明去。犹是光影边事。若要抵敌生死。则霄壤有隔。且超越生死一句作么生道。良久曰。洎合错下注脚。</p><p>　　空室道人智通</p><p>　　龙图范珣女也。幼聪慧厌世相。求父祝发。龙图难之。遂清修。因看法界观有省。乃连作二偈见意。一曰。浩浩尘中体一如。纵横交互印毗卢。全波是水波非水。全水成波水自殊。二曰。物我元无异。森罗镜像同。明明超主伴。了了彻真空。一体含多法。交参帝网中。重重无尽处。动静悉圆通。后父母俱亡。兄涓领分宁尉通偕行。闻死心名重。往谒之。心见知其所得。便问常啼菩萨卖却心肝。教谁学般若。通曰。你若<a href=\"/remen/wuxin.html\" class=\"keylink\" target=\"_blank\">无心</a>我也休。又问一雨所滋。根苗有异。无阴阳地上。生个甚么。通曰。一叶五叶。复问十二时中向甚么处安身立命。通曰。和尚惜取眉毛好。心打曰。这妇女乱作次第。通礼拜。心然之。</p><p>　　政和间。居金陵。尝设浴于保宁。揭榜于门曰。一物也无。洗个甚么。纤尘若有。起自何来。道取一句。乃可入浴。古灵祗解揩背。开士何曾明心。欲证离垢地时。须是通身汗出。尽道水能洗垢。焉知水亦是尘。直饶水垢顿除。到此亦须洗却。后为尼。名惟久。挂锡姑苏之西竺。</p><p>　　雪窦持禅师</p><p>　　上堂。悟心容易息心难。息得心源到处闲。斗转星移天欲晓。白云依旧覆青山。</p><p>　　石佛益禅师</p><p>　　上堂。一叶落。天下秋。一尘起。大地收。一法透。万法周。且道透那一法。遂喝曰。切忌错认驴鞍桥作阿爷下颔。便下座。</p><p>　　中岩蕴能禅师</p><p>　　师一日与黄提刑奕棋。黄曰。数局之中无一局同。千著万著则固是。如何是那一著。师提起棋子示之。黄伫思。师曰。不见道从前十九路。迷杀几多人。</p><p>　　慧日安禅师</p><p>　　僧问如何是和尚为人一句。师曰。狗走抖擞口。曰意旨如何。师曰。猴愁擞欶头。</p><p>　　雪窦智鉴禅师</p><p>　　上堂。世尊有密语。<a href=\"/remen/jiaye.html\" class=\"keylink\" target=\"_blank\">迦叶</a>不覆藏。一夜落华雨。满城流水香。</p><p>　　大平慧勤佛鉴禅师</p><p>　　师以惟此一事实。余二则非真味之。有省。乃遍参名宿。往来五祖之门有年。恚祖不为印据。与圆悟相继而去。及悟还侍五祖得彻证。而师忽至。意欲他迈。悟勉令挂搭。且曰某与兄相别始月余。比旧相见时如何。师曰。我所疑者此也。遂参堂。一日闻祖举僧问赵州。如何是和尚家风。州曰。老僧耳聋。高声问将来。僧再问。州曰。你问我家风。我却识你家风了也。师即大豁所疑。曰乞和尚指示极则。祖曰。森罗及万象。一法之所印。师展拜。祖令掌翰墨。后同圆悟语话次。举东寺和尚问仰山。汝是甚处人。仰山曰。广南人。寺曰。我闻广南有镇海明珠。曾收得否。山曰收得。寺曰。珠作何色。山曰。白月即现。黑月即隐。寺曰。何不呈似老僧。山叉手近前云。慧寂昨到沩山。被索此珠。直得无言可对。无理可伸。悟顾师曰。既云收得。逮索此珠。又云无言可对无理可伸。是如何。师无语。忽一日谓悟曰。仰山见东寺因缘。我有语也。东寺当时只索一颗珠。仰山倾出一栲栳。悟深肯之。乃告之曰。老兄更宜亲近老和尚去。师一日造方丈。未及语。被祖诟骂[忏-千+么][忏-千+罗]而退。归寮闭门打睡。恨祖不巳。悟巳密知。即往扣门。师曰。谁。悟曰。我。师即开门。悟问你见老和尚何如。师曰。我本不去。被你赚累我遭这老汉诟骂。悟呵呵大笑曰。你记得前日下的语么。师曰。是甚么语。悟曰。你又道东寺祗索一颗。仰山倾出一栲栳。师当下释然。悟遂领师同上方丈。祖才见。遽曰。勤兄。且喜大事了毕。</p><p>　　龙门清远佛眼禅师</p><p>　　师读法华。至是法非思量分别之所能解。质其讲师。师不能答。遂遍参。至太平见五祖。旋丐于庐州。偶雨仆地。烦懑间。闻二人交相恶骂。谏者曰。你犹自烦恼在。师于言下有省。及归。凡有所问。祖即曰。我不如你。你自会得好。或曰我不会。我不如你。师愈疑。遂咨决。于元礼首座。礼乃以手引师之耳。绕围罏数匝。且行且语曰。你自会得好。师曰。有冀开发。乃尔相戏耶。礼曰。你他后悟去。方知今日曲折耳。太平将迁海会。师慨然曰。吾持钵方归。复参随往一荒院。安能究决已事耶。遂作偈告辞。之蒋山坐夏。邂逅灵源禅师。相与甚善。话次。师曰。比见都下一尊宿语句。似有缘。源曰。演公天下第一宗师。何故舍而事远游耶。所谓有缘者。盖知解之师。与公初心相应耳。师从所勉。径趋海会。后命典谒。适寒夜孤坐。拨罏见火如豆许。恍然自喜。曰深深拨。有些子。平生事。只如此。遽起阅几上传灯录。至破灶堕因缘。忽大悟。作偈曰。刀刀林鸟啼。披衣终夜坐。拨火悟平生。穷神归破堕。事皎人自迷。曲淡谁能和。念之永不忘。门开少人过。</p><p>　　示众。以迷心故。山林中来见善知识。将谓别有一道。可令人安乐。不知返究向来迷处工夫。乃最第一。</p><p>　　大随南堂元静禅师</p><p>　　师参永安恩。于临济三顿棒话发明。次依诸名宿。无有当意者。闻五祖机峻。欲抑之。遂谒祖。祖乃曰。我此间不比诸方。凡于室中。不要汝进前退后。竖指擎拳。绕禅床作女人拜。提起坐具。千般伎俩。祗要你一言下谛当。便是汝见处。师茫然。退参。历三载。一日入室罢。祖谓曰。子所下语。巳得十分。试更与我说看。师即剖而陈之。祖曰。说亦说得十分。更与我断看。师随所问而判之。祖曰。好即好。祗是未得老僧说话在。斋后。汝可来祖爷塔所。与汝一一按过始得。至及彼。祖便以即心即佛非心非佛。睦州担板汉。南泉斩猫儿。赵州狗子无<a href=\"/remen/foxing.html\" class=\"keylink\" target=\"_blank\">佛性</a>。有佛性之语编辟之。其所对了无凝滞。至子胡狗话。祖遽转面曰。不是。师曰。不是却如何。祖曰。此不是。则和前面皆不是。师曰。望和尚慈悲指示。祖曰。看他道子胡有一狗。上取人头。中取人腰。下取人脚。入门者好看。才见僧入门。便道看狗。向子胡道看狗处。下得一转语。教子胡结舌。老僧钤口。便是你了当处。次日入室。师密启其说。祖笑曰。不道你不是千了百当底人。此语祗似先师下底语。师曰。某何人。得似端和尚。祖曰。不然。老僧虽承嗣他。谓他语拙。盖祗用远录公手段接人故也。如老僧共远录公。便与百丈黄檗南泉赵州辈把手共行。才见语拙即不堪。师以为不然。乃拽杖渡江。适大水泛涨。因留四祖。侪辈挽其归。又二年。祖方许可。尝商略古今次。执师手曰。得汝说须是吾举。得汝举须是吾说。而今而后。佛祖秘要。诸方关键。无逃子掌握矣。</p><p>　　上堂。有祖巳来。时人错会。祗将言句以为禅道。殊不知道本无体。因体而立名。道本无名。因名而立号。祗如适来上座。才恁么出来。便恁么归众。且道具眼不具眼。若道具眼。才恁么出来。眼在甚么处。若道不具眼。争合便恁么去。诸仁者。于此见得倜傥分明。则知二祖礼拜依位而立。真得其髓。祗这些子。是三世诸佛命根。六代祖师命脉。天下老和尚安身立命处。虽然如是。须是亲到始得。</p><p>　　有一老宿垂语云。十字街头起一间茅厮。祗是不许人屙。僧举以叩师。师曰。是你先屙了。更教甚么人屙。宿闻。焚香遥望大随拜谢。</p><p>　　无为宗泰禅师</p><p>　　师参五祖。祖举赵州洗钵盂话俾参。洎入室。举此话问师。你道赵州向伊道甚么。这僧便悟去。师曰。洗钵盂去呢。祖曰。你祗知路上事。不知路上滋味。师曰。既知路上事。路上有甚滋味。祖曰。你不知耶。又问你曾游浙否。师曰。未也。祖曰。你未悟在。师自此凡五年。不能对。祖一日升堂。顾众曰。八十翁翁辊绣毬。便下座。师欣然出众曰。和尚试辊一辊看。祖以手作打杖鼓势。操蜀音。唱绵州巴歌曰。豆子山。打瓦鼓。杨平山。撒白雨。白雨下。取龙女。织得绢。二丈五。一半属罗江。一半属元武。师闻大悟。掩祖口曰。只消唱到这里。祖大笑而归。</p><p>　　五祖表自禅师</p><p>　　师依五祖最久。未有省。时圆悟为座元。往请益。悟曰。兄有疑处。试语我。师遂举德山小参不答话。问话者三十棒。悟曰。礼拜著。我作得你师。举话尚不会。师作礼竟。悟令再举前话。师曰。德山小参不答话。悟掩其口曰。但恁么看。师出扬声曰。屈屈。岂有公案只教人看一句底道理。有僧谓师曰。兄不可如此说。首座须有方便。因<a href=\"/remen/jingzuo.html\" class=\"keylink\" target=\"_blank\">静坐</a>体究。及旬。顿释所疑。诣悟礼谢。悟曰。兄始知吾不汝欺。又诣万丈。祖迎笑。</p><p>　　师榜侍者门曰。东山有三句。若人道得即挂搭。衲子皆披靡。一日有僧携坐具。径造丈室谓师曰。某甲道不得。只要挂搭。师大喜。呼维那于明窗下安排。</p><p>　　九顶清素禅师</p><p>　　师闻五祖举首山西来意话。倏然契悟。述偈曰。颠倒颠。颠倒颠。新妇骑驴阿家牵。便恁么。太无端。回头不觉布衫穿。祖见。乃问百丈野狐话又作么生。师曰。来说是非者。便是是非人。祖大悦。</p><p>　　太守吕公来瞻大像。问曰。既是大像。因甚肩负两楹。师曰。船上无散工。至阁下睹观音像。又问弥勒化境。观音何来。师曰。家富小儿娇。守乃礼敬。</p><p>　　法闪上座</p><p>　　师久依五祖。未有所入。一日造室。祖问不与万法为侣者是甚么人。曰法闪即不然。祖以手指曰。住住。法闪即不然作么生。师于是启悟。</p><p>　　师至东林宣密度禅师席下。见其得平实之旨。一日拈花绕度禅床一匝。背手插香罏中。曰和尚同道意作么生。度屡下语。皆不契。逾两月。乃令师试说之。师曰。某祗将花插香罏中。和尚自疑。有甚么事来。</p><p>　　金陵俞道婆</p><p>　　市油餐为业。常随众参问琅玡。玡以临济无位真人话示之。一日闻丐者唱莲花落云。不因柳毅传书信。何缘得到洞庭湖。忽大悟。以油糍投地。夫曰。你颠耶。婆掌曰。非汝境界。往见琅玡。玡望之。知其造诣。问那个是无位真人。婆应声曰。有一无位真人。六臂三头努力嗔。一擘华山分两路。万年流水不知春。</p><p>　　圆悟蒋山开堂。方至法座前。婆于众中跃出。以身一拶。便归众。悟曰。见怪不怪。其怪自坏。悟次日至其家。婆不出。厉声曰。这般黄口小儿。也道出来开堂说法。悟曰。婆子少卖弄。我识得你了也。婆遂大笑出相见。</p><p>　　凡有僧至。则曰儿儿。僧拟议。即掩门。佛灯珣禅师往勘之。婆见如前问。珣曰。爷在甚处。婆转身拜露柱。珣即踏倒曰。将谓有多少奇特。便出。婆蹶起曰。儿儿来。惜你则个。珣竟不顾。</p><p>　　颂马祖不安因缘曰。日面月面。虚空闪电。虽然截断天下人舌头。分明只道得一半。</p><p>　　石门聪和尚</p><p>　　师在报慈闻鸠子鸣。乃问僧是甚么声。云鸠鸠声。师曰。欲得不招无间业。莫谤如来正法轮。</p><p>　　净慈慧晖禅师</p><p>　　师谒宏智。智举当明中有暗。不以暗相遇。当暗中有明。不以明相睹问之。语不契。初夜定回。往圣僧前烧香。而宏智适至。师见之顿明前话。次日入室。智举堪嗟去日颜如玉。却叹回时鬓似霜诘之。师曰。其入离。其出微。自尔问答无滞。智许为室中真子。</p><p>　　雪窦嗣宗禅师</p><p>　　僧问。如何是正法眼。师曰乌豆。</p><p>　　问如何是君。师曰。磨砻三尺剑。待斩不平人。曰如何是臣。师曰。白云闲不彻。流水太忙生。曰如何是君臣道合。师曰。云行雨施。月皎星辉。</p><p>　　问如何是正中偏。师曰。菱华未照前。曰如何是偏中正。师曰。团圞无少剩。曰如何是正中来。师曰。遍界绝绉埃。曰如何是兼中至。师曰。啮镞功前戏。曰如何是兼中到。师曰。十道不通耗。</p><p>　　问如何是转功就位。师曰。撒手无依全体现。扁舟渔父宿芦华。曰如何是转位就功。师曰。半夜岭头风月静。一声高树老猿啼。曰如何是功位齐彰。师曰。出门不踏来时路。满目飞尘绝点埃。曰如何是功位俱隐。师曰。泥牛饮尽澄潭月。石马加鞭不转头。</p><p>　　吉祥元实禅师</p><p>　　师自到天衣。早夜精勤。胁不至席。一日偶失笑喧众。天衣摈之。中夜宿田里。睹星月粲然有省。晓归趋方丈。天衣见。乃问洞山五位君臣。如何话会。师曰。我这里一位也无。天衣令参堂。谓侍僧曰。这汉却有个见处。奈不识宗旨何。入室次。天衣预令行者五人。分序而立。师至俱召实上座。师于是密契奥旨。述偈曰。一位才彰五位分。君臣[口+十]处紫云屯。夜明帘卷无私照。金殿重重显至尊。天衣称善。</p><p>　　左丞范冲致虚居士</p><p>　　公由翰苑守豫章。过圆通谒旻禅师。茶罢曰。某行将老矣。堕在金紫行中。去此事稍远。通呼内翰。公应诺。通曰。何远之有。公跃然曰。乞师再垂指示。通曰。此去洪都有四程。公伫思。通曰。见即便见。拟思即差。公豁然有省。</p><p>　　士与圆通拥罏次。公问诸家因缘。不劳拈出。直截一句。请师指示。通厉声指曰看火。公急拨衣。忽大悟。谢曰。灼然佛法无多子。通喝曰。放下著。公应诺诺。</p><p>　　士问圆通曰。是法非思量分别之所能解。如何凑泊。通曰。全身入火聚。公曰。毕竟如何会。通曰。蓦直去。公沉吟。通曰。可更吃茶么。公曰。不必。通曰。何不恁么会。公契旨曰。元来太近。通曰。十万八千。公占偈曰。不可思议。是大火聚。便恁么去。不离当处。通曰咦。犹有这个在。公曰。乞师再垂指示。通曰。便恁么去铛是铁铸。公顿首谢之。</p><p>　　径山涂毒智策禅师</p><p>　　师初谒寂室光。洒然有省。次谒大圆于万寿。圆问曰。甚处来。师曰。天台来。曰见智者大师么。师曰。即今亦不少。曰因甚在汝脚跟下。师曰。当面蹉过。圆曰。上人不耘而秀。不扶而直。一日辞去。圆送之门。拊师背曰。宝所在近。此城非实。师颔之。往豫章谒典牛。道由云居。风雪塞路。坐阅四十二日。午时版声铿然。豁尔大悟。及造门。典牛独指师曰。甚处见神见鬼来。师曰。云居闻版声来。牛曰。是甚么。师曰。打破虚空。全不柄靶。牛曰。向上事未在。师曰。东家暗坐。西家厮骂。牛曰。崭然超出佛祖。他日起家。一麟足矣。</p><p>　　虎丘绍隆禅师</p><p>　　师初谒长芦信禅师。得其大略。有传圆悟语至者。师读之。叹曰。想酢生液。虽未浇肠沃胃。要且使人庆快。第恨未聆謦欬耳。遂由宝峰次湛堂。客黄龙扣死心禅师。次谒圆悟。一日入堂。悟问</p></div>"
},{
    "title": "御选语录卷十八",
    "author": "清世宗御录",
    "html": "<div class=\"B1_text\"><p>　　卷十八</p><p>　　御制后序</p><p>　　朕少年时喜阅内典。惟慕有为佛事。于诸公案。总以解路推求。心轻<a href=\"/remen/chanzong.html\" class=\"keylink\" target=\"_blank\">禅宗</a>。谓如来正教。不应如是。圣祖敕封灌顶普慧广慈大国师章嘉呼土克图剌麻。乃真再来人。实大善知识也。梵行精纯。圆通无碍。西藏蒙古中外诸土之所归依。僧俗万众之所钦仰。藩邸清闲。时接茶话者十余载。得其善权方便。因知究竟此事。壬辰春正月。延僧坐七。二十。二十一。<a href=\"/remen/suixi.html\" class=\"keylink\" target=\"_blank\">随喜</a>同坐两日。共五枝香。即洞达本来。方知惟此一事实之理。然自知未造究竟。而迦陵音乃踊跃赞叹。遂谓巳彻元微。儱侗称许。叩问章嘉。乃曰。若王所见。如针破纸窗。从隙窥天。虽云见天。然天体广大。针隙中之见。可谓遍见乎。<a href=\"/remen/fofa.html\" class=\"keylink\" target=\"_blank\">佛法</a>无边。当勉进步。朕闻斯语。深洽朕意。二月中。复结制于集云堂。著力参求。十四日晚。经行次。出得一身透汗。桶底当下脱落。始知实有重关之理。乃复问证章嘉。章嘉国师云。王今见处。虽进一步。譬犹出在庭院<a href=\"/remen/zhongguan.html\" class=\"keylink\" target=\"_blank\">中观</a>天矣。然天体无尽。究未悉见。法体无量。当更加勇猛<a href=\"/remen/jingjin.html\" class=\"keylink\" target=\"_blank\">精进</a>。云云。朕将章嘉示语。问之迦陵音。则茫然不解其意。但支吾云。此不过剌麻教回途工夫之论。更有何事。而朕谛信章嘉之垂示。而不然性音之妄可。仍勤提撕。恰至明年癸巳之正月二十一日。复堂中<a href=\"/remen/jingzuo.html\" class=\"keylink\" target=\"_blank\">静坐</a>。无意中忽蹋末后一关。方达三身四智合一之理。物我一如本空之道。庆快平生。诣章嘉所礼谢。国师望见。即曰。王得大<a href=\"/remen/zizai.html\" class=\"keylink\" target=\"_blank\">自在</a>矣。朕进问更有事也无。国师乃笑展手云。更有何事耶。复用手从外向身挥云。不过尚有恁么之理。然易事耳。此朕平生参究<a href=\"/remen/yinyuan1.html\" class=\"keylink\" target=\"_blank\">因缘</a>。章嘉呼土克图国师剌麻。实为朕证明恩师也。其他禅侣辈。不过曾在朕藩邸往来。壬辰癸巳间坐七时。曾与会耳。迦陵性音之得见朕也。乃朕初欲随喜结七。因柏林方丈年老。问及都中堂头。佥云。只有千佛音禅师。乃命召至。既见。问难甚久。其伎俩未能令朕发一疑情。迫窘诘屈。但云王爷解路过于大慧杲。贫衲实无计奈何矣。朕笑云。汝等只管打七。余且在傍随喜。尔时醒发因缘。巳具述如左。若谓性音默用神力。能令朕五枝香了明此事。何得奔波一生。开堂数处。而不能得一人。妄付十数庸徒耶。向后性音惟劝朕研辨五家宗旨。朕问五家宗旨如何研辨。音云。宗旨须待口传。朕意是何言欤。口传耳受。岂是拈花别传之旨。堂堂丈夫。岂肯拾人涕唾。从兹弃置语录不复再览者二十年。此府中宫中人人之所尽知者。夫五家宗旨。同是曹溪一味。不过权移更换面目接人。究之皆是无义味语。所为毒药醍醐。搅成一器。黄金瓦砾。融作一团。用处无差。拈来有准。并皆一代之宗师。百世之模楷。柰庸流不了自心。累他涂污有分。鼓动识情。横生法执。谬加穿凿。取笑傍观。明眼人前。不堪举似。因见性音谆谆于此。是乃逐语分宗。齐文定旨也。甚轻其未能了彻。如使性音明知之而劝朕于此打之绕。更是何心行也。则其限于<a href=\"/remen/jiandi.html\" class=\"keylink\" target=\"_blank\">见地</a>可知矣。如达摩传衣偈云。一花开五叶。结果自然成。后世附会其说。以为五叶者五宗也。夫传衣止于曹溪。则是从慧可而下五世矣。因震旦<a href=\"/remen/xinxing1.html\" class=\"keylink\" target=\"_blank\">信心</a>巳熟。法周沙界。衣乃争端。不复用以表信。达摩黄梅之言具在。由可至能。岂非五叶。后来万派同源。岂非结果自然成耶。何得以五宗当之。且传衣公案。世多囫囵吞枣。全未明白。<a href=\"/remen/shizun.html\" class=\"keylink\" target=\"_blank\">世尊</a>至多子塔前。命摩诃<a href=\"/remen/jiaye.html\" class=\"keylink\" target=\"_blank\">迦叶</a>分座令坐。以僧伽黎围之。遂告曰。吾以<a href=\"/remen/zhengfa.html\" class=\"keylink\" target=\"_blank\">正法</a>眼藏密付于汝。汝当护持。继又告迦叶。吾将金缕僧伽黎衣传付于汝。转授补处。至慈氏佛出世。勿令朽坏。世尊所分之座。究是何座。僧伽黎究是何物。如云即是此金缕僧伽黎衣。从迦叶传至六祖者。岂有自周昭王至梁武帝时。尚不朽坏。即属异宝。不可思议。便能常存<a href=\"/remen/shijian.html\" class=\"keylink\" target=\"_blank\">世间</a>。又与正<a href=\"/remen/fayan.html\" class=\"keylink\" target=\"_blank\">法眼</a>藏。有何交涉。且自六祖以后。何以又复消泯。世尊明言至慈氏佛出世勿令朽坏。乃未至唐时即巳无存。岂世尊<a href=\"/remen/wangyu.html\" class=\"keylink\" target=\"_blank\">妄语</a>诳语耶。且以僧伽黎围迦叶者。又是何意。总之未悟正法眼藏。从何推测。人必明取僧伽黎。定然留得到慈氏出世之故。然后可与论传衣之事。何得支离穿凿。妄定宗旨。更以五宗牵合附会耶。况五宗前后参差。亦非一时。即五宗所明。同是大圆觉性。宗若有五。性亦当有五矣。古人专为剿情绝见。惟恐一门路熟。又复情见炽然。是以别出一番手眼。使人悟取<a href=\"/remen/zhongsheng.html\" class=\"keylink\" target=\"_blank\">众生</a>心不能缘于<a href=\"/remen/banruo.html\" class=\"keylink\" target=\"_blank\">般若</a>之上。今乃转以情见分别之。埋没古人不少。朕既深明本旨。只图真实。以办平生。岂肯被伊牵绊葛藤窠也。因一年之后。自清凉山回。<a href=\"/remen/zongjiao.html\" class=\"keylink\" target=\"_blank\">宗教</a>两不拈提。迨即位以来。十年不见一僧。未尝涉及禅之一字。盖此事。实明者少。逐块之流。徒劳延伫。求名之辈。更长业缘。而世间井底蛙。又必妄生议论。朕愍诸有情。无知愚陋。恐其因此造诸谤般若大罪孽。不谈之意。良非偶然。今见去圣日远。宗风扫地。正法眼藏。垂绝如线。又不忍当朕世而听其滔滔日下也。乃选辑从上宗师吃紧为人之语。刊示天下后世。使之摆脱<a href=\"/remen/shengsi.html\" class=\"keylink\" target=\"_blank\">生死</a>根尘。掀翻轮迥陷阱。学者当知朕今此举。实为<a href=\"/remen/fozu.html\" class=\"keylink\" target=\"_blank\">佛祖</a>慧命所系。不惜眉毛拖地。非与十方<a href=\"/remen/changzhu.html\" class=\"keylink\" target=\"_blank\">常住</a>行脚秉拂之徒。较论见地短长。朕此选出。莫又缉缉聚头。妄论是何宗派。却与朕莫交涉在。天下宗徒。能为自已一大事勇猛精进。如救头然。立雪不寒。断臂无痛。自然黑漆桶拦空扑破。玉麒麟就地勒回。那时方省得朕此一番话堕。无量慈悲。如或此心不真不诚。不苦不切。但从语言文字。放出见闻觉知。任情卜度。细意推求。此一则是<a href=\"/chanzong/wujia/ljz.html\" class=\"keylink\" target=\"_blank\">临济宗</a>。那一则是曹洞派。起模画样。滞相执缘。以此求契求证。所为将空塞空。徒使朕与从上诸古德百千方便。亦如取声锁向匣中。吹网欲令气满耳。岂不钝置人耶。朕在藩邸时。亦以本分事接人。不无漏逗。所有语句。并巳刊入圆明<a href=\"/wenda/jushi/\" class=\"keylink\" target=\"_blank\">居士</a>语录卷内。此外并无一则机缘流布人世。况朕身居帝王之位。口宣佛祖之心。天下后世。理障深重者。必以教外别传之旨。未经周公子子评定。怀疑而不肯信。然此其为害犹浅。若夫外托禅宗。心希荣利之辈。必有千般诳惑。百种聱讹。或曾在藩邸。望见颜色。或曾于法侣。传述绪言。便如骨岩木陈之流。捏饰妄词。私相纪载。以无为有。恣意矜夸。刊刻流行。煽惑观听。此等之人。既为佛法所不容。更为国法所宜禁。发觉之日。即以诈为制书律论。朕今此举。实以教外别传。将坠于地。不得巳而为此。至于宗门能杀能活能纵能夺之趣。皆由宗师所参不谬。所悟无垠。如千里驹。随意举步。便是追风逐日。其不可及者。皆其所不自知。苟存一与夺自在擒纵无偏之见。于<a href=\"/remen/bashi.html\" class=\"keylink\" target=\"_blank\">八识</a>田内。则人法不空。能所交接。其与魔外。有何分别。兹选之有正集外集前集后集。而又谆谆提示。各序其旨于篇端者。专欲学人真参实悟。各得本分正知<a href=\"/remen/zhengjian.html\" class=\"keylink\" target=\"_blank\">正见</a>。如象渡河。脚踏实地。便能超出<a href=\"/remen/sanjie.html\" class=\"keylink\" target=\"_blank\">三界</a>。而一一具足<a href=\"/remen/liudu.html\" class=\"keylink\" target=\"_blank\">六度</a>万行。切莫仍向此中转求口头滑利也。此事不由语言文字分迷悟。岂由语言文字定是非。巳悟巳证者。有语有句。固能为人解粘去縳。若平生无一则机缘语句传世者。岂得遂谓未悟未证乎。如西天四七。所垂言句甚少。东土二三。惟达摩曹溪尚传语句。璨大师尚有信心铭一篇。其他二祖四祖。并无一语垂后。岂皆是未悟未证人也。应知何在语录之流传与否。乃近代宗徒。动辄拾取他人涕唾陈襕葛藤。串合弥缝。偷作自已法语。灾梨祸枣。诳惑人家男女。其口头实能滑利者。便鸣钟击板。竖拂擎拳。彼建立则我扫荡。彼扫荡则我建立。各出妄见争持。大家一场[忏-千+么][忏-千+罗]。<a href=\"/remen/libai.html\" class=\"keylink\" target=\"_blank\">礼拜</a>者作出身之活路。棒喝者成漂堕之黑风。如此心行。称曰度人。佛祖门庭。岂不污辱。又如古人契证无差。每有拈代偈颂以相印合。今则不然。不于契证处自了自心。但于公案上盲拈瞎颂。剽窃成语。差排牵合。为可解不可解之语。作若通若不通之文。千七百则。皆可通融。百千万言。无非活套。以此为拈代偈颂。岂不涂污古人。误累自已。有何交涉。虚费钻研。夫讲师诠解教典。何尝不同于如来之语。而不得谓传如来之心者。以心宗非语言文字所可传。故曰教外别传。今将教外别传所有公案作文字。则是又成一教外别传之教典矣。况文字边事。欲其工妙。亦非聚数十年心力不能到家。至作得文字好。则此数十年不究本分可知。教外别传。只是本分二字。安可离却。而为此门庭以外事。拈代偈颂四者。颂最为后。学人于颂古切用工夫。遂渐至宗风日坠。此端一开。尽向文字边作活计。赵州所呵。枝蔓上生枝蔓。正为此辈。至乃子孙稍得世荣。便欲将祖父言句。夤缘入藏。不思千古自有明眼人。岂得欺尽谩尽。夫本为利益将来。流芳百世。夤缘入藏。而乃忘其贻误后人遗臭万年也。何苦夤缘。自贻伊戚。平素一无所事。吃得饭饱。长连床上。三三五五。握管伸纸。商量作一部好语录垂后。纵使句句如初祖所说。亦乃馊羹餲饭。与灵觉有何交涉。况此实非学问之所能及。思虑之所能到。何苦造大罪孽。同于谤佛。古人云。佛法不怕烂却。又云。但得<a href=\"/remen/chengfo.html\" class=\"keylink\" target=\"_blank\">成佛</a>。不愁不会<a href=\"/remen/shuofa.html\" class=\"keylink\" target=\"_blank\">说法</a>。朕愿天下宗徒。参则实参。悟则实悟。此是<a href=\"/remen/puti.html\" class=\"keylink\" target=\"_blank\">菩提</a>道场。其中无求名利处。于此尚不无污染。可见从初<a href=\"/remen/faxin.html\" class=\"keylink\" target=\"_blank\">发心</a>。便非真实为生死<a href=\"/remen/chujia.html\" class=\"keylink\" target=\"_blank\">出家</a>也。若为名利。何如耕农。作一孝弟力田之民。不然应试。作一科举文学之士。留此宗门。以待真正发心参学之人。免致涂污佛祖之慧命。朕阅指月录。正法眼藏。禅宗正脉。教外别传诸书。所选古德机缘语句。皆错杂不伦。至于迦陵音所选宗统一丝者。尤为乖谬。古人语句。专为开人迷云。后人选辑。专为垂诸久远。今乃挨门逐户。拾取剩遗。或珠或玑。或金或[金+俞]。或丝或布。或柴或草。或瓦或砾。或垢或腻。一家强收一物入笼中。更自夸曰秉公。何庸愚之甚也。但图人人有分。个个不遗。纷纷杂陈。撩乱错出。蝌斗与神龙并游。野狐与师子齐吼。饱参者尚或一时目迷。况初学之人。岂不观之而愈惑。求之而愈远。其为毒害。奚可胜言。此选。朕近日方见。未料性音昏愦卑鄙至于此极也。至于取本朝开堂说法之衲僧。平生所有乱统。各各人编一则。错杂不堪。谓之宗统一丝。直接西天四七东土二三。真令人笑之齿冷。若然。则禅宗之统。实危如一丝也。甚意不过取媚同门参学之徒。俾惑其选录伊祖父言句入集。以为荣华。此何异世间浇薄士子。彼此标榜选刻文字。自称名士乎。噫。可为宗风太息流涕者矣。如朕于涌泉欣天衣怀韶国师等古德语句。宝之如摩尼夜光。赤刀大贝。而诸书所载极少。遍求不可复得。盖瞿汝稷辈。自然皆是性音心行。既杂取下等语句。又畏繁多。自然将真正师范至言。转播弃之而不惜。历年既久。渐以无传。良可叹惋。因念从上古德。不肯以佛法当人情。一任香火歇绝。不妄付拂者。其与盲传盲受。只图支派蕃衍之人。高下相去。天地悬隔。夫慧命绝续。正同父子。但与身体发肤之禀受。其理相不可强同。虽瓣香所承。定不容昧。但如朕所采语句中诸禅师。现在巳无法嗣者。天下宗徒之祖父。岂得不从此摸著鼻孔。是则亦为伊祖父生身之所自也。凡为嗣续。正当饮水思源。柰何各立门庭。同于世间种族。赵甲之家。不祀钱乙之祖。横分畛域。各守封疆。况伊辈盲传盲受。并未大死大活。有何法乳。所报何恩。倘从此选中诸禅师垂示处。得个入头。是乃瓣香法乳之恩。理宜酬答者也。如或未能。则姑如先圣先贤列祀学宫之例。使人人致敬。要亦未为不可。天下<a href=\"/remen/conglin.html\" class=\"keylink\" target=\"_blank\">丛林</a>古刹衲子。除各自<a href=\"/remen/gongyang.html\" class=\"keylink\" target=\"_blank\">供养</a>伊本支祖父外。应将从来拔萃古德。一一设位于堂。朝夕供养礼拜。使其香火绝而复续。遍满震旦。不但为后世真参实学者劝。亦报本酬源之正举。再者从上祖师设呵佛骂祖之路。盖为学人圣见不除。则触途成碍。苟不筒脚跟下。如斩一握丝。一斩一齐断。则见相横前。仍沿此岸。夫如来直指灵鉴心体。不特破根尘相对之妄。亦乃破离妄绝对之真。真妄两途。皆众生无始以来之见病。大善知识。透天透地。泯妄泯真。是以扫空生佛之虚华。荡尽妄真之闲说。吃紧为人。无柰立此呵佛骂祖之说。所谓以慈悲之故。而有落草之谈也。其实水月道场。空花万行中。此等语言。何处安著。如德山鉴。平生语句。都无可取。一味狂见恣肆。乃性音选宗统一丝。采其二条内。一条载去前后语言。专录其辱骂佛祖不堪之词。如市井无赖小人诟谇。实令人惊讶不解其是何心行。将以此开示学人耶。是何为耶。近世宗徒。未踏门庭。先决堤岸。一腔私意。唯恐若不呵佛骂祖。则非宗门。强作解事。学人饶舌。狐行象迹。鸮学凤音。是何言欤。是何言欤。释子既以佛祖为祖父。岂得信口讥诃。譬如家之逆子。国之逆臣。岂有不人神共嫉。天地不容者。阎罗面前。刀山剑树。专为此辈而设。极宜猛省。如南泉愿牧水牯牛公案。最为下品。因南泉愿颇有本分之语。是以朕未加诃斥。而性音则于其他语句概置不录。所录二条。其一即是此条具此凡眼。有何圣见可除。辄敢见人呵佛骂祖。便生<a href=\"/remen/huanxi.html\" class=\"keylink\" target=\"_blank\">欢喜</a>采辑。鸱鼠嗜粪。斯之谓矣。又如大慧杲云。今时宗师为人。入室三五遍。辨白不出。却教他说悟处。若恁么地。如何为人等语。此论大误。从来如永嘉一宿觉之类。只因当时但知教乘。初阐禅宗。所以一言半语。漏逗本分。皆胸襟流出。便可印合。自唐季以后。古德垂示。流布海内。人人捃摭攘窃。预备应机。若不入室细扣。知其是何心行。朕亦颇能为人。然实不能不令入室三五遍。而即悉其底蕴。开堂说法。临机问答。固不可无。若止凭一二语。以定虚实。此盲传盲受之根。大慧杲误人谬论。丛林当为炯戒。况大慧杲既具如此眼目。所谈奇妙法何耶。所得英俊才谁耶。朕实深尝上乘圆顿<a href=\"/remen/ganlu.html\" class=\"keylink\" target=\"_blank\">甘露</a>之味。非依墙摸壁率意之乱统。既知之无疑。岂忍不报佛祖深恩。因不辞话堕。竭力为宗门一番整顿。所冀天下禅僧。改往修来。英灵辈出。如朕所选中诸禅师者。唱导十方。使如来正教有振兴之象。是则朕之深愿。如尔等僧徒。仍报迷不悟。将朕一片慈悲。全不领受。仍以无明缁素人我心会取。如世尊所说<a href=\"/remen/sanzang.html\" class=\"keylink\" target=\"_blank\">三藏</a>十二分。一例束之高阁。则宗风之衰。朕亦无如之何矣。选辑既竣。书此以为后序。</p><p>　　雍正十一年癸丑九月朔日。</p></div>"
},{
    "title": "御选语录卷十九",
    "author": "清世宗御录",
    "html": "<div class=\"B1_text\"><p>　　卷十九</p><p>　　御制序</p><p>　　朕自去腊。阅宗乘之书。因遇辑从上古德语录。听政余闲。尝与在内廷之王大臣等言之。自春入夏。未及半载。而王大臣之能彻底洞明者。遂得八人。夫古今禅侣。或息影云林。栖迟泉石。或诸方行脚。到处参堂。乃谈空说妙者。似粟如麻。而了悟自心者。凤毛麟角。今王大臣于半载之间。略经朕之提示。遂得如许人一时大彻。岂非<a href=\"/remen/fahui.html\" class=\"keylink\" target=\"_blank\">法会</a>盛事。选刻语录既竣。因取王大臣所著述。曾进呈朕览者。择其合作。编为一集。锡名当今法会。附刊于后。朕惟如来<a href=\"/remen/zhengfa.html\" class=\"keylink\" target=\"_blank\">正法</a>眼藏。<a href=\"/remen/niepan.html\" class=\"keylink\" target=\"_blank\">涅槃</a>妙心。如杲日在空。有目共睹。迷者自迷。悟者无语。诚于此一超直入。则经纶万有。实为行所无事。朕一日二日万几。诸臣朝夕不懈于位。莫非平治天下之为。而即于此深尝圆顿<a href=\"/remen/ganlu.html\" class=\"keylink\" target=\"_blank\">甘露</a>之味。可知此事之为实际理地。而非狂参及解路。所可得而托也。朕居帝王之位。行帝王之事。于通晓宗乘之虚名何有。况此数大臣。皆学问渊溥。公忠方正之君子。一言一行。从无欺妄。又岂肯假此迎合。为谄谀小人之事。朕又岂肯默传口授。作涂污慧命之端。诚以人果于心性之地。直透根源。则其为利益自他。至大而至普。朕之惓惓于此。固非无谓而然也。卷中言句。所为师子只三岁。便能大哮吼。可以启人弘信。广布正灯。是选之传。或于宗风不无小补。至在内焚修之<a href=\"/remen/shamen.html\" class=\"keylink\" target=\"_blank\">沙门</a>羽士。亦有同时证入者六人。其所作亦附刊焉。是为序。</p><p>　　雍正十一年癸丑九月望日。</p><p>　　御选当今法会。</p><p>　　皇十六弟庄亲王爱<a href=\"/wenda/jushi/\" class=\"keylink\" target=\"_blank\">居士</a>。</p><p>　　<a href=\"/remen/lifo.html\" class=\"keylink\" target=\"_blank\">礼佛</a></p><p>　　盈天地间。惟一真佛。百千万亿泥佛木佛。总是一佛。若著相而求。翻成隔碍。不须拟议叩求。但办立地荐取。欲识真佛。无往不是。非将旷劫无明彻底尽去。何可得见。如何得彻底尽去。但只去缚。缚之一子。<a href=\"/remen/zhongsheng.html\" class=\"keylink\" target=\"_blank\">众生</a>业识根深。千生万劫。缠绕无休。色能缚见。声能缚闻。触缘便缚。对境即昏。转求转远。愈觅愈深。欲得解缚。别无方便。一念回光。即睹佛面。非心非佛。白云万里。是心是佛。万里白云。佛即是见。见本离因。如青莲花。不染一尘。见如不见。闻如不闻。色不碍见。声不碍闻。根尘空寂。历历明明。千江一月。一月千江。风来水面。云绕层岗。<a href=\"/remen/jileshijie.html\" class=\"keylink\" target=\"_blank\">极乐世界</a>。东方西方。有何隔碍。不用参详。佛即是我。我即是佛。佛与众生。无二无别。孰欠孰剩。孰优孰劣。迷之则凡。悟之则圣。凡圣双泯。全体大用。离相若非。即相则是。即相若非。离相则是。是非两忘。真佛出世。佛生一如。无出无入。彼此不二。无来无去。大慈悲父。设兹慈航。拯救群迷。解缚脱缰。此恩此德。难议难量。无上醍醐。今巳得尝。愿同含识。共登道场。稽首归依。<a href=\"/remen/dl.html\" class=\"keylink\" target=\"_blank\">顶礼</a>法王。</p><p>　　祖意</p><p>　　六祖不传衣。达摩留只履。欲分异与同。透得知玄旨。若直露消息。一月千江里。何妨更注脚。脚跟下荐取。</p><p>　　问答一则</p><p>　　一僧问。有僧问云门如何是透法身句。云门曰。北斗里藏身。意旨如何。王颂曰。透法身。藏北斗。有是无。无是有。泥牛吼月。木郎醉酒。如是如是。知否知否。</p><p>　　六根颂</p><p>　　六根原来一物收。谁知一物价难酬。键关碌碌空妨鼠。鞭扑劳劳错打牛。绿水青山观<a href=\"/remen/zizai.html\" class=\"keylink\" target=\"_blank\">自在</a>。清风明月任优游。拔根应会生根地。听取凉蝉报早秋。</p><p>　　地</p><p>　　大地一毫端。本来不见土。识得脚根下。任伊吞与吐。</p><p>　　水</p><p>　　一勺全沧海。沧海无滴水。沧海与桑田。海田只如此。</p><p>　　火</p><p>　　石火与电光。何须分人我。识得丙丁因。自知火中果。</p><p>　　风</p><p>　　遍界不曾藏。遍界不曾有。但观动静声。尽是狮子吼道。至道原无一语。何妨信口吟哦。静喧语默任和和。无可亦无不可极乐世界何处。色空里面缣讹。曰魔曰佛总非他。却又本来<a href=\"/remen/wuwo.html\" class=\"keylink\" target=\"_blank\">无我</a>。</p><p>　　月</p><p>　　朔日何曾隐晦。光明仍满三千。莫言三五是团圆。大地依然黑暗明自暗中折合。暗从明里周旋。明明暗暗两无偏。此月方才出现。</p><p>　　灯</p><p>　　一盏能分千盏。须知一盏何来。直饶照出九层台。者个何尝有碍用处分明无照。体时不隔尘埃。莲花火里霎时开。方得名为自在。</p><p>　　镜</p><p>　　恰似冰轮高挂。自然形影不藏。何须刮垢更磨光。方现如如妙相纵使尘封岂掩。便从笼罩无妨。昏明只辨一毫芒。畏障都卢生障。</p><p>　　心珠性水</p><p>　　心珠性水合同途。此界他方本不殊。珠灿烂时涵湛水。水澄清处见圆珠。光风霁月全身现。碧沼寒潭寸影无。亘古至今无个事。何须依样画葫芦。</p><p>　　录语二则</p><p>　　万物如如在目前。小而无内广无边。圆通一性何来往。水底青山火里莲。</p><p>　　尊贵从来不自知。幸逢一拶好修持。谁知一滴曹溪水。却在吾。皇太液池。</p><p>　　示明鼎</p><p>　　柏林寺礼佛次。示明鼎曰。佛为一大事<a href=\"/remen/chujia.html\" class=\"keylink\" target=\"_blank\">出家</a>。岂仅为自了<a href=\"/remen/shengsi.html\" class=\"keylink\" target=\"_blank\">生死</a>巳哉。众生沉沦。愿拯拔之。众生迷谬。愿儆觉之。众生缠缚。愿<a href=\"/remen/jietuo.html\" class=\"keylink\" target=\"_blank\">解脱</a>之。众生蔽障。愿开明之。一切圣凡。料共喻斯旨。然拯拔众生。即自拯拔也。儆觉众生。即自儆觉也。解脱众生。即自解脱也。开明众生。即自开明也。如是拯拔儆觉解脱开明。实无我得拯拔。我得儆觉。我得解脱。我得开明者。亦无众生得我拯拔。得我儆觉。得我解脱。得我开明者。如是谓之度人。如是谓之自度。所以从上古德。巳得巳证。必为人天推作导师。一本慈悲。随人接引。而当其所得未得。所证未证之时。则必孳孳汲汲。眠食俱废。不惜躯命。力索勤求。匿影销声。<a href=\"/remen/biguan.html\" class=\"keylink\" target=\"_blank\">闭关</a>杜口。惟依本分。绝不关人。甚至兀坐空岩。行脚异域。断臂立雪。若救头燃。其苦心忍行。曾不以年岁计。逼拶戛击。誓期彻悟。一旦摸著鼻孔。如绝如苏。然后即事即理。无挂无碍。以至人天趋向。秉拂开堂。自利利人。一时<a href=\"/remen/yuanman.html\" class=\"keylink\" target=\"_blank\">圆满</a>。盖已事未明而即能导人。不能导人而遂为了已事者。十方万古。决定无此教。无此法也。今尔著僧伽衣。吃香厨饭。为<a href=\"/remen/fodizi.html\" class=\"keylink\" target=\"_blank\">佛弟子</a>。人号善知识。住名刹。升法席。集缁素而<a href=\"/remen/shuofa.html\" class=\"keylink\" target=\"_blank\">说法</a>。亦历有岁年矣。皇上以帝王之尊。证如来之果。<a href=\"/remen/suixi.html\" class=\"keylink\" target=\"_blank\">随喜</a>所及。时承。开示。不异日月轮边。光明常被。其为万辛。历劫难逢。然以余观尔。桶底不脱。竿头未进。虽经行禅诵。日不忘两餐。而见性明心。实莫参一味。执著名相。缠绕语言。寻讨无功。啐啄奚补。岂不上负。圣恩。下负自已。如此而或欲为人。是乃聋以导聋。瞽以传瞽。迷人正觉。断人慧命。铁蛇横路。自误误人。堕落轮迥。将阿谁消受。余深代汝愧畏。尔亟当及此猛省。打透关头。自度度人。并不是两事。尔应知。皇上恩大难酬。并肯余言之无妄也。古佛巳过。再世未来。不向今生度。懊恼亦何及。况自误犹小。误人罪大。舌在不从心。具眼莫问口。其努力迥向。毋有玷沙门。俾三千大众。各发<a href=\"/remen/xinxing1.html\" class=\"keylink\" target=\"_blank\">信心</a>。广衍宗旨。且谩道授记<a href=\"/remen/lingshan.html\" class=\"keylink\" target=\"_blank\">灵山</a>。必将获人天<a href=\"/remen/fubao.html\" class=\"keylink\" target=\"_blank\">福报</a>。是否是否。如何如何。莫谓如来教下。絮絮琐琐。大似谈老婆禅也。尔其珍重。毋忽。</p><p>　　皇十七弟果亲王自得居士。</p><p>　　究竟铭</p><p>　　<a href=\"/remen/sanjie.html\" class=\"keylink\" target=\"_blank\">三界</a>众生。自从无始。忽起无明。成就根尘。即此无明。同佛正觉。迷妄执著。升沉业识。悟无愚智。觉无凡圣。不从彼来。不从此去。前后际断。非即非难。无依有立。有凭无成。坦然一致。真妄无二。能所俱离。随类普应。有方则滞。著处即邪。痴静冥空。六尘缘影。不染而染。是而非是。声声色色。捏目生花。昭昭灵灵。龟毛兔角。二途俱泯。圆成弹指。无证之证。无修之修。次第渐除。宿昔染习。六般同济。众生一如。佛魔邪外。一轨同收。好丑分明。宝镜不垢。常泯常照。常动常寂。无可不可。不取不舍。圆通荡荡。不思不议。</p><p>　　如如歌。</p><p>　　从上<a href=\"/remen/fozu.html\" class=\"keylink\" target=\"_blank\">佛祖</a>传心法。无异无同无二辙。本非知见所能明。不是施功可了脱。目前色相悉真常。耳畔音声尽妙说。个中毫发费商量。即落千差与万别。未从拟议全宾主。不用足移入道场。圆满融通无净染。希夷微妙又寻常。凝然不动超尘劫。寂尔无为建宝幢。刹刹尘尘皆实相。更余何物可承当。中非内兮表非外。非须弥兮非绉芥。还问皓月印千江。复若飙风鸣万籁。捏之不聚视无形。当前即是寻无在。但能顷刻回光照。不劳弹指便圆成。<a href=\"/remen/zhendi.html\" class=\"keylink\" target=\"_blank\">真谛</a>无圣无不圣。妙义非生非不生。逢建立时随建立。遇光明处合光明。山河大地如来藏。动植含灵佛祖灯。何用改用弦兼易调。从他月白与风清。澄之不清淆不浊。亦非迷兮亦非觉。<a href=\"/remen/yuanrong.html\" class=\"keylink\" target=\"_blank\">圆融</a>即是宝金绳。耽玩翻成断贯索。尘劳<a href=\"/remen/wangxiang.html\" class=\"keylink\" target=\"_blank\">妄想</a>等龟毛。<a href=\"/remen/banruo.html\" class=\"keylink\" target=\"_blank\">般若</a>涅槃同兔角。那伽常定繁兴处。遍界纵横无住著。<a href=\"/remen/daqianshijie.html\" class=\"keylink\" target=\"_blank\">大千世界</a>一慈航。露柱灯笼何处藏。若向草头寻祖意。合如针上觅鸳鸯。六根即是<a href=\"/remen/puti.html\" class=\"keylink\" target=\"_blank\">菩提</a>种。万念无非如意幢。大似寒梅经雪后。花开不是去年香。把断一津非是入。放纵千流非是出。泊然心境湛兮澄。岂假丝毫功与力。无住无行不堕空。常明常照还如漆。沧海涓涓入百川。盈溪盈壑作波澜。曹溪一滴遍三千。岂待拈花始莞然。月照寒潭波映月。月波浩渺潭皎洁。此中体用甚分明。何必谛诠堕言说。物物同参报<a href=\"/remen/huashen.html\" class=\"keylink\" target=\"_blank\">化身</a>。一尘不染净光佛。净光佛住在何方。即在众微尘里觅。渴饮饥餐朝复昏。本无些子异于人。才言解脱即坑堑。脚底何非不二门。有作有为终属妄。除烦除恼亦非真。若言如如成两橛试问此歌闻不闻。</p><p>　　示初学</p><p>　　达摩西来。直指人心。见性<a href=\"/remen/chengfo.html\" class=\"keylink\" target=\"_blank\">成佛</a>。不假文字语言。盖因众生。以<a href=\"/remen/wuliangjie.html\" class=\"keylink\" target=\"_blank\">无量劫</a>来。识情染习。一向外求。不知返本。但推穷寻逐。攀缘思虑。只益多闻。还成滞碍。故祖师慈愍。垂示后学。于<a href=\"/remen/shana.html\" class=\"keylink\" target=\"_blank\">刹那</a>之顷。令明心地。直达本源。则言言尽是真常。无一句不指清净之体。无一声不阐圆妙之音。经云。先佛所说。后佛随顺。<a href=\"/remen/sanzang.html\" class=\"keylink\" target=\"_blank\">三藏</a>十二部。即语言文字而非语言文字。从此了明而无了明之者。是为实语。不诳语。弗契斯旨。但随文解义。堕于见网。如日下狐灯。失其所照。亟须勇猛<a href=\"/remen/jingjin.html\" class=\"keylink\" target=\"_blank\">精进</a>。直下了脱。自有释然于无边教海之诠谛矣。</p><p>　　闲言说十则</p><p>　　有生于无。无生于有。有<a href=\"/remen/wuxiang.html\" class=\"keylink\" target=\"_blank\">无相</a>生。统归之道。有为无为。超乎名言。是道耶。非道耶。</p><p>　　道非巍巍。如仁者乐山。道非荡荡。如智者乐水。山水之外。道将何求。若执山水以为道。又复以鱼目作明珠。且道究竟如何。山不是山。水却是水。</p><p>　　人言空花。我谈实相。人说山河大地。我道梦幻泡影。非炫异于人。正所以示大同。若以异为同。以同为异。风马牛。</p><p>　　不自见。故普见。不自生。故长生。以其无生。万物大同。故觑无上菩提犹如儿戏。</p><p>　　道本无动。故不在动。道本无静。故不在静。道若在静。但守槁木寒灰。便超法海。道若在动。但逐飙尘野马。即踏真如。总没交涉在。夫体道者。但向湛寂就纷纭。纷纭成湛寂处会。</p><p>　　千寻之木。成于尺寸。万里之程。始于跬步。故道虽高妙。不离寻常目下。若舍近而求远。厌凡而慕圣。是舍萌芽之木而求参天。不出户庭而欲适远。不谓愚得乎。</p><p>　　一切自然。矫作则失。因无矫作。天地成其广大。日月成其光明。山川草木。飞潜动植。自然合体。故曰如来藏。</p><p>　　明镜照形。其短长肥瘠一如也。释镜求吾貌而可得。虚谷应声。其大小缓急一如也。去谷寻吾声而不可得。故曰在镜即镜。在谷即谷。</p><p>　　大道希夷。不可得而尊。不可得而贵。安之随之。和之同之。有而不有。为而不为。是名大道。</p><p>　　寥廓者天。无物不包。浩瀚者海。无物不容。故则天者同其广大。法海者同其渊深。至于道。不可思议而莫之量。</p><p>　　随笔五颂</p><p>　　佛祖弘慈。拯溺一切。盖为众生。本真锢蔽。客尘掩埋。业涛腾沸。憎爱取舍。自缚自系。轮迥生灭。致难脱离。</p><p>　　憎凡爱圣。求静厌喧。皆为执著。尽属攀缘。在圣则圣。在凡则凡。处静即静。处喧即喧。本无万所。如珠走盘。</p><p>　　素位而行。佛儒同道。俗则居家。僧则秉教。为臣当忠。为子当孝。能尽伦常。即为玄妙。绝世违情。舍明求照。</p><p>　　或以释教。遗弃纲常。竞相排诋。如墨如杨。或慕邪行。裂衣毁裳。[(牙+文)/刀]容捻指。妄自残伤。两俱谤佛。与道乖张。</p><p>　　拈一放一。未是平沈。水不洗水。金不博金。心外非物。物外非心。物自是物。心自是心。何为昧昧。拨相而寻。</p><p>　　观山</p><p>　　山之高兮。众石所成。石虽众兮。山一其形。千仞之山。一拳之石。石即是山。而山非石。</p><p>　　临水</p><p>　　沤之与水。异形同体。结则为沤。散则为水。沤非是水。水却是沤。不如纵目。任其注流。</p><p>　　性根偈</p><p>　　恒沙诸佛同一性。此性无修亦无证。若离<a href=\"/remen/xiuzheng.html\" class=\"keylink\" target=\"_blank\">修证</a>却成狂。动非动兮静非静（性）。</p><p>　　触目尽成颠倒见。山河大地谁形容。自从一睹明星后。物我原来无异同（眼）。</p><p>　　若向音声求<a href=\"/remen/fofa.html\" class=\"keylink\" target=\"_blank\">佛法</a>。譬犹假翅欲腾飞。何如撒手行平路。静默语喧无二归（耳）。</p><p>　　见说旃檀片片香。此中非嗅孰知芳。若言<a href=\"/remen/foxing.html\" class=\"keylink\" target=\"_blank\">佛性</a>离闻性。何处寻求寂灭场（鼻）。</p><p>　　百味莫言只一味。分明河淡海为咸。必须一一从吾辨。始把尘砂作米盐（舌）。</p><p>　　幻化空身即法身。纵然认著亦非真。直将瓦砾成吾体。谁道身心奉刹尘（身）。</p><p>　　动静卷舒无二致。后前左右合其宜。若于意外求他道。何异轻金而重泥（意）。</p><p>　　录语</p><p>　　我不谈空空。亦不说有有。问我何所言。一声狮子吼。</p><p>　　万川一月印</p><p>　　一月缘何印万川。随波上下自年年。莫将戏论谈同异。一月圆来万月圆。</p><p>　　偶述</p><p>　　佛性非从色相寻。若离色相转劳心。龟毛兔角真如体。鹊噪鸦鸣般若音。不是吾身同木石。直须木石即吾身。圣凡情见从生灭。山自高兮水自深。</p><p>　　皇四子和硕宝亲王长春居士。</p><p>　　觉海论</p><p>　　觉以海言强喻也。海亦觉中之一物。觉不可以海喻。觉固无可喻。以海于天地间为物最钜。故强以为喻。夫天一生水。降而为膏。升而为月。动而为波。凝而为冰。渟而为陂为泽。流而为江为河。千支万派。莫不朝宗于海。海受之而不见其盈。海泄之而不见其竭。海亦钜矣哉。虽然。海固有形在也。海之形在。则海之名存。至若不可以形求。不可以名拟。无所于受。而实无所不受。无所于泄。而实无所不泄。受不见受。泄不见泄。湛湛乎。荡荡乎。是海也。其<a href=\"/remen/zixing.html\" class=\"keylink\" target=\"_blank\">自性</a>之觉海欤。非从中出。非从外生。其先无始。其后无终。上之莫见其颠。下之莫穷其底。十方世界。莫测其涯涘。大地众生。莫不备具。如来此觉海。菩萨此觉海。一切圣凡。以至蠕动含灵。无非此觉海。三界同居。生佛一体。于一体中而差别迳庭者。生佛之攸分也。差别迳庭而同归觉海者。生佛之本来也。以觉海为体。而不执觉海。不舍觉海者。如来也。在觉海中。而或执体海。或舍觉海者。众生也。教外别传。令人透脱根尘。剿绝情见。并觉海二字。亦无所存。修而无修。证而无证。譬之百川归海。而海不自识其容纳也。夫修<a href=\"/remen/shijian.html\" class=\"keylink\" target=\"_blank\">世间</a>法。至于圣。极矣。若明出世间法。廓然无圣。廓然无圣。圣凡等观。<a href=\"/remen/jiedinghui.html\" class=\"keylink\" target=\"_blank\">戒定慧</a>亦觉也。贪嗔痴亦觉也。贪嗔痴之觉非圆觉。戒定慧之觉亦非圆觉。求贪嗔痴不可得。求戒定慧不可得。不可得中如是得。如是得中无所得。而后其觉乃圆。圆亦非圆。而觉乃觉海矣。古人云。损法财。灭<a href=\"/remen/gongde.html\" class=\"keylink\" target=\"_blank\">功德</a>。莫不由斯心<a href=\"/remen/yishi.html\" class=\"keylink\" target=\"_blank\">意识</a>。又曰。无明实性即佛性。幻化空身即法身。佛生之分。在觉与不觉之别。然觉者与未觉者。同住觉海之中。如或以觉为觉。则是心意识之觉。所为损法财。灭功德者也。即不以觉为觉。仍是幻化空身中之无明实性。非真觉也。必得无明实性即佛性。幻化空身即法身。并此无明佛性。幻化法身之名。亦不可得。夫然后入微尘而不泄。遍大千而不溢。以缶取之盈缶。以瓮取之盈瓮。以陂取之盈陂。以泽取之盈泽。以江取之盈江。以河取之盈河。以海取之盈海。以天地取之盈天地。澄澄湛湛。寂寂惺惺。虽觉而不觉。不觉而常觉。是乃所为觉海欤。</p><p>　　水月说。</p><p>　　天上之月一耳。水印之而万焉。一月普现一切水。其本自同。一切水月一月摄。其归不二。设使祗明得真体之一。而未明幻体之亦一。则古人水月之妙喻。犹为未究也。有如泛航溪中。溪中此月也。由溪以之湖。湖中即此溪月也。由湖以之长江黄河。长江黄河中即此湖月也。由长江黄河以之海。海中即此长江黄河月也。由一小海以之乎四大海。四大海之月。即此一小海之月。而亦即此发航时。小溪中之月也。祗有一月。求两月不可得。忽于其间。堤岸隔之。一溪之水。分为二溪。则一月亦分为两月矣。由是而之焉。四海之内。江有沱。河有荥。汝有濆。汉有潜。水草之交为湄。水决之泽为汧。注川为溪。注溪为谷。注谷为沟。注沟为浍。又细之而为行潦。又细之而为牛蹄之涔。各各得水。则各各得月。而月乃不知其几千万矣。又细之而为瓶为罍。为杓为罂。为杯为斝。各各得水。则亦各各得月。而月又不知其恒河沙数矣。如举百小器之水。并于一大器。则百小器中之百月皆空。而成一大器中之一月矣。如举百千万器之水。并于一溪。则百千万器中之百千万月皆空。而成一溪中之一月矣。由是从溪之湖之江之河之海。则恒河沙数之月。又成一月如初矣。信乎水中之月本一。其不一者。有隔之而使然。非其本然也。由此观之。不特天上之月普同。水中之月亦普同矣。天上之月。真如也。水中之月。幻有也。幻从真出。幻乃成万。幻亦无万。幻万亦一。一亦不立。夫是以万。然则真如之月。即在水中。幻有之月。亦在天上也。人尚其扑陶器而破之。掘堤岸而通之。庶几宴坐水月道场也欤。</p><p>　　呵佛骂祖论</p><p>　　或问宗门每有呵佛骂祖之语。何也。王曰。<a href=\"/remen/foshen.html\" class=\"keylink\" target=\"_blank\">佛身</a>充满于法界。普现一切群生前。<a href=\"/remen/suiyuan.html\" class=\"keylink\" target=\"_blank\">随缘</a>赴感靡不周。而恒处此菩提座。华严四句。诚为诸祖要语的旨。虽然。人若于此随语生解。便成天地悬隔。即此随语生解之心。便是业识茫茫。无本可据。于此尚未能洒然。命根何由得断。纵使尽山河大地。化为齿颊喉舌。一一齿颊喉舌。演无量妙音。同时赞佛。亦没交涉。夫能赞叹者。即所赞叹者也。所呵骂者。即能呵骂者也。然则何赞叹之有。又何呵骂之有。况乎能所皆空。赞叹呵骂。又有何处可以安著。众生以是佛为圣。非佛为凡。凡圣两途。即是众生无始以来之见病。必得圣凡情尽。然后人我双忘。古德老婆心切。是以呵佛骂祖。除其见相云尔。或曰。若然。则。皇上之斥人呵佛骂祖。其义何居。王曰。古德为此。不过接引初机。何尝以此为究竟极则。接引初机之善权方便甚多。又何必定出于呵佛骂祖。皇父以现在佛。显如来身。慈悲无尽。化导无垠。智日普临。法云常润。所见所证。超出从上古德万万。岂寻常所能窥测。余惟信奉<a href=\"/remen/shouchi.html\" class=\"keylink\" target=\"_blank\">受持</a>。安能疏通证明其义。虽然。恭承。诲示。得领玄音。亦忝一知半解。不忍不以示天下后世。作将来眼也。特为尔申论之。夫<a href=\"/remen/xukong.html\" class=\"keylink\" target=\"_blank\">虚空</a>大地。皆属幻结而成。然此大地虚空。即是实际理地。真全是幻。诸幻皆真。幻全是真。一真亦幻。此幻影中。步步不离真地。此真如性。刹刹历此幻缘。松原是直。棘原是曲。乌原是黑。鹤原是白。松直棘曲。乌黑鹤白。尚不改其自然之幻影。况人为万物之灵乎。是故为臣当忠。为子当孝。民则当仁。物则当爱。万善具足。乃得圆此幻影。幻影真如。无二无别。幻影圆。即真如矣。离此一字。便属魔外。夫佛祖者。以出世间法论。则无生身之所自生也。以世间法论。即先圣先师也。下口呵斥。可乎不可乎。夫圣凡俱泯。然后前后际断。固巳。然若以呵骂为圣凡俱泯。则此圣凡俱泯之见。并凡见亦无分矣。安得不堕<a href=\"/remen/chushengdao.html\" class=\"keylink\" target=\"_blank\">畜生道</a>。宗徒又谓古德尝言。须向异类中行。<a href=\"/remen/liudao.html\" class=\"keylink\" target=\"_blank\">六道</a>轮迥。一道齐平。方是透天透地。有何<a href=\"/remen/yinguo.html\" class=\"keylink\" target=\"_blank\">因果</a>可言。不知即此执著狂见。止有堕畜生道分。无古德透天透地分。古德心行。驴年未梦见在。人果踏过重关。幻真一致。正须圆满幻中真果。安得呵佛骂祖。若犹未也。则呵佛骂祖。如何可容。区区接引初机之无舌人饶舌。皇父岂不照破。尔悟耶。吾与尔信受奉行。尔不悟耶。圣旨不可违也。或人唯唯而退。</p><p>　　示超鼎</p><p>　　禅喜次。示超鼎曰。佛法者出世之梯航。世法者住世之关键。径异途分。南辕北辙。殆夫人而云然矣。然使其人。果于佛法。能了自心。得无所得。则以不染之心。现随缘之相。无憎无爱。无取无舍。自然不逐波流。不随影住。而得理事一如。空相无二。世法正是佛法也。若或心依尘刹。任起纠缠。取舍爱憎。杂然纷错。甚至奔趋名利。希望宠荣。隐显异行。外内异习。如此。则虽三藏十二部。千七百公案。一一如瓶泻水。其所为佛知见者。巳不啻狐唾狸涎。况复藉古德之微言。作逢时之利器。了了于口。役役于心。其不至涂污慧命。垢浊祖庭者几何。惟贵力行佛训。信守沙门。于一切世法中。不生<a href=\"/remen/huanxi.html\" class=\"keylink\" target=\"_blank\">欢喜</a>心。而持贪嗔戒。则虽铁蛇横路。终可作弄死蛇想。从未有不行戒定。顿为了知。假借佛法以行世法。而不至习染因仍。增诸幻妄。以昧佛性而撄世网者。我。皇父以现在佛。发如来藏。万几余暇。时一随喜。偶揭片语。如灌醍醐。所以提持禅衲。整饬宗门。谆谆恳恳。直引曲喻。期望各有成就者。原为如来教外之旨。实能普利十方。弘济万品。会者自得。一如本分。当下即是。不假外求。而于修齐治平。兵农礼乐。政刑德教。及饮食起居。出入作息。一切有为法。原无干碍。故欲护此一灯。永毋消殒。慈悲念切。光照无私。此物我之胥忘。固缁素所共信。余言不其然乎。尔幸际隆时。叨蒙。开示。盖有夙因。得具<a href=\"/remen/zhengjian.html\" class=\"keylink\" target=\"_blank\">正见</a>。正宜及此努力。合眼埋头。进惭愧门。修迥向行。誓期彻底。了此一事。以仰报高厚。圣恩。克绍佛日。乃迩者听汝言说。验汝行为鸟欲冲天。脚未点地。虽荆榛队里。曾暂斩断葛藤。而水月光中。犹时错认花影。对人饶舌。岂接引之婆心。到处呈身。半逢迎之鬼伎。试问此选佛场一块干<a href=\"/remen/jingtu.html\" class=\"keylink\" target=\"_blank\">净土</a>。既不能伐毛洗髓。转且目眩耳哗。于些子荣利事。尚无从勘破。而可望其于本分向上事。有所探讨。不至堕落。或且能度人。有是因乎。有是果乎。无种且勿道。何下种之不审也。语云。见道易。<a href=\"/remen/xiudao.html\" class=\"keylink\" target=\"_blank\">修道</a>难。又曰。知之易。行之难。縠罗之隔。即不能辨物。何论九嶷。咫尺之间。即不云到家。何况万里。尔其及早猛省。痛自翦除。毋作非非想。但作如如观。途路未迷。蓦直前去。庶此一事犹终还故吾。不然。文殊念起。铁围随之。下又下者。<a href=\"/remen/diyu.html\" class=\"keylink\" target=\"_blank\">地狱</a>何辞。佛法本无住。度溺皆自取。究无与世间法也。勉诸勉诸。</p><p>　　皇五子和硕和亲王旭日居士。</p><p>　　初学诗六十首</p><p>　　人我原无二。主宾自历然。当前不迥换。一月万川圆。</p><p>　　空亦本非空。有亦本非有。空有两相忘。三三原是九。</p><p>　　焰影不解渴。画饼不充饥。愚夫多错认。达者会其机。</p><p>　　才拟离于空。巳是落于有。不知空有间。何物最长久。</p><p>　　古镜埋尘垢。几人仔细寻。东风回暖候。窗外日华新。</p><p>　　东院风光好。扁舟一桌轻。千山沈翠影。山行舟不行。</p><p>　　跳出金刚圈。打破栗棘蓬。问余何所得。一担挑春风。</p><p>　　鱼兔不需用。何必守筌蹄。偶尔阅金经。权为遮眼皮。</p><p>　　但知翻贝叶。日日诵哆啰。不听林间鸟。尽演摩诃歌。</p><p>　　以声为直指。拈色作单传。但即此声色。观音如是观。</p><p>　　先了同中异。还明异里同。三千原是幻。四大本非空。</p><p>　　闭目妄求见。观心误觅通。可怜讲解者。恰似触窗蜂。</p><p>　　倒骑龙象走。春夏发鬅松。去际浑无影。来时不见踪。慈云铺密密。法雨落重重。虽弄泥团汉。却能立峭峰。</p><p>　　证佛还除佛。达禅莫泥禅。若从露柱觅。即落净瓶边。妄处尘心滞。通时佛性圆。茫茫如涉水。且趁法王船。</p><p>　　佛国随方现。西天只在东。但开<a href=\"/remen/mile.html\" class=\"keylink\" target=\"_blank\">弥勒</a>阁。自上德云峰。树杪留明月。花边送好风。一般奇绝处。从古与今同。</p><p>　　住此无为地。何妨处闹场。归来炭里坐。还去雪中藏。大道绝能所。虚空不可量。<a href=\"/remen/shizun.html\" class=\"keylink\" target=\"_blank\">世尊</a>一按指。海印尽生光。</p><p>　　打破黑漆桶。琉璃界里行。十方自普遍。三际任纵横。有火还同暗。无灯却是明。此身齐日月。何必问年庚。</p><p>　　对病得良方。长生极乐乡。山河为事业。雨露作壶浆。伏虎空劳力。降龙徒逞狂。须知龙与虎。觌体是心王。</p><p>　　入定原无定。休心更错休。阶花兮并茂。溪水兮随流。谁去寻兰若。何妨执钓钩。年年祗此日。暖冷自春秋。</p><p>　　幻妄何曾幻。须看火里莲。一池常湛湛。八水自渊渊。无佛方云佛。非仙始是仙。佛仙毫错认。霄壤两茫然。</p><p>　　一线通天地。何人能睹之。梦中不识梦。迷里复寻迷。岁月如风疾。时光似电驰。于兹当警醒。速觅法王师。</p><p>　　腊月乘凉解带。三伏向火披裘。愚夫嗤谓颠倒。知者笑默点头。</p><p>　　丈六三千<a href=\"/remen/faxiang.html\" class=\"keylink\" target=\"_blank\">法相</a>。区区一粒微尘。芥子须弥不别。山川草木全身。</p><p>　　一人常吃不饱。一人不吃不饥。此意阿谁参透。直言不挂一丝。</p><p>　　黑炭难方其黑。白冰莫比其冰。毕竟问他何物。答云白炭黑冰。</p><p>　　将欲以静止动。恍如日下逃影。欲修无上菩提。务须开眼落井。</p><p>　　春日严风栗冽。三冬暖气温和。不是春冬互换。只因曾见弥陀。</p><p>　　对镜二我现前。毕竟自著何所。当下人镜双忘。了然他我我我。</p><p>　　昨日园花开放。几枝白白红红。只因贪观芳色。不肯踏入丛中。</p><p>　　四面八方惟我。飞潜动植皆佛。佛我原无两个。非是依稀仿佛。</p><p>　　学道方不自弃。见道自弃方亲。六尘六根<a href=\"/remen/fangxia.html\" class=\"keylink\" target=\"_blank\">放下</a>。大千总一真人。</p><p>　　湛湛纯清元气。澄澄不杂精神。识透三千世界。能使十二时辰。秋水一泓作体。涧松百尺为身。顶后金光是幻。云生足下非真。</p><p>　　有意超登净土。却于诸佛<a href=\"/remen/wuyuan.html\" class=\"keylink\" target=\"_blank\">无缘</a>。一芥犹余一芥。三千岂止三千。识得七花八裂。何分六欲四禅。漫说鸢飞鱼跃。毫厘即隔天渊。</p><p>　　常时随缘饮啄。闲来乘兴高歌。看破菩提是妄。了知佛祖皆魔。识得六根无我。放教<a href=\"/remen/wuyun.html\" class=\"keylink\" target=\"_blank\">五蕴</a>从他。只此理穷性尽。如顽如鄙呵呵。</p><p>　　莫论谁观谁听。休问有言无言。欲证至真正道。须知探本寻源。欲得古佛会面。须从草鞋踏翻。但会懹中涤垢。孰能物外驰奔。</p><p>　　小摄毫毛却大。大弥宇宙而微。不识不知佛智。非生非灭天机。冬日雪飘累累。春朝雨洒霏霏。雨雪任教应节。我只相时著衣。</p><p>　　猛虎当途何惧。从来物我原同。同处原无彼此。异时却辨雌雄。养素全真失策。含醇抱朴非功。若然以南作北。究竟未见西东。</p><p>　　风云体态无定。猿马情性难安。依静止动妄作。将有为无自谩。浮沤非是涛浪。海水却即波澜。不教丝毫障碍。一颗宝珠走盘。</p><p>　　一点微尘之内。一佛国在其中。道有森然实有。说空豁尔皆空。彼此亲疏无二。东西南北皆同。莫诧辉煌古镜。团团只是青铜。</p><p>　　迷则多知多识。悟却如醉如痴。无见方成实见。有为即是无为。大道非难非易。天下何虑何思。鹦鹉缘何有舌。蜘蛛毕竟无丝。</p><p>　　色相元非色相。空虚岂是空虚。<a href=\"/remen/sanmei.html\" class=\"keylink\" target=\"_blank\">三昧</a>由来都幻。六根随在皆如。此地端然有我。他方何处寻渠。西天只在脚下。不烦走马驱车。</p><p>　　已躬下事作么参。兀坐蒲团意不甘。前后一朝窣地断。十方四面是瞿昙。</p><p>　　一归何处是耶非。笑倒庭前木板扉。唯有此门为不二。本无有一更何归。</p><p>　　色空明暗千般相。地水火风一个身。若要舍离增谬妄。尘尘涉入始为真。</p><p>　　直教如幻方非幻。莫要消除幻百端。欲觅是真非幻者。犹如风里捉风看。</p><p>　　桃花溪上年年发。只有灵云见不疑。我欲将花问少室。此花为髓抑为皮。</p><p>　　者个岂容有悟迷。无余无欠等均齐。若言今日方成悟。何异朝东说向西。</p><p>　　毕竟色前无别法。良由声外有单传。骑声盖色何方便。如色如声任自然。</p><p>　　无锥可立尚余身。<a href=\"/remen/bian.html\" class=\"keylink\" target=\"_blank\">彼岸</a>犹遥毒海深。直待将身也贫却。方才撮土即黄金。</p><p>　　明明昨定今何定。一句包涵万法门。犹向法尘边觅取。将头自剌入胶盆。</p><p>　　宝殿黄金丈六身。万年常转法王轮。展单作礼人多少。开眼谁能见得亲。</p><p>　　家舍途中百事宜。何须端策问庖羲。山河大地无非自。昼夜迥环不是伊。一月迥明千佛土。六时梦作四威仪。堂堂独立浑无事。历劫常如者片时。</p><p>　　一声鸟语出林端。说得如珠走玉盘。五教分明齐贯串。三乘阶级总团圞。大千巳是浑包裹。些子何曾更热瞒。若也未能抛漆桶。广长舌又底相干。</p><p>　　动念何非生死根。不生一念又沉沦。大圆觉海无门路。两铁围山矗昊旻。放则雪狮镕火聚。捉时流汞入沙尘。中边若不齐拈却。难与空王结净因。</p><p>　　百般神妙都除屏。一味真如任所之。莫是透天还透地。本来无我亦无伊。三身总不分长短。此路何曾有顺违。堪笑南泉牧水牯。东西岐处又成岐。</p><p>　　直下本来无一事。莫从无事觅安心。精修原属寻常分。密行唯随力所任。中不容他清净慧。外无可问去来今。搬柴运水如如里。便是无弦太古琴。</p><p>　　群生尽是金刚体。四相全彰般若光。坐断菩提与<a href=\"/remen/fannao.html\" class=\"keylink\" target=\"_blank\">烦恼</a>。踏翻地狱并天堂。出门一笑青天阔。欹枕三更白月凉。树倒藤枯是何物。分明宝印出轮王。</p><p>　　合水和泥与么来。虽然何处惹尘埃。解开六结无余结。荡尽凡胎与圣胎。撤手悬崖履平地。开睛堕井上莲台。丈夫步骤当如此。一念千年复亿垓。</p><p>　　三尺儿童也共之。千生历劫久忘斯。拽将鼻孔虚空吼。打著头颅大地知。直下何曾些子欠。当前莫更自相欺。若于此外闲拈弄。画饼终难充汝饥。</p><p>　　千门万户尽司南。只要拈来仔细参。莫道此中还是一。当知句里亦无三。泥牛入海探消息。铁马当风演妙谭。妙觉空王真种子。毫毛头上坐瞿昙。</p><p>　　山重重又水重重。宝镜交光光不穷。能所顿消何轨格。圣凡净尽始圆融。草鞋倒覆三千界。破衲高围丈六空。半点安排浑不用。何须更觅主人公。</p><p>　　多罗平郡王福彭如心居士。</p><p>　　真如铭</p><p>　　真如性海。法界圆通。圣凡一辙。佛生途同。只缘迷已。逐物西东。从有背有。从空背空。<a href=\"/remen/shixin.html\" class=\"keylink\" target=\"_blank\">识心</a>颠倒。生死相从。憎爱继起。<a href=\"/remen/shane.html\" class=\"keylink\" target=\"_blank\">善恶</a>业生。轮迥六道。受舍不停。大慈悲父。悲悯群迷。设兹宝筏。拯救出离。诚言宝训。作速<a href=\"/remen/guiyi.html\" class=\"keylink\" target=\"_blank\">皈依</a>。若求解脱。不远非难。信心一办。只在目前。不需半念。不用一言。鸦鸣鹊噪。木片碌砖。同演摩诃。普示<a href=\"/remen/zhuangyan.html\" class=\"keylink\" target=\"_blank\">庄严</a>。当下荐得。谁分彼此。三界<a href=\"/remen/weixin.html\" class=\"keylink\" target=\"_blank\">唯心</a>。万法一巳。知解体会。却没交涉。若非真了。何言休歇。自误误人。魔行邪说。即心即物。即物即佛。心佛物兮。何异何同。无一无二。二一圆融。色空明暗。随处合通。<a href=\"/remen/wuxin.html\" class=\"keylink\" target=\"_blank\">无心</a>于法。无法于心。心法双泯。是名曰真。真亦强名。普告来今。</p><p>　　一贯说</p><p>　　语默动静不异。暗明通塞何殊。了达彼此无二。大千沙界如如。</p><p>　　云山图</p><p>　　青山自青山。白云自白云。欲识云山意。谛观分不分。</p><p>　　真妄谣</p><p>　　起妄遣妄双成妄。用真求真何处真。真妄两地情能尽。寒灰枯木一时春。</p><p>　　迷悟诰</p><p>　　迷者将空作色。悟者以色为空。迷兮悟兮如梦。色兮空兮本同。</p><p>　　心体歌</p><p>　　刹刹尘尘总一心。沙界之中独露身。其间妙体谁人识。直饶识得亦非真。</p><p>　　不住词</p><p>　　住南却在北。住北却在南。一切如是住。无所住心然。</p><p>　　人我论</p><p>　　人法本来无二。物我原自一同。就中妄生隔碍。致令触途难通。</p><p>　　转物解</p><p>　　转得山河归自已。转得自已成山河。两个黄鹂鸣翠柳。一行白鹭落平坡。</p><p>　　动静咏</p><p>　　静中须觅动。动中须觅静。解此动静关。是名真如用。</p><p>　　心境曲</p><p>　　人多言境碍心。不知乃心碍境。若能除却此心。万境自然相应。</p><p>　　智光三时颂</p><p>　　境有心有双成幻。心有境空半幻真。心境俱空离真幻。空不空兮无比伦。</p><p>　　真如言</p><p>　　有言皆是谤。无言尽成诳。除却有无言。地下与天上。</p><p>　　活汞吟</p><p>　　我有水银一团。迸散三千法界。纵横离合随缘。十方通塞无碍。</p><p>　　谈梦话</p><p>　　睡梦安和梦是幻。觉来方悟梦非真。迷人譬似梦中客。悟者犹如醒睡人。</p><p>　　空橛注</p><p>　　将橛钉空易。将空钉橛难。会得个中意。大千随处安。</p><p>　　三际论</p><p>　　现在总无现在事。未来那有未来时。能知三际原无际。一任今之又古之。</p><p>　　西江月六首</p><p>　　法相虽超色体。真机不在空观。维摩空里散花天。见者见须离见。</p><p>　　能合六尘不染。何妨万象当前。试看云影静寒潭。雁过可曾留恋。</p><p>　　蓦听空中鹤唳。浑忘床下牛鸣。不分笛韵与钟声。万籁自然各静。</p><p>　　毒鼓人言当避。火轮我道堪乘。随缘不动寂常明。便是如来本性。</p><p>　　五教三乘恳恳。半万八卷谆谆。别传却不在经文。默契自心自印。</p><p>　　但会归一妙谛。即通<a href=\"/remen/buerfamen.html\" class=\"keylink\" target=\"_blank\">不二法门</a>。得来随手总家珍。执著还防错认。</p><p>　　大地亦非大地。一丝便是一丝。此中机秘少人知。非是是非非是。</p><p>　　若问如何行履。告君不假修持。莫言无事亦无为。好作梦中佛事。</p><p>　　括尽恒河沙界。那来法藏真经。维摩一默岂无音。何在高谈阔论。</p><p>　　试听窗前竹韵。自然叶上风生。风生叶响两无因。古渡舟横不定。</p><p>　　若问心根心蒂。不灵苗不变春秋。寻蛇拨草费穷搜。如觅霜前雪后。</p><p>　　物我原同一色。孤云欲去还留。三更明月正当楼。又复半遮半露。</p><p>　　偈语二则</p><p>　　数黑寻白。自鼓风浪。指东画西。错寻古路。泥牛海底稳栖身。石虎山中复何惧。</p><p>　　没名没姓。无系无拘。数萍海面。一尘空里。漫讶青山藏晓雾。还看渌水长新蕖。</p><p>　　偶偈四首</p><p>　　一念清净是佛。一念烦恼众生。清净不离烦恼。佛与众生同名。</p><p>　　缘尘起于对待。无对待处无因。一心自生万法。万法本不碍心。</p><p>　　是非便生憎爱。憎爱取舍流轮。识得高下平等。三千世界一身。</p><p>　　众生执空作色。二乘执色为空。执空执色皆非。当知即空即色。</p><p>　　警迷箴</p><p>　　地水火风。<a href=\"/remen/liuzhuan.html\" class=\"keylink\" target=\"_blank\">流转</a>三界。幻化空身。惟此四大。无明识性。纷驰其中。妄执为我。憎爱交攻。既贪且嗔。既嗔且痴。痴为其体。贪嗔用之。因起果生。生生灭灭。灭必更生。恒河沙劫。或乃悲悔。誓断无明。求证佛道。脱离众生。如走日中。而欲无影。形到影随。谓影为梗。乃起狂见。一切皆空。何佛何生。善恶混同。持此一念。万有俱删。此念维何。大铁围山。未了空性。强排有缘。一空何据。万有现前。有即是空。空不异有。厌有欣空。怖头而走。幻身法身。识性佛性。皆无寸土。一大圆镜。只缘旷劫。迷其本真。强生分别。而有幻因。佛祖慈悲。垂诸方便。己躬下事。直须自荐。</p><p>　　大学士伯鄂尔泰坦然居士。</p><p>　　述课</p><p>　　十载攀缘历四天。须弥百亿围前。因知舌在还成业。纵使锥无未是禅。入惭愧门觅进步。感。慈悲力度重颠。三关到底如何踏。风在林梢月在川。</p><p>　　禅课截句</p><p>　　楞严说罢又楞伽。法语从无一字差。毕竟何曾留一字。随缘且吃赵州茶。</p><p>　　云门临济各纷然。棒喝无端更竖拳。截却葛藤佛法现。秋风八月好凉天。</p><p>　　折苇西来有意无。麻觔柏子忒馍糊。夜来瞥见天边月。恰似骊龙项下珠。</p><p>　　香严卓地漫经年。锥到无时也未然。米熟便筛筛在否。獦獠根性几曾全。</p><p>　　辊毬活计许谁拈。得一犹非宁有三。认取个中关捩子。饿时吃饭困时眠。</p><p>　　风幡互动各成真。饶语谁烦更说心。到底此中无觅处。古锥密谛不从寻。</p><p>　　三世<a href=\"/remen/yinyuan1.html\" class=\"keylink\" target=\"_blank\">因缘</a>弹指间。去来来去几曾闲。有时看取阶前树。秋露如珠叶叶圆。</p><p>　　出门拂袖恰冲尘。放下缘何便入真。满院梧桐花落尽。沿阶秋草又生春。</p><p>　　谩说小乘与大乘。断常生灭本无情。辟支成果尘烟净。依旧恒河沙里行。</p><p>　　泥洹功德了无因。法化何曾有二身。普界金光沉黑里。兜罗掌下正迷人。</p><p>　　是迷是悟是文殊。门外应须一再呼。入得门来门是外。一帘香雨著花无。</p><p>　　西堂风月总无功。捉向西来又向东。拽断鼻头脱未得。虚空何处捉虚空。</p><p>　　山原著地玉无瑕。如此能时便出家。出得家来家故在。祇陀林里看昙花。</p><p>　　岩前独坐月轮圆。对月只须作月看。指月是心心是月。寒山此语要重参。</p><p>　　摘茶树底觅形声。觅到形声古路横。红叶青山秋正好。涅槃般若本同名。</p><p>　　难难易易几多般。就里凭他下手看。踏破铁鞋还稳坐。雪山风月古今寒。</p><p>　　偈语二十一则</p><p>　　迷非迷。觉非觉。识得迷时似脱缠。认煞觉处旋成缚。觉迷迷觉两无干。一轮秋月照东阁。</p><p>　　昨日桐花开。今朝桐叶落。花开是何因。叶落成何果。晓来冷露湿秋衣。年年花叶自开落。</p><p>　　菩提本无因。种因随生果。有果<a href=\"/remen/zhuansheng.html\" class=\"keylink\" target=\"_blank\">转生</a>因。颠倒没归著。世尊有何言。拈花笑无可。</p><p>　　水底阳光微。火中阴气显。阴阳不二物。水火何相反。住取水火无吞吐。金莲火里洒甘露。甘露成珠火自燃。到头即是回头路。</p><p>　　回头是何家。眼底具三界。身色虽本空。还须持净戒。卢师大利根。且吃肉边菜。</p><p>　　东西南北行。只此山下路。打破黑漆桶。倏忽晶光露。露处转成黑。来须蓦直去。</p><p>　　赵州老枯禅。布衫七斤半。过桥度马驴。销落无一片。纵然无一片。这半还相见。留得这半相见时。也只是弄泥团汉。</p><p>　　芥子藏须弥。古德遗闲话。须弥不减小。芥子谁添大。夜来溪上行。碧天如图画。</p><p>　　万法无一法。无法亦非法。非法住法位。何处别真假。云门铁棒疾如雷。打破虚空须自打。</p><p>　　大地一只眼。问口说三跳。设复问耳鼻。跳到几时了。南北是长江。东西是官道。牛羊只恋山。不恋山中草。</p><p>　　朝看山头云。夕对溪边月。云月本无心。溪山各有别。溪山若不别。千岭闲云千潭月。</p><p>　　一串摩尼珠。个个相连贯。孰知连贯中。处处成隔断。是连是断是断连。宝光颗颗轮如闪。</p><p>　　黄檗持钁来。活埋速于火。火化有商量。活埋无闪躲。任是金刚不坏身。寻常一例都埋却。</p><p>　　结社来东平。荐送沩山镜。偶尔亦何因。两当成聚讼。老僧断狱如商鞅。一时扑却质证。无质证。还质证。空林月上余清影。</p><p>　　晓起阶下行。阶前踏尘起。尘起本无根。欲扫扫不巳。放下笤帚且游行。如来一生尘坌里。</p><p>　　东方西方人。各自问<a href=\"/remen/foguo.html\" class=\"keylink\" target=\"_blank\">佛果</a>。佛果是如何。东西各自著。等闲掀倒青猊座。文殊普贤非渠我。</p><p>　　船子一颠僧。持桡胡乱撞。撞著撞不著。总成隔壁帐。折却桡竿翻却船。碧波光溢三千丈。</p><p>　　狮子项下铃。本是何人系。解须系铃人。解向何处去。解铃系铃认煞铃。泥牛入海无消息。</p><p>　　月自西方升。日向西方堕。升堕本如环。甚处觅钩锁。大家拊掌笑呵呵。<a href=\"/remen/changzhu.html\" class=\"keylink\" target=\"_blank\">常住</a>常住团栾坐。</p><p>　　因缚有解。因著有脱。本无缚著。何须解脱。因解又缚。因脱又著。若非解脱。何来缚著。羽自飞飞。鳞自跃跃。不知不识。无病无药。</p><p>　　宣尼有至训。克已复礼为。先难而后获。勤而<a href=\"/remen/xingzhe.html\" class=\"keylink\" target=\"_blank\">行者</a>谁。夫道若大路。远迩本同规。一举足之役。胡乃不知归。此心生微碍。寸步随多岐。藉曰力未充。画地慎登危。深幸提撕切。颇为贤圣资。诚明不贰物。坐立皆通逵。恩大实难酬。所感匪慈悲。如如契妙理。唯<a href=\"/remen/weishi.html\" class=\"keylink\" target=\"_blank\">唯识</a>良师。无入不自得。黾勉及今兹。</p><p>　　问答偶录</p><p>　　或问于坦然居士曰。世尊千言万语。只要人见性。但这性字。却是佛与众生。一切有情无情。以至修罗非人等。普同共具的。随你上天下地。日生月落。明暗中边。前际后劫。那一处脱却。那一时粘住。一切众生。凡耳所闻。目所见。意念所触。观感所现。种种因缘空色。那一件不可见。那一件是可见。且道性字是如何。见时又如何。粘住则执缚。脱却无归著。不粘不脱。是粘是脱。又早成合头活套。须直指一下落。以便学人脚踏实地。蓦直前去。答曰。这性字原是人人同有。物物不无。只因众生迷堕。障却本来。随缘颠倒。认相起灭。如失路人。忘记家乡。落在荆棘坑坎。去又去不得。回又回不得。惶骇昏愦。自仆自立。总无出头处。经云。如婴儿失母。此语极切。世尊发大慈悲。直指心源。令人步步追寻。反源还本。一旦省悟。正如识路归家。婴儿见母。其悲感欢庆。无可譬喻。无可形容。无可思议。无可拟会。妙明圆觉。无生无灭。非无生灭。以无生故。证取无生。无因无果。非无因果。以无果故。证取无果。学者只须发大勇猛。蓦直前去。有时醒然。有时瞆然。有时扰然。有时寂然。一任生灭灭生。生生灭灭。迷觉觉迷。迷迷觉觉。总不须疑拟。不须体会。到得功行圆满。<a href=\"/fjrw/hcrw/dgfs/48036.html\" class=\"keylink\" target=\"_blank\">瓜熟蒂落</a>。那时本来自现。本来却只如是。眼原是眼。耳原是耳。人原是人。物原是物。众生原是众生。佛原是佛。一切有情无情。有相无相。各归本性。同入般若涅槃。共证圆觉。各认圆觉。各具妙明。共具妙明。无论本来面目四字。如同戏论。即如何是三字。亦属赘语。此是如来说法第一实谛。非缘觉声闻各所取证。亦不可认作拈花微笑。为教外别传。学者且只向这里究去。自然得个消息。却又不是向这里讨得个消息出也。又问。世尊直指心源。固是第一实谛。但这心字。却也是捉不来。推不去。粘不著。脱不落。原自灼灼的。的。却又渺渺茫茫。还是心因物觉。还是物由心见。若道是心因物觉。一物未对时。此中原自醒省。说不得无心。若道物由心见。一念未起时。万相原自森列。说不得无物。如今说是明心。还是将心去明心。还是将物去明心。若道将心去明心。这未明处是那里。将去明他的是那里。若道将物去明心。这物还是由外而入。还是由中而出。况这心字。明与暗俱无可著。如何说得巳明未明。这物字。内与外俱加不上。如何认取由中由外。学人誓要明心。只是将甚个去明心。请再为指出。答云。性字是万物同归。这心字却是众生各具。只因凡夫误认知觉作心。因知觉遂成系缀。因系缀遂成执著。因执著遂成分别。因分别遂成颠倒。灵根一昧。尘境纷起。宿业现缘。迷失本体。不知这心字。却本是虚明圆妙。任是十圣出世。并不增一些灵光。任是六道现前。并不减一些妙体。湛然寂然。任行任住。湛然处如日月普光。寂然处如阴阳默运。行处如风转云流。住处如水澄波定。学者且向一念未起。一物未对时。极力参寻。任他参寻不出。到底一力参寻。于万念纷起。万物杂陈时。极力体验。任他体验不出。只是一力体验。久之又久。一旦豁然。正如一轮宝镜。具足光明。任你业山欲海。一例照了。毫无滞染。任你梵天净土。一例看破。些无系恋。这光明并非从内生。亦非从外来。任是天魔外道。总逃不出。任是菩萨大乘。亦逼不入。长寂长照。长显长隐。这事极须参会。却用不著参会。极须修持。却依不定修持。经云。迷时师度。悟时自度。佛度众生。众生度佛。学人若当下领会。便不妨立地成佛。且为诸佛师。若不肯参会时。亦不妨向黑漆桶中。任坐百劫千劫。但可惜当面错过。枉自蹉跎。正世尊所谓可怜愍者尔。或悚然起。更端而进。曰。心性之指。既闻大略矣。敢不努力。但些子未明。即成隔碍。纵稍有知解。亦无以坚信心而发勇猛。愿终白之。敢问儒言入世。佛言出世。儒将天下国家。皆归到身心。佛并眼耳鼻舌。总摄还心性。虽俱于世无著。却同是一步步入来。如何又说是出世。譬如现今坐立处。还是身入虚空。还是身出虚空。若道身入虚空。现今并不见有逼拢处。如何见得是入。若道身出虚空。现今并不见有边际处。如何见得是出。这出入二字。毕竟著落在那边。答云。只因世人认煞一边。便自出入两碍。然果识得出入。即便认煞一边。亦正无出入。且如学者现拟出门。原因身在屋里。才说是出门。若并不曾入屋。何从更道出门。此处极易见。但如何道是入。却自费解。只如世间万法万缘。各各现在。世人曾出却那一件。既未出。却如何道得入在那一件。禅讲入定出定。且不道如何是定。请道如何是出入。儒解得出入二字。便能功参造化。禅解得出入二字。便可坐证涅槃。学者且究寻这入处。闭眼埋头。勿参杂念。但理会得入处。出处自不须再说。再说时。便是骑牛觅牛。世间第一呆汉。然亦不妨再说。再说时。却是见月认月。当前如如佛也。或又唯唯否否。重申问曰。儒行。亲疏远近。逐事分明。佛法。方便慈悲。一切平等。若说不必分别。试看天地间。尊卑上下。动植飞潜。智愚善恶。是非刚柔。那一件是一样的。若是一例的平等。便自礼乐刑政。不须设施。城郭阡陌。不须经画。如何行得去。即佛法中。亦自有三途六道。<a href=\"/remen/wujie.html\" class=\"keylink\" target=\"_blank\">五戒</a>四果。种种分别。如何说得平等。若道儒是世间法。佛所说是出世法。世法必不得平等。佛法原可平等。则佛乃大<a href=\"/remen/shengren.html\" class=\"keylink\" target=\"_blank\">圣人</a>。具足万法。妙明圆觉。普度万方。若到得世间有行不去处。便是小道可观。致远则泥矣。如何称为世尊。万劫贤圣。普同皈依。如今只道这平等法门。是行得去。是行不去。还是有行得去的去处。又有行不去的去处。亦须剖示。俾学人得有下手处。答云。此理只在眼前。学者不曾体认。便道出许多闲话。现今不必远引。试看今日。这一天霜影。从空飞下。点草著木。扑水浮山。这霜下来时。却是一例平等。道不得更有分别。然松柏添翠。萧艾自萎。老干仍直。柔条各腓。菊被之而竞秀。兰触之而争摧。波合之而益澄。峰承之而益峭。只缘这霜是一例平等降来。所以能因物付物。万物各得其天。各还其本。若使这霜。降来时先作分别。一物各作一霜。便是化工大力。驱役丁甲。经营转移。亦只是一处到。一处缺。无论缺处不是。即到处亦不是。推之镜光波影。日照风迥。无不如是。须知平等二字。天道如是。王政亦如是。佛法如是。圣功亦如是。学人若能识得。便不妨实指妙明圆觉。亦不妨直认参赞化育。头头指来。处处现出。易云。圣人无心而成治。经云。一切圣贤。皆以<a href=\"/remen/wuweifa.html\" class=\"keylink\" target=\"_blank\">无为法</a>而有差别。正是平等注脚。学者须自认取。若此不能理会。措大只守著诚敬二字。衲子只守著戒行二字。寻把茅盖头。自行理会。定然有个见处。到得有个见处时。方知这诚敬戒行之功用。宣尼<a href=\"/ctwh/jing/13j/lunyu.html\" class=\"keylink\" target=\"_blank\">论语</a>。释迦谈经。总于此住。实无所住。一贯不二。本是大同。其微有不同者。缘孔子之言性。止于无声无臭。如来之印心。极于无性无生。一个圈里。一个圈外。此又入世出世之名之所从来也。若不及此穷究。踏实前行。才得一知半解。便自<a href=\"/remen/wangyu.html\" class=\"keylink\" target=\"_blank\">妄语</a>狂言。以为希有世尊不过如是。无论于佛宗旨。如痴人说梦。即于圣道。亦岂有了知日哉。惭愧惭愧。勉旃勉旃。</p><p>　　大学士张廷玉澄怀居士。</p><p>　　佛法颂（并序）</p><p>　　盖闻法云普荫。灵相遍于十方。慧照朗升。恩光曜于八极。握仁王之宝镜。日月重辉。转梵帝之金轮。雷霆并锐。惟湛然长住。大雄包混沌之源。寂尔无生。正觉超氤氲之表。故能使九十六道。纪菩提之一门。三十三天。贯须弥之四顶。天上天下。通明之体常圆。三千大千。无缘之慈广被。信乎海水可量。虚空不可量。虚空可量。菩萨摩诃萨。成就众生。变化随感。不可量。菩萨摩诃萨。<a href=\"/remen/xiuxing.html\" class=\"keylink\" target=\"_blank\">修行</a>地位。有分剂可量。诸佛真如性海。无边无中。无内无外。不可量。至哉大哉。邹衍之口不能谭。章亥之术不能算。钧天之奏不能声。易牙之颊不能味。然则虽欲颂之。曷从而颂之。粤稽古昔。三藏之义未显。二乘之运莫窥。蠢尔众生。芸然食息。并识同奔。随缘受业。人天异轨。生死纷驰。起伏沉浮。千态万状。如来乘本愿以度人。现慈力而应化。制六师而正四倒。祛八邪而归一味。折世智之角。杜异人之口。导求珠之妄心。发观象之翳目。持宝炬而明觉路。扬法舸而济迷津。应病投药。为无上之医王。含乳调酥。作群生之慈母。此法王之至仁也。法忍智忍。率难忍以皆空。无心即心。总群心以俱摄。珊瑚江海。弹一指而起波澜。琉璃日月。垂两手而绾昼夜。百千妙偈。生于鸟翅之间。十二音声。出于象牙之表。演涅槃则智超三界。说般若则天雨四华。狮子一吼而外道摧锋。法鼓暂鸣而天魔稽首。此法王之神力也。高梯直上。笼络太虚。抽针旁投。区分小有。贯花之句。光如水上之祥莲。说偈之音。朗若星中之皎月。非有相而非无相。凡圣莫穷其幽微。空是色而色是空。智愚鲜洞其要妙。综括弘远。奥致遐深。八万四千之藏。二谛十地之文。祇园鹿苑之谭。海殿龙宫之训。玉谍金书之字。七处九会之言。罔非垂妙道于天上人间。扇元风于前今后古。开千百叶之因因果果。启亿万心之法法如如。实为世界<a href=\"/remen/futian.html\" class=\"keylink\" target=\"_blank\">福田</a>。尽是苍生归宿。闻者甘露入顶。悟者慧水灌心。含生抱气之伦。蠕动翾飞之众。莫不掌合腹内。思闻十善之音。声唱壳中。遥颔四天之说。金口妙义。掩二曜以长悬。琼轴微言。贯三才而靡绝。此法王之<a href=\"/remen/jiaohua.html\" class=\"keylink\" target=\"_blank\">教化</a>也。以妙法为车。以<a href=\"/remen/chanding.html\" class=\"keylink\" target=\"_blank\">禅定</a>为轸。以忍辱为毂。以持戒为辖。以勇猛精进为辐。以金刚般若为轮。始于自载。终于载人。俾访道者识路。迷宅者知归。智珠法鉴。人人可持。四忍五明。家家有望。斯其为功。岂海水恒沙之所可量哉。至若晨钟暮鼓。唤回梦境之愚顽。皓月清池。洗净尘襟之坌集。六时翘请。常以国王水土为心。三业精修。必以君父恩深为念。斯又热毒之清凉。忠孝之遒铎欤。夫月无却水之心。水有含月之性。如水失本清之质。则月无自现之方。必也早契禅那。久依定水。意花不染。弘上善之慈心。胜果争扳。察中乘于慧眼。则积滞皆倾。类秋风之落叶。繁疑尽释。比春日之销冰矣。粗述胜因。接兹初地。若夫向上。非可言诠。颂曰。</p><p>　　蔼蔼慈云。盖覆十方。湛甘露味。溥琉璃光。慧灯常照。智日常临。斯日斯灯。万古之心。惟心非心。名亦强名。现无相相。广无生生。十地九天。破幽烛暗。月月之光。海海之岸。象马东驰。金身丈六。柱地维天。经航法毂。传衣一花。说法无字。震耀铿鍧。聋聪瞽视。祖绍宗承。皮髓肉骨。究何有哉。佛亦无佛。明星漏光。本心直示。法尔如然。西来大意。</p><p>　　真如说</p><p>　　达摩自西天来至中国。只期密传心印。印尔本心。以心印法。以法印心。心既如此。法亦如此。所以说无一法可得。只教了取本心。当下了时。不得了相。无了之心。心了两融。是乃所谓真如也。夫真如者。寂而非无。动而非有。行而非迁。住而非止。万色齐彰。非青黄黑白之可色。众声交作。非清浊短长之可声。用周沙界而纤影不留。体遍大千而寸丝不挂。古之今之。八万劫不离当念。人之我之。三千佛总在现前。化城八面。无非清净法身。莲座千层。总是庄严妙相。四生六趣。俱游宝筏慧津。十地五天。尽作水晶堂壁。无一法本有。无一法本无。无一法欠缺。无一法弃余。泯中边。断前后。绝妄真。同垢净。忘能所。齐色空。印同异。等圣凡。一滴水味。与八海无差。一厘金体。与全矿无别。一毛孔能容纳太虚。一毫端能盖覆大地。即性是相。即相是性。即理是事。即事是理。即空是有。即有是空。即法是尘。即尘是法。现今天覆地载。日东月西。昼明夜暗。山峙水流。更无一丝一毫。不同隐现。过去八万劫。未来八万劫。更无一尘一刹。不共出没。人诚到此真如境界。如镜照镜。如空合空。如水投水。如月摄月。摩尼宝珠。具含众色。净琉璃瓶。光境两忘。收则俱收。现则俱现。不容造作。不假安排。自然无作无止。无任无灭。且也作亦无作。止亦无止。任亦无任。灭亦无灭。卷舒与夺。如意分疏。生死去来。于法自在。即真如二字。亦了不可得矣。至哉此旨。难遇罕闻。惟证乃知。非悟可测。言前荐得。巳涉程途。拟著意求。刻舟何益。昔雪山夜睹明星。睹此也。<a href=\"/remen/jiaye.html\" class=\"keylink\" target=\"_blank\">迦叶</a>破颜微笑。笑此也。少室面壁九年。面此也。六祖夜半传衣。传此也。以及从上古锥。凡有一契一证。一棒一喝。无非契此证此。棒此喝此也。觅来移步换形。不道却在这里。拈去千头万绪。可知究竟无多。吹无孔之笛箫。听空中之法鼓。乃至睹无所睹。笑无所笑。面无所面。传无所传。亦复契无所契。证无所证。棒无所棒。喝无所喝。擎拳竖拂。目是傀儡登场。掂两簸三。是说他家财宝。旨哉。世尊有言。如梦中人。梦时非无。及至于醒。了无所得。然则犹有一丝未净。仍在梦中。必至了无所得。乃为大醒耳。夫此了无所得。岂言思拟议所可及哉。请为偈曰。我有一丸佛。虚空满一切。欲说本无形。欲画元无色。来时有信潮。定处无痕月。妙味难言言。欲问须问舌。又偈曰。如来还来如。来来还如如。是名为真如。真如定何如。</p><p>　　唱觉歌</p><p>　　净扫尘根幻妄身。先须认得本来心。宝相庄严皆色相。无相无心见始真。持心观心纷主客。即心即佛添名目。非心非佛又如何。个中妙意难容说。浩浩灵台方寸区。湛然无有亦无无。静不滞兮动不溢。化非变兮寂非枯。谁栽意树发空花。谁放心香吐尘馥。谁施八水润焦芽。谁握双丸启凡目。一点灵光无障碍。就里普含十方界。一一界中放光明。一佛千佛皆现在。太虚中。法雨香。醍醐一滴几人尝。尝过醍醐味无味。夏饮水兮冬饮汤。妙胜堂。牟尼殿。几人曾见如来面。戒香手炷谒灵山。又早山门阖两扇。迷迷迷兮迷不醒。一声狮子当空震。日照潼关四面开。长安大道何须问。垢垢垢兮垢不净。纵汲西江浣难尽。亭亭出水妙莲花。生在污泥不染性。狂狂狂兮狂不定。罡风吹透寒冰浸。六窗受月片云闲。猿马何须绳索禁。邪邪邪兮邪不正。驱逐么魔愁剑钝。金刚百练绕指柔。百万魔军齐乞命。迷者醒。垢者净。狂者定。邪者正。顷刻凡夫顷刻圣。圣圣凡凡岂两人。明珠一颗当心印。三春物态好繁华。万树夭桃万树花。如何遍满无亏缺。请从个里究根芽。日上三竿万象森。大千世界普光明。如何一隙皆生白。破暗通幽彻底清。沧江之水浩漫漫。一平如掌无峰峦。如何尽泯高低迹。放眼从教平等观。梵志梦中多梵志。刹那一梦千年事。如何千劫一刹那。妙谛须知融摄意。冷然微笑天宇空。闻声赞叹绕天龙。何人长啸响山谷。直似寒虫吟壁中。巨灵抬手华山劈。区区真是缚鸡力。我闻<a href=\"/remen/foli.html\" class=\"keylink\" target=\"_blank\">佛力</a>大无边。一指能援众生溺。渡非航。卓非锡。海靡涯。履一只。黑漫漫。明历历。二五原来是一十。打破算盘珠。珠珠归一一。何须披半夜之衣。不待面九年之壁。归依复归依。稽首。当前佛。祥风甘露遍十方。亿众常安一心福。</p><p>　　偶吟二十首。</p><p>　　圆光一颗本虚空。万象森罗面面逢。月影印潭潭印月。欲分宾主却何从。</p><p>　　双丸旋转在当前。暑往寒来孰后先。探取无生无灭理。大椿朝槿恰齐年。</p><p>　　鸢飞鱼跃各升沈。山自苍苍水自深。欲识高山流水意。夜来明月印天心。</p><p>　　思从觉路觅真传。枉踏芒鞋路万千。识得<a href=\"/fjrw/hcrw/syfs/105216.html\" class=\"keylink\" target=\"_blank\">平常心是道</a>。饥来吃饭困来眠。</p><p>　　本来无相亦无名。才著思量翳障生。尘掩镜光云掩月。不分明处最分明。</p><p>　　非空非色非明暗。无我无人无古今。可叹世人多不解。掌中一指是知音。</p><p>　　参佛佛原无觅处。传心心又在何方。不如真妄都忘了。笑看忙人梦里忙。</p><p>　　佛本无心安有意。西来之意问奚为。莫言此处人难会。露柱原来也不知。</p><p>　　认著依然不是真。休从语句枉劳神。可怜一树庭前柏。赚尽古今多少人。</p><p>　　永嘉七字指迷津。心法双忘性即真。始信如来大圆觉。仍然宇宙一凡人。</p><p>　　不坐蒲团不面墙。声闻色见总寻常。自从领略醍醐味。六月炎风透体凉。</p><p>　　多年暗谷一灯明。明暗都从眼界成。何似道人酣寝后。一轮红日在三更。</p><p>　　地阔天空方寸宽。笑他蚁磨与鰋竿。一筇偶上蓬山顶。百万峰峦脚底看。</p><p>　　畏喧求寂两纷张。臧谷原来总失羊。万事心中无一事。荷花雨迸满池香。</p><p>　　门前谁断客停车。只要主人省得家。一任春风蝴蝶闹。可能飞上雪梅花。</p><p>　　焚修朝暮傍莲台。圣见凡情枉自猜。大地山河俱是佛。谩教移过净瓶来。</p><p>　　合浦珠光映月圆。行人岸上误流连。归来认取衣中宝。何用重寻下水船。</p><p>　　奥义莫从言外觅。真诠休向句中求。拨开文字抛知识。无孔笛吹江上秋。</p><p>　　心净时时闻妙香。何劳鼻观费思量。诸般法相归乌有。一任天花作道场。</p><p>　　诵罢莲经有会时。倚阑高咏昔贤诗。梧桐月向怀中落。杨柳风来面上吹。</p><p>　　西江月十二首</p><p>　　才见冬风栗冽。旋看春色芳菲。个中消息是耶非。斯理无难领会。</p><p>　　都说鸢飞鱼跃。何妨鸢跃鱼飞。高卑俯仰总天机。方是活泼泼地。</p><p>　　身上垢衣未解。怀中尘镜慵磨。不知自障碍偏多。反说<a href=\"/remen/fomen.html\" class=\"keylink\" target=\"_blank\">佛门</a>高大。</p><p>　　悟即易如拾芥。迷时难若填河。忽然梦醒发高歌。心佛原无两个。</p><p>　　代谢本无生灭。循环安有初终。请看春夏与秋冬。来往犹如接踵。</p><p>　　人见是空是色。我言无异无同。天然空色在其中。一任风幡自动。</p><p>　　泛海乘风破浪。苍茫不见涯垠。忽逢宝筏渡迷津。彼岸不须重问。</p><p>　　本自无真无幻。休言非幻非真。万缘既息有何因。一点灵光无性。</p><p>　　佛旨非藏非露。佛言非浅非深。若从语句觅真心。恍似充饥画饼。</p><p>　　鱼兔得时便了。筌蹄何用重寻。自参自悟自通灵。聊把经文印证。</p><p>　　谁道心兮微渺。时时遍满乾坤。一轮月印万川明。方识万殊一本。</p><p>　　悟道谁分顿渐。成功岂在操存。天长地久自惺惺。到底不离主敬。</p><p>　　多少灵山法众。一人识解高超。语言文字总徒劳。才睹拈花即笑。</p><p>　　老马也能知路。昏鸦几见迷巢。即心即佛不须招。何必自生颠倒。</p><p>　　喻法偶拈拄杖。传心试取<a href=\"/remen/jiasha.html\" class=\"keylink\" target=\"_blank\">袈裟</a>。云门胡饼赵州茶。妙味惜无知者。</p><p>　　窗外青青翠竹。篱边郁郁黄花。无端花竹影交加。聊作道人禅话。</p><p>　　现在尚为幻境。未来过去茫然。强询父母未生前。有见仍同无见。</p><p>　　池内是冰是水。爨中为火为烟。开时成掌握成拳。此际何须分辨。</p><p>　　无味乃为至味。希音方是玄音。何人解鼓没弦琴。更有何人解听。</p><p>　　古井湛然常寂。闲云散去休寻。经言成佛本无心。心有即成凡境。</p><p>　　烦恼皆由心起。无心烦恼何居。志公密谛指迷途。脱尽众生愁苦。</p><p>　　方寸本无爱憎。大千安有荣枯。妄从尘海觅亨衢。忘却家园乐土。</p><p>　　史说不知不识。易言何虑何思。果然无作亦无为。便是羲皇上世。</p><p>　　芳草落花踪迹。孤云野鹤襟期。春风沂水咏归时。想见一般况味。</p><p>　　左都御史张照得天居士。</p><p>　　心赋（并序）</p><p>　　（臣）幼诵诗书。惟通章句。长窥缃素。徒乱狂华。既理障之沉深。亦欲根之坚固。周旋乐趣。弥益苦荄。意蕊纷开。头燃良痛。侧闻宗说。能使心地清凉。乃阅教文。涉猎龙宫宝藏。初知山河大地。本是妄生。地水火风。原从幻结。一身非有。此外何言。然而明暗色空。尘尘和合。身亲民物。了了当前。欲遣去则皆非。岂混同而犹是。舍一取一。罔息于驰求。前三后三。弥增其较计。得少谓足。中止化城。慕圣厌凡。两头壁垒。惟身惟口惟意。步步交加。曰贪曰嗔曰痴。层层涉入。灭此生彼。终无巳时。误后悔前。岂能自在。幸十世福田之广种。遇一人首出之垂慈。钦惟。皇上参赞三无。经纶万有。用周孔之典则。致唐虞之协和。尊居九重。而如游山泽。恩覃八极。而视等浮云。同太虚之穆清。若杲日之明照。现。帝王身而为说法。发如来藏于一微尘。夙契一贯之心源。宏阐别传之妙旨。未尝言说。巳震雷音。普示提撕。常垂甘露。怜（臣）迷头认影。为（臣）解结开巾。遂使蛙出井心。翘首而瞻天际。蜂穿纸隙。翾飞以近日辉。始知本性如然。此门不二。大学之道。固御世之权衡。直指之传。乃明德之统要。非叙伦庸礼修政明刑。何以妙此心之法相。非破妄泯真圆通普觉。何以浚万化之灵源。空有相倚而成。尽其有。才圆空性。幻实异名而一。履其实。始了幻因。名相空华。涅槃实际。如犹未到寸丝不挂之实际。将何以辨万善具足之空华。世出世间。不取一法。空投空际。宁舍万缘。历劫难报斯恩。大千的归一旨。今者。奉。敕恭撰心赋一篇。进呈。御览。爰述此序。自志本末。夫心也者。譬喻莫施。敷陈奚尽。婴儿开口。巳了根源。佛祖相商。莫能下语。即金针在手。何由捉霞彩以裁缝。纵彩笔凌云。岂可取太清以绘画。然一丝孔宛然<a href=\"/remen/huazang.html\" class=\"keylink\" target=\"_blank\">华藏</a>。千须弥不异毫毛。物物圆成。头头显露。岂（臣）斯赋。独乃非心。心亦非心。赋宁是赋。盖即鹦鹉翦舌而学语。蚯蚓鼓脰而鸣欢。黄花对日而舒颜。翠竹因风而吟籁云尔。赋曰。</p><p>　　无生无灭。无在无迁。慈氏以后。威音以前。卓尔独存而离彼离此。湛然常住而匪中匪边。惟圆斯觉。惟觉斯圆。圆不见圆。圆周他自。觉无所觉。觉遍人天。拈起十方虚空。不足以洁其大。数尽恒沙万有。不足以语其全。芥子孔中。容纳四大海水。屈伸臂顷。直过万八千年。攘为已有。则曰正<a href=\"/remen/fayan.html\" class=\"keylink\" target=\"_blank\">法眼</a>藏。权当人情。则曰直指别传。何凡何俗。何圣何贤。何迷何悟。何法何禅。六趣三涂。全该真体。十身四智。靡隔妄缘。起而无生。诸佛入涅槃于众生识海。寂而常动。众生堕生死于诸<a href=\"/remen/foxin.html\" class=\"keylink\" target=\"_blank\">佛心</a>源。无一尘而不入。如大圆镜。无一刹而非真。是金刚圈。若大火之聚空。濯手难近。若水银之堕地。转瞬渺然。法法依之影现。如摩尼珠体非一色。物仗此光腾。如宝丝网层映相连。扩为六合。而又包六合之外。故莫量其外之际。碎为微尘。而又居微尘之中。故莫测其中之坚。色色全彰。头头显露。廓然无相而众相交横。寂尔无音而群音并吐。欲要其终。智胜之所不能穷。欲原其始。然灯之所不能溯。欲走以避。则九天九地总相逢。欲捉以观。则千劫千生不能遇。茫无朕迹。何地可以染污。周遍大千。何所容其保护。大小同量。高卑同度。有无同体。生灭同住。亦是亦非。亦起亦仆。亦远亦近。亦缁亦素。了之则一道齐平。执之则千途各立。依回于地水火风。眩转于受想仃识。牵缠于见闻觉知。泥滞于去来今昔。迷误于狐唾狸涎。寻探于破书残籍。茫昧于泬寥杳冥。计较于寸分丈尺。拈弄于有觉精魂。断灭于无知木石。厌弃于人我众生。埋没于暗明空色。安排于佛刹道场。起倒于世谛徽纆。习惯于捏目生华。痴著于遗金拾砾。淆乱于欣就厌离。纷纭于得失损益。乌非黑。鹤非白。无始劫来名相迹。道黑道白。鹤正白。乌正黑。六结当心不调直。疑白疑黑。是以著处便粘。交加不释。以胶投漆而漆亦为胶。以客迎宾而宾全是客。春蚕成茧而茧还缚身。夏虫依冰而冰先丧魄。热毒海漫漫沉沉。铁围山巍巍岌岌。四种相怪怪奇奇。一个我绵绵脉脉。枕中槐国。指挥鸟虎龙蛇。石里火光。分别卵胎化湿。人间之滴水难消。地狱之程途孔亟。火厚二百肘。何处莲华。风吹三千年。几时安宅。病既千端。丹斯万品。西天四七。受药师之亲传。东土二三。共医王之正禀。或拈大地作伊蒲之馔。充彼饥虚。或缉浮云成金缕之衣。苏其澿鰰。或然香灯宝炬。照彼昏酣。或驱法电智雷。醒其寱寝。或喻空华。或方二月。涤除有漏根窠。或指四大。或标六尘。卷却无明衾枕。或现檀那之力。佛钵可满以少华。或建精进之幢。金刚不杂于凡饪。或戒香薰习。出白净于泥涂。或定水渊澄。返真常以渐寖。或禁嗔蛇之妄动。免烧功德之林。或喻太末之难缘。拈出菩提之锦。或收狂象以擐拴。或禁亡猿以圈槛。或挥<a href=\"/remen/zhihui.html\" class=\"keylink\" target=\"_blank\">智慧</a>剑。破欲网之重重。或桌般若航。度爱河之黮黮。或说干城。大海上。无边龙蜃楼台。或谭净土。宝池中。无数金银菡萏。或显三身应现。非断非常。或示一颗圆成。不增不减。裂开一味平等之法尔如然。演出万般差别之教宗顿渐。超方便。住圆觉。止啼杨叶婆娑。成佛果。断<a href=\"/remen/lunhui.html\" class=\"keylink\" target=\"_blank\">轮回</a>。翳眼空华荏苒。盖烧须猕雅宜萤火。而束虚空纯赖龟毛。拨开幻影浮光。玉龙迥跋。筑著银山铁壁。石虎声猇。华乱澄空。五宗各飘其香雨。浪翻平地。三关长卷夫银涛。非半非满非偏非圆。一种没华之果。有权有实有照有用。单通无木之桥。走杀天下<a href=\"/remen/canchan.html\" class=\"keylink\" target=\"_blank\">参禅</a>衲子。惑倒世间成佛英豪。狮儿口喝树头风。缚归袖里。兔子角挑潭底月。挂在眉稍。八海水化为醍醐。无非毒药。一些子现成法宝。只这毫毛。即此是实际理地。即此是梦幻影泡。何爱何憎。刀割檀涂。一般滋味。何取何舍。释迦调达。两处逍遥。非见非闻。涉解会而皆为自弃。非无非有。滞方隅而即起尘劳。等量均齐。若动一念。即资其颠倒。本来具足。若向他求。转益其纷嚣。必也如杲日之皎皎。必也如太虚之寥寥。必也如风轮之急转。必也如川月之普昭。须如是人。明者个事。宝镜光千千不隐。切忌眼观。师子弦喤喤厥声。直须目视。如水成冰。是冰非水而全水是冰。如金成器。是器非金而全金皆器。开眼作梦中之佛。<a href=\"/remen/liudu.html\" class=\"keylink\" target=\"_blank\">六度</a>万行圆满。万成一事不为。操心降镜里之魔。十圣六凡齐遣。始知两头皆是。事即理。理即事。<a href=\"/remen/erzhang.html\" class=\"keylink\" target=\"_blank\">二障</a>全消。迷即悟。悟即迷。双因并置。隔时能隔所隔。是名为愚。了却无了可了。乃称曰智。似腾蛇之游雾。住雾非空。若香象之渡河。履河皆地。不执缘以修证。不住相以<a href=\"/remen/bushi.html\" class=\"keylink\" target=\"_blank\">布施</a>。玉水自然澄澈。一任波涛。金山不畏泥封。何为嗔恚。德瓶扑而不破。只因包举三千。道岸登而舍航。始信泥洹不二。夫惟者个。不落圈绘。无一法自中出。无一法自外至。昭昭太古之先。历历穷未来际。大光明藏。觌体无依。清净本然。独尊至贵。生<a href=\"/remen/rensheng.html\" class=\"keylink\" target=\"_blank\">人生</a>物生佛。绝妄绝真绝对。即别而同。四不离一。即同而别。一不离四。一本无一。四宁有四。能所两亡。色空双寄。体离凡圣。路绝彼已。靡间一丝。云何可秘。本无所悟。强名曰会。盖见以心明而绝。明以见绝而澄。见绝。故真俗垢净。不碍眼光。何大千之可辨。心明。则菩提烦恼。一路涅槃。何七处之可征。一珠入一切珠。一切珠入一珠。无分无合。一月普现一切水。一切水月一月摄。顿圆顿成。穷三际而直立。亘十方而大横。百千万劫如是。南北东西等平。斯为华严会之方广。是以无量寿而。圆明。</p><p>　　勉学论</p><p>　　或于座次。问何以入道。余曰。道无门户。而子问何以入者。毌乃失问欤。夫道。不取不舍。即今能失问之子所失问之语。俱在道中。而又何从入耶。或曰。岂无善权方便。曰世尊四十九年。说三藏十二分。作善权方便矣。末后拈出一华。在百万人天中。作将来眼。诚亘古亘今善权方便矣。西天四七。各有偈示机缘。传至少室以及曹溪。流乳分波。枝条蕃衍。四方八面。霆轰雷震。如所为木上座。金刚圈。青州衫。娘生裤。三脚驴。[廿/麻]三斤。鳖鼻蛇。猕猴镜。拈布毛。旋风打。至若五位君臣。四宾主。三玄三要。九带。十智等。前后出兴。莫之纪极。各各随缘顺时。以垂善权方便矣。孟子有云。子归而求之有余师。而又何问之有。或曰。虽然。必有以告我。曰。迷者觅悟。譬如坐者求起。尚不得言易。何况于难。今子坐于此。设欲起而立。则亦惟子目起于座耳。他人其何由代焉。他人为子说善权方便。不过曰。子竦身直足离座斯起。如是而巳。告子而子不知起。即驱毒蛇猛兽以骇子。而子仍不能起。则他人其奈何。纵使令两人夹而掖子以兴。而子不会于起则两人释手。而子又废然还其故坐矣。即时时刻刻令两人夹而掖子以兴。此两人者。终必有释手之时。则子亦终必有废然还其故坐之日矣。且也夹掖之久。而子乃谓人之由坐而起也。非用两人夹而掖之不能。则子将终身不知起立之所由矣。将毌所谓善权方便者。转而为罟护陷阱也夫。子若真欲自起于座。唯办肯心。不知不觉蹶然而兴。则子虽欲自其由坐而起之因缘。方且语言文字不能诠释。丹青粉墨不能摹绘。而他人又何处可以画蛇添足哉。客闻此语。嗒然不能起于座。</p><p>　　筏喻室记</p><p>　　余室左右窗皆临池。形似舫。名之曰筏喻。有客入室。请问筏喻之义。曰。子今在筏而问筏耶。漭沆大海。浊浪拍空。鱼龙出没。水怪磨牙。其顺流而尾风。则千万里不知其所止。其首风而触流。则尺寸地不能以自前。不有此筏。曷登彼岸。生死。犹大海也。众生历劫不能自出。佛祖乃为设善权方便。解粘去缚。抽钉拔楔。使获大自在。一切安隐。以筏为喻。岂曰不然。客曰。此子所为以见闻觉知。傍语言文字。用之乎者也。而解如是我闻。夫岂小子之所请益也。古德云。唯此一事实。余二即非真。如子之云。犹有岸焉。犹有筏焉。岸与筏既为二矣。并乘筏登岸者而为三。安在其为一路涅槃门耶。曰。众生自无始来。沉没生死大海。尘根相对。根识互牵。刹那刹那。微尘微尘。息息不停。心心不住。如波击风。如风荡波。善因恶果。迥环转旋。万劫千生。生灭无巳。世尊于是生怜悯心。于四十九年中。为说三藏十二分。明此六根六尘六识。皆是虚妄和合因缘。非真如自性本觉明妙。此熙连禅河所结筏也。迨佛以一华嘱付饮光。而令阿难辅之。传至菩提达摩。实来震旦。时则三藏十二分。复被六根六尘六识所和合。如油入面。是面皆油。无油不面。纷纷穿凿。全失佛心。乃为直指一华。浑作无义味语。俾学人味之如木扎羹。铁钉饭。亲之如吹毛剑。大火聚。目之如闪电光。击石火。耳之如涂毒鼓。旱地雷。缘到时来。直下粉碎觌体真纯。此葱岭发源。曹溪流乳。历代祖师所结筏也。语未竟。客曰。嘻子岂巳登岸而舍筏乎。岸也。筏也。子也。仍三也。我闻此门不二。子何以云。曰。居。吾语汝。自久远劫来。一段心光。动为妄习所障而不<a href=\"/remen/zijue.html\" class=\"keylink\" target=\"_blank\">自觉</a>。不特四大六根巳也。乃至读书。书障。穷理。理障。<a href=\"/remen/xingshan.html\" class=\"keylink\" target=\"_blank\">行善</a>。善障。持戒习定。戒定障。参<a href=\"/remen/chanxue.html\" class=\"keylink\" target=\"_blank\">禅学</a>佛。禅佛障。但有所为。皆是心光影事。苟不到净裸裸地。则命根终于不断。然则净裸裸地。乃岸也。而凡诸善权方便。俾得到此净裸裸地者。皆筏也。然虽如是。一旦迷妄顿消。开豁显露。读书。亦无书障。穷理。亦无理障。行善。亦无善障。持戒习定。无持戒习定障。参禅<a href=\"/remen/xuefo.html\" class=\"keylink\" target=\"_blank\">学佛</a>。无参禅学佛障。乃至六根六尘六识。亦无六根六尘六识障。头头是道。一一全彰。尽是菩提。皆成甘露。竖穷三际。横亘十方。无一刹那而非佛日。无一毫毛而非法身。脚跟点地。岸斯在矣。向所为净裸裸地者。其又筏欤。虽然。如是读书穷理行善持戒习定参禅学佛。即是空华。即是梦幻。了不可得。于了不可得中。如是如是。无间无断。纯真一如。始得休歇于无休歇处。然则所为脚跟点地。固时时刻刻不离筏上。大海本来是岸。亦无此岸彼岸之可言。岸即清净法身。筏即百千万亿化身。乘筏登岸即圆满报身。三者一耳。一亦不立。安得云三。今我与子相对此室。岸耶。筏耶。子耶。吾耶。客乃相视而笑。因书其语以为记。</p><p>　　茶话</p><p>　　或问有。曰。空。问空。曰。有。或犹未达。乃说偈曰。空倚有以立。有倚空以名。万有悉皆空。虚空实为有。一毛孔之空。有有中居之。凡此实有物。自具本性空。有既不可得。空亦是强名。若住空有相。何得云涅槃。今尔问于我。我尔复何名。名空既不可。名有实岂然。若然无尔我。何处立问答。于此二无中。为空抑为有。空有若一如。强名曰不二。</p><p>　　觉生寺文觉禅师元信雪鸿</p><p>　　上堂。佛法两字。不是惟佛有此法。亦非众生无此法。谓之无法也。佛者觉义。觉即是法。觉因迷立。不迷何觉。何为迷。见山河大地。认作山河大地。于见闻觉知。便立见闻觉知。此即是迷。何为觉。见山河大地。唤山河大地。于见闻觉知。使见闻觉知。此即是觉。同见山河大地。同是见闻觉知。因甚有迷有觉。咄。山河大地见闻觉知。几曾向你道迷道觉来。总之说觉说迷。说真说妄。皆以假名字。引导于众生。吾人本有之性。本自现成。本自具足。本无生灭。非空非有。非真非妄。非迷非觉。只为众生无执生执。无碍作碍。妄见有空有有。有真有妄。有迷有觉。若能一念回光。自然万法俱了。要知了底道理么。驴事未去。马事又来。</p><p>　　上堂。一人有眼不能见。有耳不能闻。有舌不能语。有心不能鉴。一人无眼能见。无耳能闻。无舌能语。无心能鉴。两人相见。那个在前。那个在后。复云。且道两人因甚得恁么。</p><p>　　上堂。但有言说。都无实义。山僧敢道凡有言说。无非实义。诸人还识得者道理磨。若识得也。尘说。刹说。炽然说。无间歇。但有言说。无非实义。若识不得也。尘亦不说。刹亦不说。无炽然说。无无间歇。但有言说。都无实义。</p><p>　　上堂。南方行脚一遭。拄杖头不曾拨著一个会佛法底人。者个说话。大似不知自已拄杖头短。山僧亦南方来。拄杖头不敢动著一个。何故呢。彼自无疮。勿伤之也。乃一夏在者里。终日与诸人搬石运土。拆东补西。山门决要向南。露柱定须著地。锅子有大有小。杓柄较短较长。无规绳中立规绳。无内外处分内外。堂内底要知堂外事。不得离堂内。堂外底要知堂内事。不得离堂外。且道与诸人分中最动耶。不是动耶。靠拄杖云且喜太平。</p><p>　　示众。东弗于逮人吃饭。西瞿耶尼人腹胀。南阎浮提人行路。北郁单越人脚痛。是合有底常事。因甚眼能见物。有见得及底。有见不及底。耳能闻声。有闻得到底。有闻不到底。为见闻之性有不遍耶。为见闻之境有隔碍耶。怕因迷却目前。往往失却背后。理上无不融通。事上不免成滞。总能理事一如。毕竟事理两橛。释迦老子直得差排不来。只得道个是法住法住。世间相常住。须知者法位。迷亦在是。悟亦在是。无明烦恼由此。妄想执著由此。全身在者位里。更向外觅。全身原不在者位里。却向内求。左也被他碍。右也被他碍。口能吃饭。手能捉持。通融不来。火作水用。水作火用。假借不得。所以学道人贵知处处有出身之路。物物上有转身之机。能于一法位中转得身。便于一切法位出得身。自然东不碍西。南不碍北。移彼作此。移此作彼。然后入佛不碍。入魔不碍。入凡不碍。入圣不碍。入空不碍。入有不碍。入生不碍。入灭不碍。若作本无佛魔凡圣。本无空有生灭。认为不碍。敢保伊总会得是法住法位。未会得世间相常住在。</p><p>　　示众。不可以智知。亦可以智知。不可以识识。亦可以识识。本无名相。亦有名相。本无言说。亦有言说。本无差别。亦有差别。本无迁变。亦有迁变。因有迁变。知无迁变。因有差别。知无差别。因有言说。知无言说。因有名相。知无名相。因可识识。知不可识识。因可智知。知不可智知。所以若剩一法。不是者个法。若欠一法。不是者个法。譬如说普天之下。莫非王土。率土之滨。莫非王臣。肥亦土也。瘠亦土也。大亦臣也。小亦臣也。恁么也。王还有功干也无。不见道不现而章。不动而化。无为而成。其惟圣人之道乎。设谓山僧不解直指。只念篇章。便向道某也幸。</p><p>　　示众。达摩西来直指人心见性成佛。要知别无指法。只要忘情泯见。自然见性明心。若不明心。不知心之本空。若不见性。不识性之本该。本空故。即执著全消。本该故。即圆融无碍。何为执著全消。色不是色。声不是声。何为圆融无碍。色直是色。声直是声。虽然。声色不到处又作么生。莫著空好。</p><p>　　示众。人但知凡圣情尽。体露真常。不知凡圣情起。真常体露。何谓凡。诸佛是。何谓圣。众生是。何谓真。幻化是。何谓常。生灭是。虽然。须开透关眼始得。若透关眼未开。古人道山河及大地。全露法王身。是一个。是两个。毫厘有差。天地悬隔。毫厘无差。天地悬隔。参。</p><p>　　小参。诸法皆有对待。生佛圣凡顿渐偏圆等法是也。惟者个法无对无待。非生佛圣凡顿渐偏圆可该。而该得生佛圣凡顿渐偏圆。故拟向对待法里觅者个法不可得。不向对待法里觅者个法亦不可得。只者两个不可得处无教可收。那得不是教外也。既总不得。又如何传。弹指一下云。切莫妄想。</p><p>　　小参。<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>云心佛众生。三无差别。山僧道差别。心不是佛。佛不是生。生不是佛。何故。佛时决不见有生。生时决不见有佛。心时决不见有生佛。生佛时决不见有心。试体验看。</p><p>　　小参。三教圣人皆贵说中。或说时中。或说守中。或说中道。祖师门下却用不著。若有中。即有偏。中偏相立。取舍情生。是法非取舍法。所以从上说</p><p>　　○者个。其实者个亦不立。故方如圆如。高如下如。一亦如。多亦如。横亦如。竖亦如。尘尘如。刹刹如。谓之如<a href=\"/remen/rufa.html\" class=\"keylink\" target=\"_blank\">如法</a>门也。</p><p>　　心佛</p><p>　　即心即佛。非心非佛。心佛本空。即非何有。能不守空。真源自通。佛佛祖祖。以此立宗。</p><p>　　真性偈</p><p>　　譬如富长者。财施遍国土。令各各庄严。成就种种事。而此富长者。安住自娱乐。都不知有是。真性诸法依。亦复如是尔。若佛若众生。身心及世界。乃至无量法。皆从性幻起。真性常清净。犹如世间海。现蜃楼幻市。海相还如故。所以修学人。勿滞一切法。一切法无实。但以无见见。见此无性性。皆成无佛佛。常度无生生。</p><p>　　山居偈</p><p>　　七凸八凹山下路。有谁来叩白云扉。披云常啸千峰月。闲却人间是与非。住得青山深更深。长松修竹没闲林。神光一道从无昧。非去来今贯古今。枯者自枯荣者荣。春来秋去又经冬。要知山上住山客。即是山中山住翁。</p><p>　　圣因寺悟修禅师明慧楚云</p><p>　　宝亲王赠拄杖。师接杖拈起云。这杖也是七十年。与山衲同庚。王云。一百四亦不为分外。师笑云。大家的。大家的。</p><p>　　小参。佛者心也。法者心也。僧者心也。色空者心也。明暗者心也。是非者心也。善恶者心也。凡此等心。皆属幻妄。如空中花。水中月。了不可得。乃生灭法也。且道如何是真心。心者佛也。心者法也。心者僧也。心者色空也。心者明暗也。心者是非也。心者善恶也。良久云。莫者便是真心那。将拂子击案两下云。莫瞒人好。</p><p>　　小参。太湖三万顷。葱岭五由旬。尘尘叶叶。出头天外易。叶叶尘尘。从空放下难。顶门具眼的。黑漆漆十万。脚跟点地的。露堂堂八千。若以色见声求。何异钻冰觅火。如或意解思度。大似向西东行。这件事欠一法不是。剩一法不是。取一法不是。舍一法不是。即一法不是。离一法不是。设有人问如何得是去。但低声向他道。老僧却在是非里。</p><p>　　小参。诸人看看。阖常住山僧及大众。殿堂寮舍。柴水米盐。椅案床架。尽被一条绳一串穿却。诸人还见这条绳么。良久云。是什么。断贯索。</p><p>　　小参。无言说。无言说。没甚事。没甚事。大道只在目前。只此目前空色。色即是空。空即是色。他即是我。我即是他。若也眼目定动。却成白云万里。竖拂子云。莫将闲学解。望拟祖师心。</p><p>　　小参。竖拂云。山川人物。上下四维。五金八石。砖头瓦砾。琴瑟钟鼓。风云月露。寒燠温凉。馨香臭秽。布绵罗绮。米面酱醋。庵观寺院。庭堂殿陛。是什么。掷拂大笑云。那里说得尽。</p><p>　　小参。目前六月。好个时节。热处却冷。冷处却热。火里水里。莲红藕白。佛法门中。有权有实。衲僧分上。何得何失。银碗盛出峨嵋雪。聊与诸人解烦渴。云门扇子风凛冽。扇得虚空毛骨彻。与起扇子云。且待翠岩眉毛落。再向诸人细解说。且道说个什么。摇扇云。舌头一片肉。牙齿两排骨。向侍僧云。切不可记录。</p><p>　　上堂。前者蒙。圣恩赐一饱斋。实可谓天厨御馔。百味具足。大众。且道是何珍馐。众云。请和尚告示。师云。老实对汝等说。也不过是土物耳。下座。</p><p>　　上堂问答毕。乃高举拂子云。山僧即是拂子。拂子即是山僧。且道大众是拂子。拂子是大众也不。将拂子向空一拂。击几案三下。下座。</p><p>　　上堂。两班阇黎。一个老僧。恰好一比。山僧即是香饵。大众一一皆如贪他香饵上他钩。虽然。众中若有奔腾霄汉的英灵。吞却山僧则易。著山僧吞却却难。诸仁者。作么生会。若也不会。听山僧重下注脚。喝一喝。云。向嘉州大象牙里作活计去。</p><p>　　上堂。召大众云。看看。老僧手中一握水。从何处得来。众无语。便下座。</p><p>　　上堂。拈拄杖云。者木上座。有时向洪涛里燃香。有时向烈焰中酌水。诸仁者。切莫道作梦中佛事。的然实相功德。只有一件事不唧[口+留]。却与老僧相同。何者。不解诵经号佛。有僧出云。若然。和尚何得每每示人<a href=\"/remen/nianfo.html\" class=\"keylink\" target=\"_blank\">念佛</a>。师云。孟八郎又恁么去也。</p><p>　　上堂。一僧出众叩谒。师喝云。阇黎何得受老僧<a href=\"/remen/libai.html\" class=\"keylink\" target=\"_blank\">礼拜</a>。僧罔措。师笑云。若要好。大就小。</p><p>　　上堂。老僧偶作一梦。梦与大众升座说法。诸人且为圆兆看。众无语。师云。累我累我。便下座。</p><p>　　上堂。师云。唵哑吽。口字傍边。添一奄字。名曰唵。左口字。右亚字。名曰哑。口牛相并。名曰吽。梵语唵哑吽。此云。阿耶阿耶。吃嘹舌头。注脚不来。惭愧惭愧。便下座。</p><p>　　上堂。师据座。良久。大众启请说法。师袖中取<a href=\"/fojing/xinjing/yuanwen.html\" class=\"keylink\" target=\"_blank\">心经</a>一部。高声朗诵一遍。下座。</p><p>　　上堂。拈一瓣香云。将此一粒金丹布施大众。但只可吐。不可吞。众中还有领受底也无。若不肯领受。老僧只得取入三十三天宝藏库去也。爇向于炉。</p><p>　　天宁章禅师过访。师门迎。才见。指面前案山云。老僧日来高挂孤峰顶上。何以相救。天宁向地作舞钁锄势。师曰。橛放橛埋。天宁云。百消丸一任咬嚼。师大笑。携手归丈室。</p><p>　　西江月十首</p><p>　　堪笑多年钝置。把砖作镜研磨。百千关键指弹过。袖里乾坤粟大。</p><p>　　放开山河大地。捏聚大地山河。而今任我乐高歌。囫囵劈开一个。</p><p>　　太古鸿蒙前后。威音弥勒始终。谁论九夏与三冬。秋春一任接踵。</p><p>　　色即是空空色。同中有异异同。色空同异自纵横。妙用随宜定动。</p><p>　　本元岂容造作。心田那有涯垠。浑忘彼岸和迷津。踏著无劳更问。</p><p>　　佛曰离名离相。法云非假非真。森罗万象露全身。物物各彰妙性。</p><p>　　打开凡圣关锁。霎时彻透玄微。无心何是复何非。贵在当人自会。</p><p>　　戴角大虫稳卧。落毛铁鹞翻飞。一尘劈破露真机。吞吐三贤十地。</p><p>　　千仞须弥不广。万丈香水非深。觅心不得是安心。可把双丸作饼。</p><p>　　觅佛不在声色。求法何用搜寻。本来不昧一虚灵。自怡还须自证。</p><p>　　九秋黄菊冉冉。三春芳草菲菲。西来祖意是耶非。个事急须领会。</p><p>　　两手拍成一响。两只孤雁同飞。打开权实自知归。稳稳脚跟点地。</p><p>　　古镜本虽具照。然须假借揩磨。云何岁月枉蹉跎。自愧浮生老大。</p><p>　　能达一尘不立。却然大地山河。空手行拳舞娑婆。何妨将错就错。</p><p>　　迷本苦连根蒂。悟时甜合边中。分疏一点枉劳工。休把葛藤播种。</p><p>　　闻见非声非色。心佛非异非同。万象不著即空空。皎月澄潭不动。</p><p>　　有念山头鼓浪。无心海底扬尘。悟迷迷悟总非真。生佛何修何证。</p><p>　　太虚纯清绝点。寒潭皓月一轮。百花丛里不沾身。许汝明心见性。</p><p>　　勘破色香味触。了无知见觉闻。空空色色露天真。[囗@力]地一声方恁。</p><p>　　明明百草丛里。普现自已家珍。顶门豁眼觑方真。此眼人人有分。</p><p>　　妙正真人娄近垣三臣。</p><p>　　性地颂四首</p><p>　　辉辉大圆镜。物我具此照。弥勒与威音。一身兼两号。心本无可明。因明启其奥。性本无可见。因见显其妙。惟兹心性中。同含真常道。妙体恒湛然。光华六门耀。纷纭处本静。寂历中原闹。忘机泯取舍。归根无老少。欲知佛仙理。只这玄关窍。</p><p>　　三千金世界。即此方寸壶。毫端显真性。大地验幻躯。心无因境有。境有因心无。心如不逐物。何处更寻吾。仙凡分顷刻。表里别精粗。万象任纷纭。真心迥峭孤。于焉契妙理。一滴隐江湖。</p><p>　　天心一轮月。清净印我心。我心与明月。互印光转深。有光便有相。焉能免物侵。何如泯其光。万境任浮沉。此之谓至明。翛然出<a href=\"/remen/wuyin.html\" class=\"keylink\" target=\"_blank\">五阴</a>。若个金丹诀。多少错推寻。</p><p>　　从天本无降。从地本无出。其间此一事。自在而自适。如珠在虚空。光华不染色。如露滴荷盘。圆转不落迹。应现诸刹尘。游戏仙佛土。幻化虽异形。如千灯一室。在智本非智。言得却无得。前圣本无说。后学强传述。诸佛与众生。同仁不同德。若作分别想。历劫迷邪惑。如月印千潭。含元万而一。说与智愚人。共证波罗密。</p><p>　　心佛歌</p><p>　　心与佛。等虚空。空中之物妙难穷。碧海光涵辉万状。青山色霁耸千峰。休摸索。莫施功。无形无象迥绝踪。真如妙相原非相。六通解慧亦非通。尘尘起处佛佛现</p></div>"
}]