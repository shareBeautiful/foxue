[{
    "title": "第一卷 渐备一切智德经",
    "author": "法护 译",
    "html": "<div class=\"B1_text\"><p>第一卷 渐备一切智德经</p><p>初发意悦豫住品第一</p><p>闻如是。一时佛游第六他化<a href=\"/remen/zizai.html\" class=\"keylink\" target=\"_blank\">自在</a>天上天王宫如意藏珠妙宝殿上。与大菩萨众不可计俱。各从他方诸佛国来。普集会此。金刚藏菩萨等。尔时金刚藏菩萨。承佛威神。以大慧光<a href=\"/remen/sanmei.html\" class=\"keylink\" target=\"_blank\">三昧</a>正受。适定意已。应时十方诸佛刹土。一一诸方。如十亿佛刹满中诸尘若干亿国。诸如来现。边有菩萨。其号各各曰金刚藏。十方亦然。皆同一号。时此诸佛。俱赞曰。善哉善哉。汝乃以此大慧光菩萨三昧。而以正受。在十方佛土。各如十亿满中诸尘诸如来等之所建立。一切等号。悉是照明。如来至真。本愿所致。而建立此。亦是仁者慧净所致。复是一切诸菩萨等。不可思议法光圣旨。住明智地。多所度脱。摄取一切众德之本。皆晓诸佛本所行成。愍念十方。解了善权。敷演道化。普弘法慧。周流十方。所讲经谊。尽令坚住。其<a href=\"/remen/zhihui.html\" class=\"keylink\" target=\"_blank\">智慧</a>明无能毁者。随时建立佥使得安。游诸<a href=\"/remen/shijian.html\" class=\"keylink\" target=\"_blank\">世间</a>不着方俗。度世清净。<a href=\"/remen/zhuangyan.html\" class=\"keylink\" target=\"_blank\">庄严</a>善本。入不可议慧之境界。通一切智。高远圣道。乃能招致诸菩萨等。十住行无。如开士众所当建立。有所宣布。往返周旋。执无漏法。光明咸照。而善思惟。撰于离心。晓了随时。大慧光明。其未善度。至圣道门。使得度脱而无所著。住于内行。专精奉修无上大乘。其辩才慧不可称载。威曜普照消除闇冥。已超众行班宣无极。住在佛地逮菩萨意。愍念<a href=\"/remen/zhongsheng.html\" class=\"keylink\" target=\"_blank\">众生</a>未曾忘舍。游入一切诸佛至真善权方便。决众结网。承佛圣旨。自恣讲说。演此法门靡不解了。如来在世。故为建立。亦是卿本善愿所致。清净行业。而谛庄严一切法界。又救众生之所惑乱。以致法身至圣慧体。具足诸佛本所志愿。其身所行。皆越世俗。普过世间无益之业。严饰清净。度世之法。诸佛<a href=\"/remen/shizun.html\" class=\"keylink\" target=\"_blank\">世尊</a>。为金刚藏菩萨大士。无所吝惜。各现己身。宣布无限辩才之义。分别决解其清净慧。怀抱不忘。建立显示。随时便宜。畅众疑心。普入一切诸佛所念。诸等正觉十力所由。如来所致四无所畏。而不怯弱。宣布至教。一切智业。诸分别辩。超越得入体解道法。入诸如来身口心行。所以者何。皆由此定。成就所致。亦由本愿。行通巍巍。其心清净。而无沾污。内性明了。常怀清净。威耀弘昭。入于慧场。诸所行业。靡不备焉。斯所造立。而悉具足。其道器意。不可限量。信志清净。巍巍普达。逮总持门。无所破坏。常以法界慧门之印。善印一切。是诸佛世尊。各自显现。各申右臂。皆共手摩金刚藏菩萨头首。时金刚藏为诸世尊。所见摩头。<a href=\"/remen/daode.html\" class=\"keylink\" target=\"_blank\">道德</a>巍巍遂得成就。威耀光光如佛无异。尔时寻即从三昧起。请诸菩萨而解言曰。诸最胜子。吾已明达诸菩萨愿。破坏疑网。则无所坏。世无所生亦无罪衅。法界弘广亦无远近。其所游居譬。如<a href=\"/remen/xukong.html\" class=\"keylink\" target=\"_blank\">虚空</a>。以是救济。拥护十方一切众生。所以然者。族姓子知。过去菩萨。往古诸佛。由此慧地而得过度。当来现在亦复如是。诸<a href=\"/remen/fozi.html\" class=\"keylink\" target=\"_blank\">佛子</a>知。我向者云。菩萨之地。为何谓也。诸菩萨学有十道地。因得成就无上正觉。去来今佛之所讲说。初菩萨住名曰悦豫。第二菩萨住名曰离垢。第三菩萨住名曰兴光第四菩萨住名曰晖曜。第五菩萨住名曰难胜。第六菩萨住名曰目见。第七菩萨住名曰玄妙。第八菩萨住名曰不动。第九菩萨住名曰善哉意。第十菩萨住名曰法雨。是诸菩萨十住道地也。我观十方去来今佛。诸如来至真。无不讲此十住之业。所以者何。诸佛子等。是十住者。令诸菩萨。现在亲近清净道无为诸法门。名显远照于十方无数佛土。<a href=\"/remen/sanjie.html\" class=\"keylink\" target=\"_blank\">三界</a>众生。咸蒙得济。照天下如日明。疗众病如医王。度众人如船师。曜十方如月盛。活一切犹如地。安众生如时雨。含道法如虚空。正坚住如须弥。宣布此教。则得坚立在十道地。又解此地不可思议诸菩萨住。佥入圣慧。时金刚藏菩萨。粗举其要。叹此菩萨十住地业。寻即默然。不复重解。</p><p>于是大众。咸怀饥虚。闻此菩萨十住道名。欲令分别重敷演义。闻者佥解。心怀入道。离诸颠倒各心念言。金刚藏菩萨。今何以故。粗举其要。宣于十住菩萨之业。称叹其号而更默然。不复重散解了本末。时彼会中有一菩萨。名月<a href=\"/remen/jietuo.html\" class=\"keylink\" target=\"_blank\">解脱</a>。亦来俱会。时月解脱菩萨大士。知彼众会开士所念。以偈叹颂。问金刚藏此义所归。</p><p>净念以何故怀慧称功勋</p><p>明智宣十住不重解所入</p><p>诸菩萨勇猛心各抱犹豫</p><p>云何说义名不闻道地处</p><p>咸欲悉共闻最胜子<a href=\"/remen/wuwei.html\" class=\"keylink\" target=\"_blank\">无畏</a></p><p>决义入平等所行住道地</p><p>众会佥悦豫清净除谀谄</p><p>坚住解明地功勋慧平均</p><p>一切立恭敬展转相承望</p><p>求微妙无瑕志无上<a href=\"/remen/ganlu.html\" class=\"keylink\" target=\"_blank\">甘露</a></p><p>因闻金刚藏无畏大智慧</p><p>常欢悦来众仁宜与佛谈</p><p>未曾最难及显菩萨所行</p><p>分别如道地所由最上胜</p><p>弃想微难见<a href=\"/remen/changzhu.html\" class=\"keylink\" target=\"_blank\">常住</a>远离心</p><p>柔仁行成慧面闻所归趣</p><p>所止如金刚第一解佛慧</p><p>立心舍吾我乃闻此上智</p><p>如来尽虚无离欲亦如空</p><p>慧如地无漏兴别最难见</p><p>道无念如此信者甚难值</p><p>佛慧不可议故默不重说</p><p>月解脱菩萨。谓金刚藏。佛子当察。诸来会者。性行淳淑。清净离秽。其志仁和。悉诸菩萨。斯行真正。积功累德。每生自克。<a href=\"/remen/liudu.html\" class=\"keylink\" target=\"_blank\">六度</a>无极。以自庄严。四等四恩。习权方便。功勋远着。名德无量。大慈大哀。欲兴道化。分流法教。救济三界诸危厄众。消众冥如日明。生道品如良田。成正觉如虚空。长弘教如流水。除狐疑如日光。疗三毒如医王。度<a href=\"/remen/shengsi.html\" class=\"keylink\" target=\"_blank\">生死</a>譬船师。是故佛子。仁者善哉。宜当班宣现在学行。令此道地缘修所归。使诸会者各得开解。如冥睹明。应病授药。使无余疑。时月解脱菩萨大士。欲令此义重散本末。显示归趣。为金刚藏。说此颂曰。</p><p>茂盛愿讲说殊特最上法</p><p>人中上所行诸菩萨之业</p><p>敷演说其教所住之道地</p><p>圣慧甚清净巍巍仁和业</p><p>诸会者清净不可计第一</p><p>坚住在正路志性怀笃信</p><p>善累功积德奉无数亿佛</p><p>各欲得决解寻现逮十住</p><p>金刚藏菩萨。报月解脱。佛子察之。今此众会。四面云集。云何见之。所念应宜。柔弱仁和。清净无瑕。岂离狐疑无犹豫乎。于斯法要。宁有高行。不依他人。无戴仰耶。不从他教。进退不安。怀抱久病。不可疗治。坚住罗网。未出深堑。六十二疑。四倒五盖。火林蛇室。十二牵连。十重之阁。三坑三户。三流之逸游在旷野。未向<a href=\"/remen/fomen.html\" class=\"keylink\" target=\"_blank\">佛门</a>。设闻此法。踌躇不进。或复有人。若闻于此不可思议。如是道住。各怀异心。闻之狐疑不肯笃信。由此惑乱。长夜不安。永失利义。舍根取枝。吾故向者默然不言。慈愍此等。无辞为住乐无所乐。又说偈言。</p><p>岂见于众会智慧净无垢</p><p>善敷演圣道诸根通深妙</p><p>而无所戴仰无动等如山</p><p>志性无嗔恨思平如水正</p><p>习修何所行其慧无等伦</p><p>住在乐所识为求义慧信</p><p>适闻恐犹豫便堕于恶趣</p><p>以故愍念此不说慧住地</p><p>月解脱菩萨。复谓金刚藏。仁者顾意。承佛威神。宣如来旨。感动十方。反伪向真。消诸垢尘。荡涤结滞。裂三界网。通无极慧。唯敷演之。如是比像不可思议。善当将养。宽弘之士。必当信乐无犹豫者。所以者何。佛子当知。若讲此教。将致道法。一切菩萨。皆念诸佛。识达经义。拥护奉此。行慧道地。靡不蒙赖咸得安隐。所以者何。斯之所行。必归平等。诸佛道法。犹如佛子。一切书疏唯说文字。此悉由意心为源首。从志<a href=\"/remen/yinyuan1.html\" class=\"keylink\" target=\"_blank\">因缘</a>而有所倚。书本无文。所演文字。心之源空。宣之虚无。如是佛子。一切<a href=\"/remen/fofa.html\" class=\"keylink\" target=\"_blank\">佛法</a>。住为源首。因行而成。依于道地。至自然慧。是故唯说。顾愍一切如来至真等正觉。道力助卿。建立分别如此文字。令其坦然。将护<a href=\"/remen/zhengfa.html\" class=\"keylink\" target=\"_blank\">正法</a>。因得久存。使无余结。又说偈言。</p><p>善哉演清净解入一切智</p><p>普游诸道要至觉成圣慧</p><p>诸在十方佛安住最道胜</p><p>慧室至境界皆共愍念之</p><p>立此亲近慧行是究竟迹</p><p>诸佛无比法悉由无量业</p><p>犹书意合集因心事为首</p><p>此住意如是解畅至佛道</p><p>于是一切菩萨。各各<a href=\"/remen/faxin.html\" class=\"keylink\" target=\"_blank\">发心</a>。咸共劝助。欲令宣扬仁本兴意。誓为一切。勤劳积功。累无量德。犹如虚空。欲济危厄。不难劫数。周游生死。心常慺慺。欲济一切心无所著。行如莲华在泥涂中。三界之苦不以为拘。唯怀愍伤。拔恼根株。三世之树永令无余。时诸菩萨。同时举声。劝叹金刚藏菩萨。而说颂曰。</p><p>最胜殊特志觉远辩才无量心念具</p><p>宣传柔软至<a href=\"/\" class=\"keylink\" target=\"_blank\">佛教</a>第一至真甚微妙</p><p>其意坚固行清净不舍功勋十种力</p><p>以分别辩故造行唯愿当演上道法</p><p>心之所念如明珠意寂以见消尘欲</p><p>今此众会离狐疑咸皆愿乐仁所说</p><p>虚渴言教如望泉饥服仁者病待医</p><p>甘美之饼在目前如是欣乐甘露味</p><p>故善垂念广其志宣殊胜住除垢尘</p><p>调寂正安不舍无讲众祐行无患难</p><p>于是世尊。有诸菩萨至圣光明。号曰力势。佛从眉间。演此光耀。兴无数明。普照十方一切佛土。消灭一切诸所恶趣。勤苦休息。不复考治。皆安隐。照斯如来。一切道场。十方佛国。建立法讲。靡不周悉。不可思议诸佛境界。其光则还。绕佛三匝。上住虚空。合成大光。光明炜炜。立交露帐。又有诸佛兴出世间。自然威曜。从其眉间。演如是伦。诸菩萨等。力势光明。现如此比。神足变化。照斯忍界。曜是能仁。众会道场及金刚藏师子之座。乃住虚空。成光交露帐。是能仁佛。眉间毫跱。光明广远。照诸闇冥。十方佛界。众会道场。莫不蒙明光。咸显现在诸菩萨。大士屋宇。一切晃现。其于十方诸佛国土。现诸如来所可演出。眉间光耀。皆复照耀此忍世界能仁众会<a href=\"/remen/pusadao.html\" class=\"keylink\" target=\"_blank\">菩萨道</a>场。周照师子高广之座。在金刚藏菩萨身。现于大光。巍巍晃然。珠交露帐。各有坐佛。自从口出如是辈声。而叹颂曰。</p><p>喻之无等伦譬之如虚空</p><p>十力境界尊功勋不可量</p><p>殊胜最上特普世为无上</p><p>建立第一业释师子之法</p><p>讲众安住子蒙导师恩慈</p><p>法王人中帝演眉间光明</p><p>班宣佛道慧入妙众行无</p><p>赖十力垂顾分别普化众</p><p>安住已建立斯闻能宣照</p><p>宝法为上尊是寂其志性</p><p>一切住无秽具足满本愿</p><p>因十力最胜志求上尊路</p><p>海水尚可尽一切数知限</p><p>若人欲度此不可卒得闻</p><p>其能离志念永除众狐疑</p><p>一切未有愍照以此经典</p><p>是故辩才尊缘住慧径路</p><p>所处奉斯行游步依本业</p><p>至行入境界普到佛圣智</p><p>愍一切众生布散此法因</p><p>于是金刚藏菩萨。观于十方。欲令众会重怀悦豫。渴仰于法。兴发大哀无极之慈。应时因是。嗟叹此颂。</p><p>大圣之道法微妙甚深远</p><p>无念以舍念清澄永难了</p><p>圣明达玄微智慧解所行</p><p>自然业寂安柔仁无诤乱</p><p>自然空净法寂寞除苦患</p><p>游居至解脱逮平等灭度</p><p>无限无极义言辞近<a href=\"/remen/chaodu.html\" class=\"keylink\" target=\"_blank\">超度</a></p><p>以越于三世行等犹虚空</p><p>诸众祐所行寂然甚淡泊</p><p>一切之行业径路难逮解</p><p>此等行如地志性亦若斯</p><p>甚难可讲说何能分别了</p><p>以去弃心意永<a href=\"/remen/wuxin.html\" class=\"keylink\" target=\"_blank\">无心</a>句迹</p><p>诸众祐所行智慧消言食</p><p>亦复无所行无阴众衰入</p><p>圣达依慧业其心无想念</p><p>犹如有飞鸟游行在虚空</p><p>不可以言辞何况欲睹见</p><p>安住自然慧如是行道住</p><p>其心所行念不可分别知</p><p>何所有入处殊胜慧土地</p><p>愍伤常慈哀志愿普备悉</p><p>渐以具众行心亦无想念</p><p>犹如心本性智慧以明了</p><p>如斯行之业微妙甚难解</p><p>自己志性无不可卒达知</p><p>何况能宣布安住之所念</p><p>一切共恭敬明听玄妙教</p><p>以入正真慧如行道之住</p><p>若于亿千劫不可尽究竟</p><p>等俱咸悦豫普共且专听</p><p>至诚妙真义无厌亦无异</p><p>不以为愦乱犹如成大海</p><p>今当具敷演诸众祐道行</p><p>又当班宣说殊特之法音</p><p>牵引众譬喻正真等文字</p><p>其所讲分别甚难可解散</p><p>安住行业事如是不可量</p><p>今已得逮入吾我之自然</p><p>咸乐如一渧且听所宣言</p><p>尔时金刚藏菩萨大士。谓众会者。佛子且察。诸集众生。积累德本所行<a href=\"/remen/zhendi.html\" class=\"keylink\" target=\"_blank\">真谛</a>而无虚伪。所造行业甚善将护。诸佛兴世常勤<a href=\"/remen/gongyang.html\" class=\"keylink\" target=\"_blank\">供养</a>。极以合会诸清白法。恒以咨受善知识俱。以除忧戚志性宽弘。笃信微妙定意平等。面睹现在愍念慈哀。心常志慕诸佛圣慧。化诸众生悉发道心。皆令至真好一切智。其十种力强而有势。则得游行大无所畏。其意坦然得佛正法。拥护救济一切众生。修大愍伤其哀清净。十方无余悉解一切。明智至门悉现目前。一切佛土无为清净。一时觉了三世世事。转大法轮疗众疾病。菩萨大士须臾发意。愍众生行无极大哀以为元首。智慧明了甚为巍巍。常勤学受善权方便。意性和柔亲近道法。如来十力不可限量。善思选择计一切人力<a href=\"/remen/foli.html\" class=\"keylink\" target=\"_blank\">佛力</a>最上。所宣法门无所挂碍。而以和顺自在之慧。佛悉了知一切佛兴。因是自在。造立道法法界行最。立虚空际。所可发心。显了当来发菩萨意。适发道意超凡夫地。以得超越菩萨之地。则得生在如来种姓。因号之曰无所从生。无有罪衅。辄以回转世俗所趣。适过世俗由度世行。因得住立菩萨道法。已得住立菩萨道法。便能顺从三世佛教。勤心道义常深第一。菩萨住如是道法。悦豫道地。佛子当知。如斯得立住菩萨道。所行不动入不回还。以住菩萨悦豫地者。因是发意多所悦豫。其有见者莫不欢然。常有恭敬以致利养。其来见者咸共欣喜。开化众人佥然受教。普来云集共相娱乐。虽致远近计无坚固。常抱仁和无所伤害。恒志悦豫心不怀恨。和颜悦色而无嗔恨是为菩萨悦豫之地。住于道教。诸佛世尊。皆共念之。第一悦豫思于佛法。适发悦豫。念于菩萨大士本业。适怀悦豫念菩萨行。适发悦豫念于六度清净无极。适发悦豫。念于开士所住殊特。适发悦豫。思道最微而无等侣。适发悦豫。用众生故利益道义。适发悦豫进心深法。适发悦豫。念于如来至真之教。念以劝化一切众生。适发悦豫。念诸菩萨入如来慧<a href=\"/remen/jingjin.html\" class=\"keylink\" target=\"_blank\">精进</a>之业。重复思惟将导不逮。为以得度。说诸众生所慕境界。怀来进入诸佛平等。已得远出愚痴之地。亲近道场。断除一切恶趣勤苦。为诸众生劝导之首。已得睹见如来至真。具足成就如来境界。皆已逮睹诸菩萨定平等之业。故悦豫耳。永以消除一切恐惧。衣毛不竖。故悦豫耳。所以者何。是故佛子。诸菩萨学以是悦豫。便逮得立菩萨道地。以得住立菩萨道地。诸所恐畏。永无复难。在无命安。无世俗畏无死之畏。不畏恶趣。所入众会无所忌难。皆以永除一切诸惧。所以者何。无吾我想。不贪己身。况复贪爱一切荣异。所生业乎。不畏无寿。亦不思念悕望侥幸。唯愍群生一切所有无极之业。救诸穷乏。贪不识道是无俗畏。成其道明。不自见身。不畏失己无吾我想。不畏当死。虽身寿终。成菩萨行。不离诸佛。由是之故。不畏恶趣。普观世间。察于道心。而无等伦。志性仁和。谁能踰者。以是之故。所入众会。不怀忌难。离于恐懅。衣毛不竖。佛子当解。菩萨大士。以具大哀。不抱伤害。修本净心。益加精进。合集一切众德之本。</p><p>佛言。以笃信至。威神渐备多所欢悦。净诸不信。笃信以兴。常行愍哀。归无极慈。心不患厌生死之难。志于惭愧。而自庄严。心所生处。忍辱仁和。若干种物。供养奉上如来至真最等正觉夙兴夜寐。精进勤修。不厌讲诵。积<a href=\"/remen/gongde.html\" class=\"keylink\" target=\"_blank\">功德</a>本。习于善友。以法乐而自娱。求博闻不懈惓。若闻法顺思惟。已思惟无所著。不悕望衣食。业诸利养。心不贪慕。万物恩爱。心永已除。唯慕义求<a href=\"/remen/sanbao.html\" class=\"keylink\" target=\"_blank\">三宝</a>。发意之顷。不废正行。勤修慕乐一切智地。如来十力。四无所畏。佛十八法。专精奉行六度无极。弃捐虚伪。而无谀谄。言行相应。不违心口。所至到处。常顺言行。未曾毁乱如来种姓。恒一心念菩萨禁戒。一切智心。不可动摇。犹如太山不可倾覆。普于世间。无所慕乐。求度世业。以化未闻。学于道品。不知厌足。心常勤勤。求殊特事。是为佛子如是像业清净道事净菩萨法辄得坚住悦豫之地。世尊复言。若能得立悦豫地者。成菩萨住建立广大无极之道。如是景模无限大愿弘誓之铠。又有十事法。何谓为十。班宣无尽。和雅音辞。至于无喻。无不周悉。供养诸佛一切奇珍。笃信微妙清净之业。法界坦然。志归空界。究畅解达。于当来际。一切无想。无所悕望。令佛道兴。无所思乐。所奉事者。供于无极。志务大愿。念诸如来所开演教。执持法目。将护诸佛诸菩萨业。不违一切平等觉训。已能具足如上法训。辄得出生。在兜术天上。从天来下。入母腹中。处在胎藏。从母腹出。随行七步。举手自赞。三界最尊。释梵稽首。诸龙浴体。学书手博。游观所睹。<a href=\"/remen/chujia.html\" class=\"keylink\" target=\"_blank\">出家</a>入山。<a href=\"/remen/chengfo.html\" class=\"keylink\" target=\"_blank\">成佛</a>降魔。释梵劝助。转大法轮。现大灭度。供养<a href=\"/remen/sheli.html\" class=\"keylink\" target=\"_blank\">舍利</a>。宣布道化。显众经义。皆以一时。至不退转。法界弘广。不可限量。处虚空界。究竟解畅当来之际。于一切念而无想念。从无数劫。会成佛道。笃信无惓。俱往合同。班宣义音。无极弘誓。乃至菩萨一切诸行。弘普无穷。无量无数。摄取一切诸度无极。住清净道。校计众会品类音响有相<a href=\"/remen/wuxiang.html\" class=\"keylink\" target=\"_blank\">无相</a>。合会别离有为无为。为诸菩萨一切师首。道住真妙。所演章句。诸度无极。所当宣行。勤修正行。而无所生。近成发心。以能具足此诸法已。具足解畅众生境界。色无色想。无想有想无想。水生陆地。合会聚处。一切所生。三界受形。六品所趣。此皆受形。而有处所。受无像形。一切无喻众生之界。悉分别之。化入佛法断除一切有为所生。则得建立成一切智。是则名曰法界弘广。而得处在虚空之界。心能解畅当来原际。一切诸想有为之业。笃信无惓。演御音响。乃至无极弘誓之业。一切解此众生境界。道俗悉达无所不通。普诸佛界广狭粗微。大小所现。有量无量。眇眇难名。旷远原顶。入于平等。已入平等。晓了诸根。一切罗网解如门阃。入诸十方。以慧遍观。解畅法界虚空原际。则得了入无极弘誓。又一切国以为一国。又以一国为一切国。而平等御。清净无秽。其光普照无量佛国。庄严诸国。永无尘埃。分别清净章句所归。圣慧道堂。不可限量。具众生愿。显示诸佛微妙境界。随其黎庶本行所兴。而为现化。法界弘广。察空虚界永无边幅。究竟本际一切想念。计校合会。无有休息。亦不信随邪行之业。修于清净。建弘誓铠。以化未闻。使诸菩萨入寂和性。当行至诚。积功累德。以一缘进。劝化诱导一切菩萨。未曾违舍菩萨之业。恣其意解。显现佛兴。自发己心。思如来教。无复往返。逮致<a href=\"/remen/shentong.html\" class=\"keylink\" target=\"_blank\">神通</a>。普游诸国。其大圣慧。不可思议。行菩萨业。法界弘广。虚空之界而无边际。游当来际。达诸想数。佛与众数。其行之数。莫能损毁。入于圣智。显发言行。无极弘誓。行菩萨道。心得逮转。不退法轮。其身口意。未曾虚妄。适得见佛闻经法教。班宣圣众。演明智业。适发悦豫。消除尘劳。致真志性。犹大医王疗众生病。皆修一切诸菩萨行。以故名曰法界弘广。其虚空界而无崖际。畅当来际。皆知一切无央数劫。众生行迹。<a href=\"/remen/shane.html\" class=\"keylink\" target=\"_blank\">善恶</a>所趣。在于十方诸佛国土。逮成无上正真之道。为最正觉。入于一切体中毛孔。尽遍众毛。在所生处。坐佛树下。转于法轮。现大灭度。修大境界。宣佛慧业。在众生界。从其本行。兴佛现形。频数开化。灭众秽行。一成佛道。普通法界。谦下恭顺。靡不周悉。一发音响。皆悦一切众生心性。现大灭度。不毁十力。以大明地。显示宣布一切法藏。神足法慧。六通之业。周游十方诸佛境界。以故名曰法界弘广其虚空界而无崖际。畅当来际无央数劫。当成佛道。致大神通弘誓之铠。是为佛子菩萨十愿。以得亲近具足十愿。令无央数不可称载诸菩萨众。心怀悦豫。住菩萨地。随时开化佛言。是菩萨学。以成此愿。复有十事所可班宣不可究竟。何谓为十。众生境界不可究竟。诸佛境界亦不可尽。其虚空界亦不可量。思法境界亦不可畅。无为境界亦不可限。佛之境界不可得底。如来境界亦无崖际。其心因缘亦不可限。慧行本末不可得崖。诸佛境界所可进退。法回慧转不可究竟。是为十事众生境界不可究竟成大弘誓。是十事业。一切皆悉不可究竟。诸界虚空。法界无为。佛与如来。其心慧行。世界法转。慧进致成。是大弘誓亦尽无尽。众生之界亦不可尽。以不可尽此众德本。如是究竟成其道慧。以是巨尽众德之本。成无损秏弘誓之铠。其心微妙而怀仁和。常抱至诚笃信质朴。以此信乐如来大化。入平等觉本所誓愿。而复信乐诸度无极。信入道地殊特之业。信十种力开化十方。信无所畏四事不护而具足是独步三界。信诸佛法十八不共超绝之义。而无等侣。信诸佛法不可思议。信如来界不可得底。宣传圣教而不可尽。信入如来无量道业。信诸菩萨其行平等。而无偏谠。住于如来。班宣道教。彼念如是如来道法。甚深微妙巍巍如斯。寂寞无限淡泊无量。空净无际如此无相。为灭无著为极宽弘。如是无极所入无边。如此难当况复佛法。谁能限哉。是诸凡夫所见颠倒。邪不能正唯念愚冥求无益事。心怀意忆游于尘劳。求恩爱网协于谀谄。心行虚伪悭嫉贪妒。志慕生死。周游往来。而抱三毒。淫怒痴垢轮转无际。兴于恚害心欻欻然炽。在颠倒业造行罪患。所有恩爱无明诸漏。常思在心缚其<a href=\"/remen/yishi.html\" class=\"keylink\" target=\"_blank\">意识</a>。展转三界苦恼之厄。篡逆之行往返无休。与名色俱由相生。以是名色。增长所生。便有六入诸衰聚宅。以生六入转相合流。成于更习。则兴痛痒。倍复贪乐。于痛痒业。因即业成长养因爱。适成恩爱。因从致生。以致此生。便老病死忧恼啼哭。心抱恼热。合成大患。计于众生。由是之故生苦阴恼身。若离吾我。心自计察。又此我身。由以愚冥。譬若草木瓦石墙壁。犹若形影。晓了无名。以是之故。解脱名色。<a href=\"/remen/wuyin.html\" class=\"keylink\" target=\"_blank\">五阴</a>之身。永消诸见。六十二疑。因斯得成无极大哀。吾等当护救济此行。志在永平固安道地。便致大慈弘坦圣慧。菩萨以能如是慈愍。是故佛子。致成仁和。真正顺从。初发意业。心弃一切万物利养。汲汲吝惜。修广大业。其意内怀。所有珍宝。帑藏金银。琉璃水精。诸明月珠。车磲马瑙。珊瑚虎珀。妙玉璎珞。[王*步]瑶奇异。象马车乘。奴客婢使。眷属徒使。普能<a href=\"/remen/bushi.html\" class=\"keylink\" target=\"_blank\">布施</a>。无所爱惜。能惠郡国县邑丘聚。村落园观。池水果实。妻子男女。己所重爱头目肌肉。髓脑支体。以能不吝一切所有。则好布施。供众贫乏。入佛圣明无极大道。是为名曰得立初发第一道地。成广大施。志性如是。行于愍哀。施慈布仁。救济众生。加护见在度世之业慕求利义。将顺群萌。未曾兴发患厌之心。心不懈惓。勤学众典微妙经籍。普达诸经。晓了一切诸所造业。进退由己。众义法藏。睹诸众庶。随上中下。而顺其意。各得所。从其本器。应大小故。故解世事。以解世事。便行时宜因护彼我被惭愧服。戒德自熏。忍辱心和。精进无过。一心智慧。所行精进。为己为众。惭愧行成。以是<a href=\"/remen/xiuxing.html\" class=\"keylink\" target=\"_blank\">修行</a>。便复出家。心不回动。无能倾者。其力坚强。缘是坚强。供养如来。奉受其教。由是之故。修治道地。令其严净。兴显正法。乃至笃信。慈愍施众。悉具此已。乃住菩萨悦豫之地。为无数佛所见照念。于无量亿百千垓无限兆载诸佛所护。便得进现。所愿有力。微以逮见如来至真等正觉。以仁和心。而奉事之。积累菩萨永安之业。诸有群生。所在危厄。往将护之。以是德本。劝助使发无上正真之道。供养诸佛。开化众生。使得成就。欲化众生。布施饮食。先救饥渴。发于四恩。悦乐有力。奉上敬中。愍顺其下。惠施仁爱。利人等利。一切罪除。无有余殃。不复种祸。所可供佛。开化众生以成究竟。住此道地。以是德本助一切智。诸通愍慧。转更茂盛。犹如佛子紫磨真金。绝工金师烧治炼金。以着火中其色益发。菩萨如是供养诸佛。勤化众生功祚转茂。严净此法住于道地。以是德本兴显本元。乃至元本进退自由。金刚藏曰。唯听佛子。菩萨以住初发之地。当作是求。观其行迹问其本末。诸佛菩萨为护善友。正行无厌。以成道品。当所施住。是故名曰第一地住。以当次问第二住地所行之业。云何致之。诸佛菩萨。明师贤友。行法无厌。以成道住。取要言之。如是第二。第三第四。第五第六第七第八。第九第十。问其本末所当施行。而得成就诸佛菩萨。明师贤友。行法无厌。成就道地。道地之品。所观道业。奉行德本。道地处所。晓了方便。一一分别。道地清净。所入殊特。圣慧曰进。各各逮致。使不退转。彼以如是净菩萨住。解别如来无量圣慧。以立若斯方便随时。是为菩萨第一道地。而不回转也。未曾废退。如是遂进。得成十住。不还堕落声闻缘觉。慧住显明。稍近佛智无极光明。犹如佛子明智导师。将护大贾。诸品群众。度厄难路。得愿到国入大城中。所越径路悉晓了之。径路好丑善恶难易。某处殊安某处恐难。重问余路所当兴立。所乘车马诸象大乘。可得通度。而不动倾。第一住地亦复如斯。犹如斯人至大城里。悉别安处无诸动转。从第一住所立道地。奉慧如是靡所不达。以大<a href=\"/remen/caifu.html\" class=\"keylink\" target=\"_blank\">财富</a>无穷之业。等化大众至入大城。不为秽浊之所见溺。能自为己不危众贾。如是佛子。菩萨犹如明智导师。以能得住第一道地。晓了诸地。严净修治一切道地。至于十住解畅菩萨一切道地。入如来慧。摄取菩萨无极福庆积德之业。累于圣慧。所作已办。为众大导应意开化。使越生死往返大难无穷旷野饥渴苦患。则以通达。入一切智无极法城。是故佛子。菩萨大士。以无惓心。常修精进。致于殊特严净道地。是为佛子名曰菩萨大士悦豫第一住地入于道门演普等教。菩萨住此。所游天下。国土处所。得大威豪将护道法。以大惠施济于众生。以善功德消除贪嫉。退其垢秽宣无穷施。所兴德本施救众乏。诸可珍爱。割情济众。行四恩义。惠施仁爱。利人等利一切救济。合聚黎庶心不舍佛。思法圣众惟菩萨业。志菩萨行诸度无极十住之地。念于十力。四无所畏。十八不共。诸佛之法。至悉具足一切智矣。以是德致一切至尊无极豪相。为最为上为无畴匹。为无等侣。开导宣化。显示众人。成一切智。将济危厄。发意之顷。精进勤修一切顺化。不慕时俗财利之业。道法之正。出家学道。奉佛法教。斯须之间。致无央数。诸三昧定。见诸佛尊不可称载。以是建立。睹诸世界无央数千。念得越度无数国土。照诸境界。开化众生。识念过去当来诸劫。撰择法门。显示诸身。现诸菩萨无央数载。眷属围绕。菩萨由是。所建立力。入殊特愿。在所变现。诸可兴善。宣布惠施。乃至普通无数亿垓百千劫事。于是金刚藏菩萨大士。思惟察是菩萨住义之所归矣。即时颂曰。</p><p>积累清白法殖众德之本</p><p>稽首归诸佛顺行慈仁业</p><p>入于信解脱清净善之元</p><p>心御无限量最胜之圣慧</p><p>佛为一切智净力现其处</p><p>成就众祐法导利护群黎</p><p>以行大愍哀转殊胜法轮</p><p>如来田佳良兴发心甚尊</p><p>一时所晓了思惟泥洹业</p><p>若干觉众生随时显其义</p><p>合集一切德是为众导师</p><p>其心所周入犹等如虚空</p><p>智慧最威神本哀<a href=\"/remen/xingshan.html\" class=\"keylink\" target=\"_blank\">行善</a>权</p><p>志性怀笃信清净力无量</p><p>面见无挂碍救济外众生</p><p>殖种平等业思惟念安住</p><p>适生心之宝众祐自然慧</p><p>以通雅力行究竟佛道法</p><p>生十力种性永无诸罪殃</p><p>最胜曜正真至于尊上道</p><p>是为心和同显发致平地</p><p>无动犹如山在国等性行</p><p>多所抱欢悦志意修笃信</p><p>欣乐应广普善哉意义妙</p><p>要离诸恐惧无有嗔恚行</p><p>应时胜弃秽谨顺善将养</p><p>乐救众群生圣慧无等侣</p><p>心怀至踊跃捐除众非处</p><p>以消五恐畏缘是致道地</p><p>至死不保命远于诸恶趣</p><p>以舍众会畏终无恐惧心</p><p>何因至今无则无有吾我</p><p>若能离恐惧专精行慈愍</p><p>至信修恭敬除慕富功勋</p><p>夙兴而夜寐修习众德本</p><p>以立诚信法不为欲所污</p><p>心若闻雅典修善无厌极</p><p>永除爱欲利常好乐佛道</p><p>志慕净慧力修治<a href=\"/fojing/\" class=\"keylink\" target=\"_blank\">佛经</a>法</p><p>求诸度无极弃捐谀谄业</p><p>言行常相应终无虚妄言</p><p>最胜种无秽疾学至佛道</p><p>以离方俗事不乐世诸利</p><p>不违清白法勤修最上行</p><p>精勤功勋义唯好如此法</p><p>导御以自誓所欲见最胜</p><p>为诸奉持法所至无嫉妒</p><p>将顺以弘誓身行常殊妙</p><p>严净诸佛土开化众群生</p><p>是遍诸佛土与诸佛俱游</p><p>佛以一名称彼此无虚妄</p><p>一切皆可得觉了最上义</p><p>如是愿无量导利至永安</p><p>是广普无限逮致无可畏</p><p>众生犹虚空诸法所因生</p><p>最胜究竟俗兴显于慧地</p><p>其心之境界极入于圣慧</p><p>逮致三达智以开于众生</p><p>究竟至弘誓令我获此愿</p><p>如是之畅达其行亦若兹</p><p>如是善藏恩仁和心柔软</p><p>笃信佛功德观察众生元</p><p>缘行入愍哀兴发于大慈</p><p>吾当护养育欲安立黎庶</p><p>以是故布施若干种可惠</p><p>国土城邑聚众宝及象马</p><p>头目及手足并以己身肉</p><p>一切普能施不可坏怯弱</p><p>志慕众经典不以为患厌</p><p>晓了世经籍随俗而劝化</p><p>其智超三世怀惭志坚强</p><p>供养无等双奉敬诸长者</p><p>众圣行如是夙夜勤不废</p><p>炽盛诸功德犹火中之金</p><p>彼勤精行此菩萨十住地</p><p>慕于无为业而化诸有为</p><p>犹如有导师愍伤大众贾</p><p>豫问安隐路故在前指示</p><p>菩萨亦如是初发第一住</p><p>稍进至十住成致无碍道</p><p>以能住此义究畅执功勋</p><p>慈心不怀害以法而教众</p><p>在天下知时开化咸将护</p><p>立众令布施使乐佛圣慧</p><p>至圣发意顷弃国捐王舍</p><p>入于佛法教出行修精进</p><p>寻逮得三昧见佛无数千</p><p>感动诸佛国睹光往听经</p><p>净化无数众使入道法门</p><p>游于百千劫随时现其身</p><p>诸最胜本业觉寤众睡眠</p><p>如过去诸佛觉寤众懵懵</p><p>是为第一住最胜所宣布</p><p>普愍伤世间无上诸菩萨</p><p>诸菩萨等。咸有闻此无上道业。慕乐尊行。心抱悦豫。忻然安隐。自从坐起。迎逆稽首。踊在虚空。散众天华。口宣妙言。叹曰。善哉金刚藏。圣猛无所畏。晓了道住。行菩萨法。众会悦豫。闻解脱元。唯咨上道第二之住。其行云何。当所思奉。大智唯宣。闻者坦然。进至无极。开化众生。</p></div>"
},{
    "title": "第二卷 渐备一切智德经",
    "author": "法护 译",
    "html": "<div class=\"B1_text\"><p>第二卷 渐备一切智德经</p><p>离垢住品第二</p><p>金刚藏报。诸<a href=\"/remen/fozi.html\" class=\"keylink\" target=\"_blank\">佛子</a>。是菩萨大士。以了初发第一住竟。尔乃好乐第二住矣。意性怀笃。奉修十事。何谓为十。一曰志性柔和。而无粗犷。二曰修正真业。无有邪思。三曰其行质直。永无谀谄。四曰心怀调仁。不为嗔恨。五曰其行寂然。未曾愦乱。六曰意抱至真。不为虚伪。七曰其行方幅。无有杂碎。八曰进止坦然。无所贪慕。九曰行在微妙。不为下劣。十曰其意宽弘。未曾迫迮。是为十事。菩萨意性怀笃。具成初住。至第二住。金刚藏曰。又诸佛子。菩萨已住第二离垢之地。离于<a href=\"/remen/shasheng.html\" class=\"keylink\" target=\"_blank\">杀生</a>。不执刀杖。心怀惭愧。愍哀群生。常抱慈心。欲济<a href=\"/remen/zhongsheng.html\" class=\"keylink\" target=\"_blank\">众生</a>。无有思想。心不念杀。不求人便。不危他人。舍身之安。而解众患。无有二心。况复犯乎。又不盗窃。心常好施不贪他财。己财止足不数多求。睹他所有万物生业财宝之利。不生嫉心。众人迎逆莫不戴敬。草叶毛米未曾默取。念广<a href=\"/remen/bushi.html\" class=\"keylink\" target=\"_blank\">布施</a>救济诸乏。割身所供惠众穷困。蜎飞蠕动蚑行喘息。随其水陆皆欲令安不遇众患。又舍爱欲邪淫之行。不欲重习。自于妻室而知止足。未曾兴心慕乐他妻。心不思想不干他室。奉清白行不为秽浊。如母如姊如妹如女无异。清净鲜明而无沾污。无有二心况犯色耶。又不<a href=\"/remen/wangyu.html\" class=\"keylink\" target=\"_blank\">妄语</a>。不乐虚言。所宣至诚。言辞真正。所传顺理。言不失时。不窃妄语。至于梦中。不演非法。况昼日乎。不为色教。况心念耶。常说<a href=\"/remen/zhengfa.html\" class=\"keylink\" target=\"_blank\">正法</a>佛之经典。不出俗辞无益之业。又离两舌。不传彼此斗乱于人。不误两盲。未彻视者。使诤不和。不侵犯人。彼间恶言不传至此。此间恶言不宣到彼。和解诤讼使无怨望修德为法令无罪殃。讲论经道各有篇章。又不骂詈。不演粗辞。不宣恶言。不伤人心。世人所说。口演不仁。恼于他人。不微中人。无所恐畏。常行仁和。不兴嗔恨害心向人。不使众人意怀汤火愁戚之患。口所布言可一切心。柔软慈和闻者安隐。心中爱乐。喜欲见之。多所悦豫。远近思睹。乃传此言。久思其言。无厌其辞。又不绮语。离于饰辞。言无所犯。未曾传语。常护身口。终不戏言。而取误教。况复由利。有获财宝贡上归遗。而宣虚乎。虽身溺死。不演非义。身口相应。言行相副。不失神明不违<a href=\"/\" class=\"keylink\" target=\"_blank\">佛教</a>。又不嫉妒不抱贪餐。未曾兴心慕求众欲。他人财业。高德贵性。不发痴心。贪利无义。见人多有豪贵至尊。不以为嫉。心存道义。犹鱼依水。不舍正真。又无嗔恨。心常怀慈。愍哀之心。调和之心。安隐之心。柔软之心。其心常念欲济一切。而将护之。假使其心。发嗔恚者。若有患厌。不能自制。众垢危害。心中恼热。寻除其根。令不炽盛。抱以仁和。慈心弘坦。如畏蚖蛇。毒兽之聚。恶心便休。成斯仁和。又弃邪见。奉于<a href=\"/remen/zhengjian.html\" class=\"keylink\" target=\"_blank\">正见</a>。不堕外学。舍于贪事虚伪之术。吉良之日。不择时节。不思国位。若睹帝主。不以为贵。不怀谀谄。表里相应心性仁和。奉<a href=\"/remen/fofa.html\" class=\"keylink\" target=\"_blank\">佛法</a>众不失<a href=\"/remen/sanbao.html\" class=\"keylink\" target=\"_blank\">三宝</a>。愍哀<a href=\"/remen/sanjie.html\" class=\"keylink\" target=\"_blank\">三界</a>皆欲度脱。是为十善。常当守护此十善德。心行如是。思惟奉行。若见众生犯诸恶业。当归恶趣。以十善事而开化之。又其学士。已立正见。奉行至真。亦劝众人入于至真。所以者何。其自己身不能修德。欲化他人立<a href=\"/remen/daode.html\" class=\"keylink\" target=\"_blank\">道德</a>者。未之有也。彼选择念。奉行十善。不归三恶<a href=\"/remen/diyu.html\" class=\"keylink\" target=\"_blank\">地狱</a>饿鬼畜生之处。其十善行得生人间。及生天上三十三天。又能奉行此十善者。成大<a href=\"/remen/zhihui.html\" class=\"keylink\" target=\"_blank\">智慧</a>。思惟其义。畏于三界。兴发大哀。不为毁损。从他人闻。所宣音声。得成声闻。自然中间。修清净志。不欲仰人。不从他受。自欲意解。求成正觉。好立大哀。不以损耗。志入深要。思十二因。不了无根。得缘觉业。其心宽弘。最极无上不可限量。愍伤众生。执权方便。坚立弘誓无极法铠。坦然无迹。欲救一切众生之类。不舍三界。得<a href=\"/remen/chengfo.html\" class=\"keylink\" target=\"_blank\">成佛</a>慧无碍道原菩萨所行清净道地。成无穷业。习转最上。众宜究竟。至逮十力。乃致佛法。十八不共吾等闻之。故当志学。一切学已。勤修<a href=\"/remen/jingjin.html\" class=\"keylink\" target=\"_blank\">精进</a>。彼益深观其此十恶不善章句。甚为招致地狱缘报。中殃畜生。微衅饿鬼。是故我等若杀生者。归于地狱畜生饿鬼。设生人间。有二恶报。何谓为二。所生之处。其寿常短。又多疾痛。而中夭逝。家室忧戚。莫不感哀。若喜窃取。亦归三恶苦。若生人间。亦有二报。何谓为二。乏少财业。怨贼劫取。亡无多少。令人忧恼。犯他人妻室。亦归三恶。复有二报。眷属不贞。数共斗诤。喜妄语者。归于三苦。有二恶报。何谓为二。人多诽谤。言不见用。其两舌者。亦归三苦。复有二报。眷属离散。生下贱子。共为伴党。其恶口者。亦归三苦。复有二报。何谓为二。闻不可声骂詈之音。其绮语者。亦归三苦。复有二报。何谓为二。热恼他人。所在至凑。不能自决。其贪餐者。亦归三苦。复有二报。少于产业。又多疾病。其怀嫉妒。亦归三苦。复有二报。何谓为二。若在人间。堕于邪见。不知止足。起于嗔恚。亦归三苦。复有二报。何谓为二。自危己身。而恼他人。其邪见者。亦归三苦。若生人间。复有二报。何谓为二。没在邪见六十二非喜。行谀谄如是多患。因致苦阴。由以合成不善根本。假使能弃此十恶者。能以道法。自乐伏意。以弃十恶。建立十善。亦能劝他。令住十善。彼加大仁。愍哀众生。心怀弘坦慈心愍心。调和之心。广布恩心。散拥护心。是我之心。奉师之心。敬如<a href=\"/remen/shizun.html\" class=\"keylink\" target=\"_blank\">世尊</a>。心自念曰。一切众生。邪见所缚。心意颠倒。志念反逆。发起虚行。吾当尽立。令住真实。修于正真。言行相应。而安立之。众生一切。破坏诤讼。转相诽谤。常抱嗔恚。转相投祸。吾等当设无上大哀无极之慈。立坚固行。令无彼此。众生不厌结缚之难。嫉他人业。造反邪行。不顺道本。吾等令净身。亦净口心。众生心迷。建立罪福。习淫怒痴。为三盖碍。堕在尘网。常自投己不便之地。当求坚固。善权方便。消寂一切众劳之患。令立无难。众生在于愚痴之厄。无明所缚。住在六冥。远于大智。游闇昧门。行窈弊业。吾等当为开化严治。无所挂碍。清净慧眼。使一切法。辄如所言。由得<a href=\"/remen/zizai.html\" class=\"keylink\" target=\"_blank\">自在</a>。不戴仰人。众生堕在<a href=\"/remen/shengsi.html\" class=\"keylink\" target=\"_blank\">生死</a>困患地狱畜生饿鬼苦门。漂在邪见六十二疑。罗网所缦。愚痴所蔽。邪径所迷。游盲哑路。不亲圣师。无有救护。有所归趣。无<a href=\"/remen/jietuo.html\" class=\"keylink\" target=\"_blank\">解脱</a>业。为贼所劫。魔鬼在心。远离<a href=\"/remen/foxin.html\" class=\"keylink\" target=\"_blank\">佛心</a>。吾当将养。度生死原旷野悬路。立之无难。前在<a href=\"/remen/wuwei.html\" class=\"keylink\" target=\"_blank\">无畏</a>一切智城。众生堕在大林盛火欲处色处无色之处。浮泅三渊。为生死流。所见漂没。随恩爱江。大患所摄。强在愚痴。心念贪淫。志思危害。欲行贼役。而计有身。犹海水岸。淫鬼所迷。随放逸走。慕入嗜欲。住己自大。各怀异心。未度想度。或诸衰入。而为震动。远众德本。吾等当化。修大德本。道力拔救。令在灭度。使离恐惧众危之厄。因建立之于一切智。众生悉为贪乐所缚。无数苦痛。愁戚之恼。多所志慕。憎爱所结。合会别离。而相恋嫪。无明所蔽。受在三界。吾等当开示其正路。至无挂碍。脱三界难。令立灭度无为之道。众生悉为猗见吾我。<a href=\"/remen/wuyin.html\" class=\"keylink\" target=\"_blank\">五阴</a>诸入。不可转移。处四颠倒。依六衰舍。为诸恶贼。所见攻击。遭无量苦。吾等当化。除诸患厄。一切阴盖。使至无为。众生志存下劣之业。乏于尊慧一切智心。无<a href=\"/remen/tianren.html\" class=\"keylink\" target=\"_blank\">天人</a>道。志在恐畏生死之难。乐声闻缘觉吾等当化。使立微妙广大之心。是为佛子菩萨所入。如此戒力。劝化贫匮。常抱慈愍。以权方便。立于菩萨离垢道地。因得睹见无央数亿百千垓佛。<a href=\"/remen/gongyang.html\" class=\"keylink\" target=\"_blank\">供养</a>衣被。饮食床卧具病瘦医药。一切施安身命。自归如来至真平等正觉。受是至清。十善奉行。虽受行之。无所违失。于无央数亿百千垓兆载劫中。所受身形。亦若干劫。不怀贪嫉犯戒垢浊无益之业。好喜布施。奉持净戒。犹如有人适生堕地。端正姝好。寻而洗之。清净无垢。菩萨如是。在此开士离垢之地。于无央数亿百千垓。兆载劫中。所受身形。不怀贪嫉犯戒垢浊无益之业。行于四恩。惠施仁爱。利人等利。救济合聚众生。拔众危厄。十度无极。勤修精进。戒度无极。悉为具足不使乏少。又族姓子。菩萨已能奉此初第一住。有第二住。名曰离垢。菩萨住是。为转轮王。治以正法。然有七宝。假使众生。退在犯戒十恶之业。以权方便。而劝立之。令行十善。若兴福施。惠施于人。仁爱之德。有所<a href=\"/remen/154932.html\" class=\"keylink\" target=\"_blank\">饶益</a>。等利之义。一切不舍。常心<a href=\"/remen/nianfo.html\" class=\"keylink\" target=\"_blank\">念佛</a>。惟慕正法。志在徒党。菩萨之业。开士之行。<a href=\"/remen/liudu.html\" class=\"keylink\" target=\"_blank\">六度</a>无极。十住之源。思念十力四无所畏。十八不共。诸佛之法。众行普备念一切智。以何方便。劝化众生。令逮至尊。为最为上。为胜为超。至于无上。为众导师。劝化一切。养育将护。至一切智。发意之顷。捐弃家业爱欲黑冥。顺如来教。出为<a href=\"/remen/shamen.html\" class=\"keylink\" target=\"_blank\">沙门</a>。普行精进。须臾逮致百千<a href=\"/remen/sanmei.html\" class=\"keylink\" target=\"_blank\">三昧</a>。见无量佛。适见诸佛。建立道谊。动百千国。愿生其国。越无限界。严治清净无数世界。开化度脱无量众生。入不可限识本<a href=\"/remen/suming.html\" class=\"keylink\" target=\"_blank\">宿命</a>。所历劫数。选择志求不可称载道法诸门。睹见十方众生形像。观无限量诸菩萨会。从学志愿。摄取菩萨殊特弘誓。亿百千垓兆载劫数。莫能称焉。时金刚藏菩萨大士。演此住已。寻则颂曰。</p><p>此等心质朴修治己意性</p><p>其志已真实柔顺而调和</p><p>已舍诸习贪慕求最上道</p><p>其行极弘大辄在第二业</p><p>执德住于斯积累众德本</p><p>远离于杀生心未曾怀害</p><p>离于悭嫉行不犯他妻室</p><p>至诚不两舌不恶口绮语</p><p>已消恚贪行常修大慈愍</p><p>入于正见业无谄行质朴</p><p>无爱舍自大作性粗举要</p><p>将护世尊教常行无放逸</p><p>地狱之苦痛畜生亦如是</p><p>佛教兴光曜常以消饿鬼</p><p>弃舍一切恶不善之心意</p><p>灭除众为害志大至诚法</p><p>自谨敕其意所生转善处</p><p>至三十三天寂然永安隐</p><p>犹如缘觉乘声闻及正觉</p><p>皆由此十事从清白句生</p><p>见此常当观恒修无放逸</p><p>意坚立禁戒亦复劝化人</p><p>益加增愍哀志性日弘慈</p><p>观苦恼众生兴<a href=\"/remen/faxin.html\" class=\"keylink\" target=\"_blank\">发心</a>伤念</p><p>皆堕诸邪见斯由意不寤</p><p>嗔恚怀毒害心喜抱斗诤</p><p>常不厌眷属勤约慕境界</p><p>吾当度脱之令济此三厄</p><p>造立大闇冥其性乐愚痴</p><p>堕在奸恶路游于诸见网</p><p>周旋在生死当行方便度</p><p>济脱诸六情立正解五阴</p><p>消除众尘劳越于四使渎</p><p>灭尽三界苦然炽之恼患</p><p>永离诸贪身世力吾我想</p><p>吾以此等故苦行欲度脱</p><p>游心尊最胜无上佛之慧</p><p>导御修至诚弃捐劣愵心</p><p>立志于宽弘诸如来道慧</p><p>勤精进无量坚固得佛道</p><p>住此寂功勋积累众德本</p><p>见无数诸佛咸悉供养之</p><p>斯等解清白见亿百千劫</p><p>其身无挂碍心口亦如是</p><p>诸佛子住此应时转法轮</p><p>开化立众生使行十善业</p><p>一切所积累清净之行本</p><p>齐护于众生斯富十种力</p><p>因时发意项弃国捐财业</p><p>佛所作沙门修入勇猛行</p><p>已通大精进致尊三昧定</p><p>见无数诸佛应时如佛界</p><p>以是若干变及与不可计</p><p>辄睹其就界各在斯道住</p><p>已能住此愿致最微妙慧</p><p>造若干变化开化于众生</p><p>是为第二住大圣之所宣</p><p>普愍世群黎众菩萨最上</p><p>已得闻是最始上法菩萨第二境。不可思议。至真无异。诸佛子等喜。而修恭敬。住于<a href=\"/remen/xukong.html\" class=\"keylink\" target=\"_blank\">虚空</a>。则雨天华。各宣善哉。德如山王。而分布说禁戒之源。心念愍哀一切群黎。唯演尊妙第三行本。所说至诚永无有异。众菩萨行最为无上。普欲令世一切安隐。以愿称讲。第一雅妙。益当供顺。天人所敬。第二离垢菩萨尊住。除其爱欲精进造立。建大法慧。如之所为。行布施事。惠施禁戒。成为大圣。忍辱精进。一心寂然。善修智慧。慈心殊胜。愍哀行道。众祐宣布清净之行譬如月明。金刚藏踊演第三住。心乐善说莫不欣然。咸发道意。</p><p>兴光住品第三</p><p>金刚藏曰。佛子菩萨大士。已得究畅第二住地。便入第三。寻当思惟。性行十事。何谓为十。一曰志性清净。二曰性行明达通利。三曰消灭淡泊其意。四曰心怀无垢瑕秽。五曰志念永不退转。六曰其心坚固而不怯劣。七曰其念极上无穷。八曰性行轻便而不迟钝。九曰其行微妙巍巍高玄。十曰其心弘广不协局迮。假使菩萨住第三地。观诸万物一切<a href=\"/remen/wuchang.html\" class=\"keylink\" target=\"_blank\">无常</a>。苦空不净不可保信。悉归坏败不久存立。适起寻灭。本无所成。当来未至。现在无住。察于一切万物所有。皆归没尽。已得入此无所有地。悉是忧恼。危厄众难患害合会。结在憎爱之业。多有愁戚。咸以无常。淫怒痴火。甚为炽盛。因为成立。无所依怙。察此一切犹如幻化。一切万物。悉为恐惧。无有救护。心数动移。便以违失本之慧。见如来慧不可思议。不可限量。不可称载。极远巍巍。无有杂碎。亦无众厄。无为常存。无畏第一。不复退转多所济护。所见平等。已见如来无量圣慧。睹众危厄。益加愍哀念于众生心行十事。何谓为十。一曰心念将济孤独危困。二曰常化贫乏使入道法。三曰消于淫怒痴火所然炽盛。四曰其心周旋生死而不造乱五曰其心常欲蠲除尘劳之秽觉未觉者。六曰其心显耀令习自在。七曰劝导离善法者使乐大雅。八曰其心忘失佛法令入正道。九曰其心迷惑随生死流使返其源。十曰其心见在愚径而怀恐惧令立无畏。彼已睹察众生无数危厄。三界之患。辄修精进。吾当将济一切群黎。度之解脱令致清净。使得超越。化之立之。劝之寤之。开之示之。令至灭度。已能如是。达至无为。普入万性。如斯将济一切众生。所化若兹具一切智如来圣慧。心念勤修。拥护众生。又自思之。以何<a href=\"/remen/yinyuan1.html\" class=\"keylink\" target=\"_blank\">因缘</a>。以何方便。化此无数众生之类。堕在苦恼尘劳之厄。所遭焚烧。使立永安。令无复异。住在无碍三脱之门。已立斯法。开化他人。以无挂碍三脱慧门。无复异行。解一切法。知无所行。了本<a href=\"/remen/zhendi.html\" class=\"keylink\" target=\"_blank\">真谛</a>。导之为行行无所行。以此慧明。不复观听。猗他之义。唯<a href=\"/remen/xuefo.html\" class=\"keylink\" target=\"_blank\">学佛</a>道。又心念言。何所为具一切佛法之根本也。唯以博闻分别义理。以观此慧益加增修。勤求正法。专精奉行。夙夜思法。欲听受之。不以为厌。乐法不废。发生好法。求法导法。志法由法。流法归法。救法<a href=\"/remen/hufa.html\" class=\"keylink\" target=\"_blank\">护法</a>。行法。善求道法。不慕<a href=\"/remen/shijian.html\" class=\"keylink\" target=\"_blank\">世间</a>无限宝物。无用诸藏盈满之珍。已得自在。发意布施。不念有难唯思法师。于世难值甚为希有。以用法故无所爱惜。内外所有咸以布施。所可惠施。若施眷属。田地。财宝帑藏。珍琦。璎珞。妻子男女。头目手足。耳鼻肌肉。支体衣食。及己身命。用经典故。无所贪吝。皆能惠施。用法典故。极重爱乐。所用安已。明珠如意。贵价瑰琦。布施之时。谦下卑言。所可放施。不怀悔恨。身心不恼。其有受者。因是令度。所不闻法。闻之欣然。胜得三千大千国土满中珍宝。宁闻一偈不用梵释转轮王位。修无央数百千劫行。或有来谓。卿今所兴习。是平等正觉之业。菩萨净行。假欲得闻此大正法。自投大火。更无极苦苦恼之患。越斯大火。若使己身。遭是困厄。乃成佛道。即念言。今我身求经。道宁爱乐一句法。不用此身。正使此三千世界满中火至梵天。求法故自投中。况小火也。设命堕在一切地狱。苦痛不安。故当勤慕。求于法典。况复值遇人间之恼。以此方便。求于经典。若使闻法。<a href=\"/remen/rufa.html\" class=\"keylink\" target=\"_blank\">如法</a>观察。一心解达。彼若听经。自伏己心。念志上道。识如是意。在于经典。而行要法。慕乐佛道。终不唐举。口言清净。照察如是。住菩萨地。寂除情欲。消灭诸恶不善之法。专惟善业。欢悦安隐。成第一禅。又除想念。其内寂然。而心一矣。无复思想。随时顺行。欢悦安隐。成第二禅。又好喜离。欲造恬泊行。其心寂默。身意快然。犹如众圣所言。观察其心。安隐行第三禅。又除其乐。弃捐众苦消竭前本。无乐无苦。专精永然其心清净。行第四禅。彼则越度一切色想。已超色想。逮有无想。入于名号。因时思念若干名想。辄以<a href=\"/remen/xiuxing.html\" class=\"keylink\" target=\"_blank\">修行</a>无量虚空虚空之想。彼已越度诸虚空想。因修奉行无量识慧之想。彼则越度诸虚空想。便无所著。修无所有。已度一切无所有业。因修无想。亦不离想。则不乐余。所兴发处。唯奉道法。因修慈心。广大无际。不可限量。无怨不恨。欲护众生。一志普周。遵行悦豫。慈念十方。哀喜行护。亦复如是。其心广大。愍护无际。无怨不恨。欲济众生。救护十方。具四等心。一切蒙安。又彼修成若干变化。神足示现。震动天地。以一身化为无数身。以无数身。还合一身。彻越虚空。通过墙壁。入出太山。须弥铁围。无所挂碍。如游虚空。虚空中坐。犹如飞鸟出没于地。如入在水。履水上行如行于地。身出烟火如大炬然。察是日月。神足巍巍。威神无极。游行四域。消除闇冥。以手扪摸日月宫殿。其身远超。上至梵天。耳之彻听。清净洞达。过于天人闻其言声诸天人民。又复了知众生心念。所念如是。知有欲心无欲之心。有恚心无恚心。有痴心无痴心。有尘劳心。无尘劳心。小心大心。多心少心。要心无要心。乱心正心。定心不定心。解脱心无脱心。最上心无上心。审见本末。皆悉知之。如是一切分别众生诸心所念。<a href=\"/remen/shane.html\" class=\"keylink\" target=\"_blank\">善恶</a>祸福。道俗真伪。靡所不达。又识无限前宿所居。一生十生。百生千生。不可称载宿命时事。悉识别之。劫坏劫成。悉知无数不可计会天地成败。吾曾更历国土处所。名姓如是。所游饮食。<a href=\"/remen/shouming.html\" class=\"keylink\" target=\"_blank\">寿命</a>长短。衣服好丑。所遭苦乐。彼没生此。此没生彼此没生此。彼没生彼。周遍没来生。寻复还返。以是比类。晓知无限前宿所更。已复清净。清净天眼。过诸天眼。见<a href=\"/remen/rensheng.html\" class=\"keylink\" target=\"_blank\">人生</a>死善恶所归。尊卑贵贱。如所作受。又此众生身<a href=\"/remen/xingshan.html\" class=\"keylink\" target=\"_blank\">行善</a>。口言善。心念善。不谤圣贤。奉修正见。寿尽身散。得上天生。又若众生。身行恶。口言恶。心念恶。诽谤圣贤。或于邪见。寿尽身散。堕于地狱以净天眼。普见天人。蜎飞蠕动蚑行之类。所行祸福善恶所趣。又以一心三昧正受。若从定起。不用此德。有所向生。唯睹具足<a href=\"/remen/pusadao.html\" class=\"keylink\" target=\"_blank\">菩萨道</a>品。愿有所济。故示现生。住于菩萨兴光之地。见于十方无数亿千兆载诸佛。奉事供养。衣服饮食。床褥卧具。病瘦医药。归命诸佛。听所演法。已闻受法。随器授与。未曾越法。不毁佛教。各各观察。益以愍哀。普如己身。亲族无异。欲解诸缚。于无央数亿百千劫兆载垓限。断邪见欲。心不在言。亦除邪嗔愚痴之态。如金宝师工治宝矣。以作臂钏。钗镮。璎珞。[王*步]瑶之属。无不成好。菩萨如是。住兴光地。则以无言。消诸所见。诸淫怒痴。以是德本。增行巍巍。清白日甚。渐备仁和忍辱之原。将顺戒禁而无所犯。心不怀恨不抱怒乱。志性无谄。心怀详序。而不卒暴。一切所作。不以究竟。所作成办。不行谀谄。无虚伪时。性无所受。行甚清净。彼以四恩。而宣爱敬。行益利义内志笃厚。十度无极。忍辱精进。所度无极。殷勤修此。亦复劝化余诸菩萨。谨慎清净。是为菩萨诸大士等第三住法。名曰兴光。菩萨住此。诸根通达。若作天王。执权方便。有所造立。若行布施。作行敬爱。设修利益。其心常一。念佛不舍。致普具。念一切智业。以何等行。为诸众生。致于最尊。得普敏达。为众导师乎。发意之顷。精进超绝。一时悉逮百千三昧。时金刚藏菩萨大士。欲复重散此义所归。说此颂曰。</p><p>斯等性清净德室心通达</p><p>贪欲患消除成不退转业</p><p>兴发坚固志强勇进微妙</p><p>其意甚广大因是入三住</p><p>已立于此地宣布光曜住</p><p>说非常苦空不净毁散法</p><p>为不得久存须臾虚无声</p><p>选择悉有为无来无所往</p><p>由是致疾病遭愁忧涕泣</p><p>与众恼俱合受结着恩爱</p><p>苦患不可意常炽然三火</p><p>以见有为业发起无限难</p><p>若厌于三处其心无所慕</p><p>欲求诸佛慧其意不变异</p><p>无量不可思所度无等伦</p><p>睹彼众灭度诸最胜圣慧</p><p>已见于诸佛永无众患厄</p><p>无救离依怙扶济使得出</p><p>常贫于道法为三火所灾</p><p>犯所有苦恼百种缚其心</p><p>重敬众尘劳无明志下贱</p><p>已失威神力违安住道宝</p><p>流堕生死渊恐怖求解脱</p><p>我应拥护之坚强等精进</p><p>志乐于尊慧不贪世人荣</p><p>观察何等宜逮致至解道</p><p>无他诸挂碍成诸如来慧</p><p>其慧为智明是众安住乐</p><p>以闻智专惟成菩萨圣慧</p><p>适听所<a href=\"/remen/shuofa.html\" class=\"keylink\" target=\"_blank\">说法</a>寻精进奉行</p><p>夙夜欲启受无余因缘业</p><p>以法而乐义以法广救护</p><p>明月珠众宝所爱敬亲里</p><p>国土广无极具足丰盛尊</p><p>妻子及男女眷属诸走使</p><p>以经典之故布施不吝此</p><p>头目及手足己身之肌肉</p><p>目见而口言施血如流江</p><p>见害屠割刑所重髓布施</p><p>不以此为苦不闻法为患</p><p>假使有来者口宣如是辞</p><p>犹如火所起自投炎赫盛</p><p>若听安住说微妙法要宝</p><p>闻之甚思惟功勋义章句</p><p>一句法义故顶戴须弥山</p><p>设使三千世满火至梵天</p><p>我闻法善利其意达玄妙</p><p>若人闻致是任如是苦恼</p><p>正使于中死求得道慧明</p><p>虽遭此众难忍苦不以患</p><p>何况人身苦若干之厄难</p><p>我之所恋慕惟志求闻法</p><p>若得数闻法随时而思惟</p><p>四禅四等心悦豫三昧定</p><p>承于五<a href=\"/remen/shentong.html\" class=\"keylink\" target=\"_blank\">神通</a>渐备具足行</p><p>以是由自在不堕所向生</p><p>住立此轨德顺无数亿佛</p><p>意常奉供养听受斯经典</p><p>晓了离邪住启颡清净行</p><p>犹若金无垢号曰为紫磨</p><p>住是雅功勋报处忉利宫</p><p>造立为豪尊回转处魔天</p><p>魔天若干会<a href=\"/remen/gongde.html\" class=\"keylink\" target=\"_blank\">功德</a>诸章句</p><p>以住无以意唯求佛功德</p><p>佛子已住此殷勤慕精进</p><p>逮致三昧定其数各百千</p><p>睹见诸佛最相好若干种</p><p>如益极微妙功勋尊无量</p><p>是为第三住安住身自说</p><p>普愍诸世间诸菩萨无上</p><p>时诸天人闻大行微妙巍巍所住地</p><p>众祐诸子怀踊跃则以天华散佛上</p><p>会在地树持衣被嗟叹称扬此经典</p><p>魔后可敬柔软好鼓乐歌颂胜妙法</p><p>其自在天欢悦句以月明宝贡安住</p><p>口宣我等故有佛兴发德时度<a href=\"/remen/bian.html\" class=\"keylink\" target=\"_blank\">彼岸</a></p><p>其最法胜何故然独叹菩萨行第一</p><p>我今得听妙道地于百千劫难得闻</p><p>益加宣布愍诸天诸佛之子行殊胜</p><p>得闻此软圣众会当得服行寂无地</p><p>如月除患盛已兴安住谈</p><p>第四所游行演行最为上</p><p>晖曜住品第四</p><p>金刚藏复曰。佛子复听。菩萨大士。已能清净。住第三地。便进入在第四地住。辄得超越。入十明曜。何等为十。一曰游在众生之界。二曰周行通诸法界。三曰遍察三千世界。四曰观于无穷虚空之界。五曰普省众<a href=\"/remen/shenshi.html\" class=\"keylink\" target=\"_blank\">神识</a>源。六曰流布在于欲界之处。七曰周旋往来于<a href=\"/remen/sejie.html\" class=\"keylink\" target=\"_blank\">色界</a>中。八曰优游而化于<a href=\"/remen/wusejie.html\" class=\"keylink\" target=\"_blank\">无色界</a>。九曰志在上最微妙解脱。十曰其性弘<a href=\"/remen/kuanxin.html\" class=\"keylink\" target=\"_blank\">宽心</a>和柔软。是为十。菩萨大士。复有十法。逮法光明。从第三住。入第四住。且听佛子。其菩萨业。第四行住。名曰晖曜。适逮此已。则能将护如来种姓。致于内法。<a href=\"/remen/jiaohua.html\" class=\"keylink\" target=\"_blank\">教化</a>十慧。何等为十。一曰其心性行得不回转。二曰笃信三宝莫能坏者。逮所游处而悉究竟。三曰勤修清净玄妙之业。四曰解自然兴故行尊道。五曰分别世间从因缘生成败之事。六曰晓了一切悉从罪福致所生处。七曰敷演生死泥洹之源。八曰觉知众生国土之本。九曰宣畅散意过去当来。十曰能剖判说无所尽行。因得成就如来种性。是为十。金刚藏曰。又佛子听。若有菩萨。住第四地。自观内身。而行寂然。自御其意。不怀俗法。亦观外法。而行寂然。亦御其意。不怀俗法。重察内外。亦无所起。永无所坏。观内痛痒。察其心法。亦观本法。法之所行。观内外法。而行寂然。自御其意。不怀俗法众恶诸法。不善未起将使不生。精进摄心。成就方便令永断绝。不善法起寻消除之。诸善德法。若不兴者。方便精进。志乐兴劝。功勋之法。令立不失。进使广大。勤<a href=\"/remen/xiudao.html\" class=\"keylink\" target=\"_blank\">修道</a>地。从行具足。自摄己心。未曾懈废。永除众秽。定意离贪。修行为首。念行神足。成就闲静究竟无欲。乃至灭尽。劝助功福。精进以定。备悉众行。以断心定。便安众行。断识定意。辄行神足。成就闲静究竟无欲之宜。乃至灭尽。劝助功福。念行信根。精进勤劬。念根定根慧根。成就闲静。而无众欲。灭尽众尘。劝德念行。信力精进力。念力<a href=\"/remen/dingli.html\" class=\"keylink\" target=\"_blank\">定力</a>慧力。成就闲静。无欲灭尽。劝德定念觉意。修法觉意。精进觉意。欢悦觉意。笃信觉意。观护觉意。成就闲静。令其无欲。灭尽众尘。劝德念行。正见<a href=\"/remen/zhengnian.html\" class=\"keylink\" target=\"_blank\">正念</a>。正言正业。正命正便。正意正定。成就闲静。令其无欲。灭尽众尘。普察劝德。目见一切众生所在。为其宣畅本宿世愿。志无极哀。兴发大慈。使疾逮得一切智矣。令速究竟净治佛国。具足如来十力无畏诸佛之法。诸相种好。音声言辞。念尊最上殊特之业。普使具足。求学深妙。听佛脱门。而行无极善权方便。又佛子听。菩萨若住此晖曜地。前本所习。自见贪身。猗于吾我。而计有人。依形寿命。诸阴种大。贪住众人。浮没高下。撰择狐疑。疲极之态。谓言我所。恃怙财业。实有处所。一切永除。如是猗着。皆亦断去。一切思念。诽谤之事。亲忍尘劳。勤学立志。善权智慧。在在所游。以道为宝。遵兴道教。其心润泽。心怀柔软。抱仁和意。心常愍哀。心不厌惓。求最上心。志好思慕殊特慧心。将护化育诸众生心。尊敬师友顺应器心。如所闻之辄奉行心。逮玄妙慧。所作甚快。仁慈柔软。所居安隐。止顿贤和。志性质直。行无所受。不以自大。不以憍慢。而受其教。归命无违。彼行是已。所受修行。寂然若斯。为上道地。清净住法。专精思惟。习合会行。奉行勤修不退转。精进不休。而不懈惓。遵不回还。所奉广远。所行无量。最上精进。求无等侣。皆护众生。所劝不毁。又其菩萨。心性清净。志分和贤。无有可不。成信诸界。意性长益诸功德本。永以消除贪妒慢恣。离于犹豫。亲近贡高。已得具足无疑脱门。因合会法。无厌不懈。已得速近建立如来。将顺其心。令无限量。其住在此晖曜菩萨道地者。值见无数亿百千垓兆载诸佛。普以供养衣被饮食床敷卧具。病瘦医药。奉所宣法。启受尊行又诸佛所。<a href=\"/remen/chujia.html\" class=\"keylink\" target=\"_blank\">出家</a>为道。行作沙门。益增勤修。心性仁和。信解习净。于无央数亿百千垓。不废德本。一切转加。巍巍遂高。丰赫弘茂。犹如宝师工作众物。成诸璎珞。所合无比。钗镮[王*步]瑶。靡不成好。菩萨大士。亦复如是。住晖曜地。其功德本。转以加增。越诸下地诸菩萨住。犹如佛子如意明珠。光曜清净。其晖远照。明无等伦。其余诸宝。虽在其边。光蔽不现。菩萨如是。逮晖曜住。则无等侣。诸下地菩萨。功德不现。众魔尘劳。悉为消灭。是为佛子菩萨大士住于第四晖曜地者。所在游立。弘坦和雅。若处天位。为天王时。开化众生。诸贪身者。所造立业。惠施仁爱。利人等利。一切救济。合聚群黎。常念诸佛。未曾忘舍也。乃至普具一切智道。何因得为众生最尊。咸致一切无极圣慧。为众生护。导之利之。发意之顷。殷勤精进。须臾一时。逮亿百千诸三昧定。睹众菩萨亿百千垓眷属围绕。菩萨之力。度于所愿。所愿殊特。变化自在。亿百千垓兆载计劫。无能计限。功德威神。于时金刚藏菩萨。重欲分别义之所归。便说颂曰。</p><p>修治至光明第三之住地</p><p>众生处世间各各周流行</p><p>其第三之住等犹如虚空</p><p>其志性笃信清净行无犯</p><p>适获致光曜大威无极住</p><p>将养世尊种至诚而回转</p><p>住佛无怀疑法圣众亦然</p><p>立清白之行唯睹见品类</p><p>在世尊吉祥从缘报<a href=\"/remen/wangsheng.html\" class=\"keylink\" target=\"_blank\">往生</a></p><p>因随于生死众生之国土</p><p>以法为无始所兴无尽际</p><p>奉行常谨敕逮归世尊种</p><p>积累法如是愍哀于群黎</p><p>其身遵道行心法消痛痒</p><p>内外行相应思惟正其意</p><p>专精修言教弃捐于所有</p><p>已除尽众恶长成诸善法</p><p>这消化诸非便修第四业</p><p>奉行四神足五根并五力</p><p>微妙觉意宝遵八路如是</p><p>道念诸群萌意寂然眷属</p><p>近办所誓愿因由本行慈</p><p>志愿一切智以成治佛土</p><p>其力上最豪心思惟章句</p><p>又勇猛无畏与法俱教化</p><p>殷勤志慕求乐佛殊妙声</p><p>深远之道宝脱门之处所</p><p>积德而惟念大善权方便</p><p>已离于贪身消六十二见</p><p>永除内所猗及其计有命</p><p>无五阴四大诸种处亦然</p><p>已得第四住皆除是诸碍</p><p>咸离弃贡高安住悉无慢</p><p>不复求贪乐所生之罪劳</p><p>已消众瑕垢性行甚清净</p><p>精进修道德修善不求身</p><p>其心甚柔软所行无放逸</p><p>心仁和质直贤雅而愍哀</p><p>求慕上利义一切不患厌</p><p>乐喜于圣慧为众生行业</p><p>恭敬奉师长远离求爱敬</p><p>作人有反复无谄顺教命</p><p>无慢无所爱心性常乐快</p><p>精进不回还奉尊等合集</p><p>其行以得立第三微妙住</p><p>内性无不可治心令清净</p><p>睹见喜信乐增长清白法</p><p>去众垢秽浊一切化痴结</p><p>菩萨已住此殊胜无所著</p><p>供养诸众祐无央数亿垓</p><p>出家作沙门专精闻受法</p><p>成道无等伦紫金成璎珞</p><p>已能住是义功勋志性和</p><p>善权智慧俱修行清净业</p><p>若亿百千垓魔众不回转</p><p>奉行殊妙宝犹如魔为侣</p><p>已得住斯义供养人中上</p><p>致成寂然道极尊法行句</p><p>因能蠲众生六十二诸见</p><p>若能行殊特为最胜慧故</p><p>精进而志学亿百人中尊</p><p>见佛无他念安和广大业</p><p>又无数上妙将养<a href=\"/remen/wuliangjie.html\" class=\"keylink\" target=\"_blank\">无量劫</a></p><p>愿乐誓慧堂尊功勋之行</p><p>是为第四住清妙清净行</p><p>名德应慧义真安住所演。</p><p>时诸会者。皆咸得闻第四住地最胜之子知解诸法。<a href=\"/remen/huanxi.html\" class=\"keylink\" target=\"_blank\">欢喜</a>踊跃。心中欣然。住在虚空。雨散天华。善哉佛子。宣扬无极。其魔虽尊。与诸天俱。踊在虚空。悉抱悦豫。供养众祐。若干妙云雨柔软华。贡上安住。诸根坦然。琴瑟箜篌。畅悲哀音。诸天集会。欲奉世尊。睹最胜像。及所建立。一切举声。演如是音。面目充满。性行巍巍行道甚久。今乃获愿。久来不见天人之尊。诸天已到。现能仁前。久未得察。动大海者演净光来。为甚大久。众生久来。今乃获安。甚久以来。闻悲音响。别来长迥。不诣大圣。获一切德勋所度无极。弃捐贡高。寂静致上。供养尊敬于大沙门。此间供养。经还天上。于此供养。趣安无限。能供养者尽一切苦。能供养者逮佛圣慧。众祐清净犹如虚空。不着世俗如水莲华。超照高远坚如须弥。心中欢喜奉敬最胜。演是音已心怀喜悦。降诸魔子。不可称载。喜笑瞻睹如是众德。当尔之时。咸悉寂然。宣布大财。如月毁复。勇猛无畏。散第四住。最胜愿说。</p></div>"
},{
    "title": "第三卷 渐备一切智德经",
    "author": "法护 译",
    "html": "<div class=\"B1_text\"><p>第三卷 渐备一切智德经</p><p>难胜住品第五</p><p>金刚藏曰。又有<a href=\"/remen/fozi.html\" class=\"keylink\" target=\"_blank\">佛子</a>菩萨大士。已能备治第四之住。四住已成。转得前进第五住地。当行十意。乃得通达。何等为十。念于过去。诸佛之法。亦思将来诸佛之法。复惟现在诸佛之法。修戒清净。其心鲜明。消灭诸见六十二疑。晓了求道。亦行清净。所行圣慧。悉见清净。剖判一切三十七品上妙之法。亦复清净。开化<a href=\"/remen/zhongsheng.html\" class=\"keylink\" target=\"_blank\">众生</a>。所行清净。是为十事。金刚藏曰。又有佛子菩萨大士得第五住。然后乃成修善妙业。有行三十七品。心甚清净。道业益胜。所誓宽弘。因所愿力。亲近如来。慈愍群生。未曾忘舍。积功累德。合集圣慧。<a href=\"/remen/jingjin.html\" class=\"keylink\" target=\"_blank\">精进</a>殷勤。而不懈废。善权方便。将导不逮。而常好乐。住妙晖曜。密喜如来所建立义。己意已入佛之势力。所念专惟不退转。如审解了是<a href=\"/remen/sishengdi.html\" class=\"keylink\" target=\"_blank\">四圣谛</a>。是为苦谛习谛尽谛道谛。彼能究竟至诚名德。分别圣谛。达其原际。晓了诸相。真正圣谛。其无方便。随顺宣布。解了真正。分别是谛。因行圣谛也。剖判其事。所度圣谛。有复能行。悉解知事。正业圣谛。次复宣布。行道圣谛。敷演其意。尽无生谛。体解得入谛智道业。皆已普入诸菩萨住。成就逮近。乃至辩才。如来大慧。散去结恼。班宣圣谛。又复能化他心念。咸令可悦。晓了随时。究畅圣谛。已能得入一因道义。转便晓了。达斯源际真正圣谛也。觉解己相。则能晓解诸相圣谛。解知志性之所归趣。则达<a href=\"/remen/wuyin.html\" class=\"keylink\" target=\"_blank\">五阴</a>诸种。众衰情盖。别处所生因圣谛。度了兴身众恼之患。晓苦圣谛。更历周旋。缚结拘然。闭后乃解习诸谛源。一切永灭诸热焚烧。然后乃解诸尽圣谛也。初无二言。所宣如义。然后解道之圣慧。皆已觉了。至如来慧。然后乃解真习圣谛。信明慧力。晓诸不尽。令苦无余。彼若分别谛计。如是方便。降伏<a href=\"/remen/shengsi.html\" class=\"keylink\" target=\"_blank\">生死</a>之源。解达一切所从生处。因由斯法。虚伪愚痴。所为不真。谛解本末。益愍众生。亲近大哀。在世兴发无极之慈。已能致此慧力道财。普护群生。好乐佛慧。观本昔来。生死所趣。察其始原。众生所从。致是无明。三处恩爱。漂生死流。阴盖所著。为之动转。增益苦阴。若能解达。无有众生。<a href=\"/remen/wuwo.html\" class=\"keylink\" target=\"_blank\">无我</a>无人。无寿无命。已离吾我。皆悉了是。如过去事。当来现在。亦复如是。慕乐虚无愚痴之业。生死周游。而无断息。永无边际。无将护者。复无所知。彼无师友。虽有师友。不受道教。乃为无智。痴冥凡夫。眠盖所缚。不可称计。自灭诸我。方尽当尽。不复起身。亦无所生。不信佛道。转复长益。勤苦恼患。有为生死。所见漂流。不舍阴盖。不厌四大。不拔贡高。诸见疮病。不别淫怒。不消无明。窈冥之室。不竭爱欲渊池之难。不求十力导师之业。入在魔行。堕于生死反覆之海。无善之想。去于<a href=\"/remen/zizai.html\" class=\"keylink\" target=\"_blank\">自在</a>。如是苦患。不可称计。永而无护。无所归。无救济。无利义。一己身。无辈伴。当以<a href=\"/remen/xiuxing.html\" class=\"keylink\" target=\"_blank\">修行</a>。如是像业。积功累德。每生自克。因能<a href=\"/remen/xiuhui.html\" class=\"keylink\" target=\"_blank\">修慧</a>。已能逮解一切众生。究竟本净。乃成十力。畅无为慧。巍巍明曜。如是要慧。意已觉了。得道成就。所可造行。积功累德。皆为众生。而兴立护。愍伤群黎。普安众生。垂哀一切。欲度脱之。无娆害心。不诽谤之。劝化众生。靡不欢悦。为之导师。而令灭度。彼勤修已。住于第五难胜之地。由得自在。心无所忘。晓达善行处处之业。志意坚强。善分别慧。其意普至解经次叙。章句之谊。意怀羞惭。彼我皆护。其意勇猛。将养禁戒。随无所犯。意中明了。宣布处处。所当正行。周入众圣。无所戴仰。往返<a href=\"/remen/zhihui.html\" class=\"keylink\" target=\"_blank\">智慧</a>。以宣畅义。随时散布。得<a href=\"/remen/shentong.html\" class=\"keylink\" target=\"_blank\">神通</a>行。诘誳方便。而显道化。修<a href=\"/remen/xingshan.html\" class=\"keylink\" target=\"_blank\">行善</a>权。随俗而导。积功累德。常不厌足。慕求道慧。未曾懈废。奉无极慈。合集愍哀。意不怠惓。求于道业。不以闲退。精进殷勤。务佛十力无所畏慧。诸佛之法十八不共。常以善行。思惟深入<a href=\"/remen/zhuangyan.html\" class=\"keylink\" target=\"_blank\">庄严</a>佛土。立若干行。合集积累诸相种好。常行精进志求如来庄严清净。身口意行。修无极业。敬尊奉戒。顺诸菩萨。重众法师。无所危害。以诸菩萨善权方便。普游<a href=\"/remen/shijian.html\" class=\"keylink\" target=\"_blank\">世间</a>。夙夜一心。舍他之念。常以道法。勤化众生。能修如斯。以<a href=\"/remen/bushi.html\" class=\"keylink\" target=\"_blank\">布施</a>业。劝导众生。爱敬利言。大利济彼。等救群黎。乃复示现色身之形。为班宣法。因而遵行菩萨如来大业。以开化众。乃复睹见生死瑕秽。称扬诸佛圣慧功勋。能行如是以大神足。变化感动。以若干种善权之谊。唱导众生。而<a href=\"/remen/jiaohua.html\" class=\"keylink\" target=\"_blank\">教化</a>之。已能精进。如是化者。入于佛慧。心性行道。以不退转。修众德本。勤求殊特正真法矣。愍伤众生。其有游行。处于世间。书疏经典。印绶众会。计校守府。诸身种大。所应疗治。医药众病。寒热羸瘦。鬼神所娆。中毒狂病。若有追逐。所在疗形。合偶伎术。跳越嘲说。多所欢悦。郡国县邑。江河泉池。树木华实。所生药草。金银明月。珠玉水精。琉璃所现。众宝日月。[阿-可+聚]邑村落。居家田地。地动眠寐。所梦怪应。所入一切众身形像所在。诸相所应。所当修治。谨慎遵行。财业货物。神通无色。以无放逸。四等心行。所造专精。而无危害。愍哀众生。因修永安。彼以此行。愍伤世间。稍渐立之。诸佛<a href=\"/remen/zhengfa.html\" class=\"keylink\" target=\"_blank\">正法</a>。能化立之。难胜菩萨。道地<a href=\"/remen/gongyang.html\" class=\"keylink\" target=\"_blank\">供养</a>。奉事无央数亿百千兆载诸佛。衣被饼食。床褥卧具。病瘦医药。在如来所。弃舍家业。出为<a href=\"/remen/shamen.html\" class=\"keylink\" target=\"_blank\">沙门</a>。于诸如来。听受经典。成为法师。又复重闻。逮得总持无数亿垓百千劫中。兴显德本。究竟清净。又如佛子妙宝车磲。共合相近。转相照曜。菩萨如是住于难胜开士之地。以此德本。修善权慧。道义遂高。加大乘。应造功勋。所行无侣。犹如佛子村落之中。有夜光珠。普照田地如云风遍。吹浮游转诸天宫殿。菩萨如是得难胜住。以是德本善权智慧。心行普入。常处在世。无能乱者。是诸菩萨大士之业。第五住。菩萨住此。多所悦可。若为天王。降伏一切众邪异学。有兴立者。布施爱敬。<a href=\"/remen/154932.html\" class=\"keylink\" target=\"_blank\">饶益</a>等利。见众生念。未曾心离诸佛行法。乃复普忆。思念诸圣一切智业。以何方便。蒙济众生。乃至巍巍无极道堂。发意之顷。须臾精进。一时之间。逮不可计亿千<a href=\"/remen/sanmei.html\" class=\"keylink\" target=\"_blank\">三昧</a>。见众菩萨无数百千。眷属围旋。论经说谊。于彼得度。建立誓力。咸成菩萨殊特变化。无能称计限量其德。乃至如是亿百千劫。莫能咨嗟畅其功勋。时金刚藏菩萨大士。欲重散此经典之业。便说颂曰。</p><p>第四晖曜住甚清净如是</p><p>其意已平等思惟三世事</p><p>斯心行业戒<a href=\"/remen/daode.html\" class=\"keylink\" target=\"_blank\">道德</a>修清净</p><p>发意顷离结转入第五住</p><p>而意念诸根若闻不回转</p><p>以有四意止道御乐章句</p><p>已超游五力一切无所坏</p><p>则勇猛周旋因得第五住</p><p>惭愧为衣服清净禁戒香</p><p>觉意成华鬘禅思为途薰</p><p>遵奉智慧业道尊自严容</p><p>总持为苑囿定意平等行</p><p>四神足游步意净为脑户</p><p>慈心愍哀眼殊妙见圣慧</p><p>摄持无吾我其意伏尘劳</p><p>便得入第五人中师子住</p><p>适得入第五特异之道地</p><p>道业以清净修行转复上</p><p>若能净志性辄求最胜諠</p><p>怜伤厌众患思惟离意念</p><p>积累<a href=\"/remen/gongde.html\" class=\"keylink\" target=\"_blank\">功德</a>本尊慧亦如是</p><p>兴发无数众照显行道地</p><p>为佛所建立念无慢圣意</p><p>晓了自然解不废正<a href=\"/remen/sidi.html\" class=\"keylink\" target=\"_blank\">四谛</a></p><p>究畅<a href=\"/remen/zhendi.html\" class=\"keylink\" target=\"_blank\">真谛</a>諠将养护众根</p><p>若分别真正转复度诸佛</p><p>如是消着意并及行道谛</p><p>等志而道明乃至无挂碍</p><p>以微真雅心修治若斯谛</p><p>智慧脱门尊不恼无阴盖</p><p>已修功勋本行慧甚广远</p><p><a href=\"/remen/chaodu.html\" class=\"keylink\" target=\"_blank\">超度</a>众<a href=\"/remen/yinyuan1.html\" class=\"keylink\" target=\"_blank\">因缘</a>济一切群黎</p><p>其怀真实意成就如是谛</p><p>亲自畅解之达本净无安</p><p>慈愍无所得尔乃为安住</p><p>因众生劳患求众祐道慧</p><p>勤观其造始本源之所从</p><p>愚痴由闇冥闭在恩爱种</p><p>众生贪取阴便成苦恼身</p><p>已逮无吾我察之如草木</p><p>从劳尘致有数数往诸趣</p><p>犹轮转无际众苦患戚恼</p><p>呜呼亡失已众人可愍伤</p><p>愚戆之所憔生死流不返</p><p>五阴情犹牛诸种邪见疮</p><p>火然烧其心志贵于闇冥</p><p>堕于爱欲河方慕求明显</p><p>处在勤苦江明求最导师</p><p>以见如是难当修无放逸</p><p>诸所遵行业皆用度众生</p><p>志强性行安游步有气势</p><p>既勇怀惭愧晓了成智慧</p><p>积功德无厌圣尊行如是</p><p>清白法无惓力势是其意</p><p>是最胜<a href=\"/remen/futian.html\" class=\"keylink\" target=\"_blank\">福田</a>宣音觉意相</p><p>所作无饱满精进哀众生</p><p>欲化众生故因往入工匠</p><p>或画师刻印计数人疗疾</p><p>像如鬼邪娆由以转除病</p><p>立之于经要解觉乐慈愍</p><p>合偶作赋颂若干种戏笑</p><p>流河及园囿浴池树华实</p><p>建立无数业以用安众生</p><p>现无量像色众珍宝若干</p><p>取地令动摇则睹日月光</p><p>众生之有相游诸国处所</p><p>无色财为胜神通不可量</p><p>欲以修愍哀普安于众生</p><p>于斯谓难胜殊妙智慧业</p><p>供养亿载佛同听受经典</p><p>彼等修性仁清白行遂显</p><p>犹紫金车磲磨治平明好</p><p>其宅众宝成宫殿转游行</p><p>此风转之前无有违护者</p><p>如行世俗法然悉为众生</p><p>游是觉朋侣譬莲华在水</p><p>于是处兴术所建造豪尊</p><p>违舍异学术睹修欢悦事</p><p>所行众善德皆由最胜慧</p><p>救护于群黎因致十种力</p><p>等尊逮威势精进为无上</p><p>见若干亿千安住天中天</p><p>得殊妙三昧观察亿国土</p><p>所愿差特故复过是功勋</p><p>是第五住地若干亿品术</p><p>御化众邪术显已曜众生</p><p>时诸佛子。闻班宣此诸菩萨行。从地踊上。住<a href=\"/remen/xukong.html\" class=\"keylink\" target=\"_blank\">虚空</a>中。<a href=\"/remen/huanxi.html\" class=\"keylink\" target=\"_blank\">欢喜</a>雨华。明月珠宝。璎珞衣服。光明清净。供散佛上。口叹善哉。一切神明。处虚空中。百千之众。莫不踊跃。时诸天下殊妙杂宝。贡奉众祐。香华涂香。缯幡幢盖。诸魔眷属。自在天子。诸天俱来。在于其上。游步虚无。雨诸宝华。其心悦豫。供养最胜。意抱无量。口宣善哉。诸佛之子众神皆集。无数亿千。亦住于上。鼓众妓乐。其音清和。又一切妓。畅如斯音。佛响仁和。弃散恶尘。本净空寂。消众法想。犹如虚无。等无思念。行步清净。住立成就。不着于俗。永无放逸。无本平等。而悉真正。法无想念。若有晓了。诸法悉无。则成无本。无所有业。辄无所思。愍伤众生。精修救度。是为佛子法王诸子修布施行。皆舍相着。其戒坚固。心性恬怕。为众生忍。无尽法慧。授精进力。令诸法寂。入<a href=\"/remen/chanding.html\" class=\"keylink\" target=\"_blank\">禅定</a>门。净除众尘。察诸万物。信解空无。圣慧力成。为一切护。是诸佛子。高德除秽。如是声有百千。自然宣柔和音。最胜大圣。寻默然时诸天玉女。众如食息。还复天上。金刚藏叹志勇猛。化得行成第五住地。遂致究竟。莫能废哉。</p><p>目见住品第六</p><p>金刚藏曰。诸佛子听。菩萨大士。以能修成第五住者。辄超进入第六住地。则行十法。何谓为十。了一切法皆无有想。而普平等。诸相平坦。永无形类。悉无所生。超绝无侣。皆无所起。故曰平等。为甚清净。调定真正。皆无放逸。不为驰骋。无应不应。无[雨/隻]无只。寂寞坦然。而无伦匹。犹幻梦影。山中呼响。水月现像等亦如化。所行道业。而无二意。是为十法。从第五地。逮第六住。作是行已。自然观是。一切诸法。计校思惟。反覆察之。不令错乱近第六住。自然目见。以逮成此。则得通利。柔顺法忍。不从迷惑。尚未逮近无所从生法忍。稍以近之能致自然。入于一切诸法处所。转能进前。致于大哀。为尊元首。显耀大哀。具无极悲。解世五趣。有无合散。以观如是。名第六住。乃畅世习所可由生。皆从倚已。吾我所致。以觉欲事。世无所有。怀愚意者。倚着吾我。因其无智。而成痴冥。慕乐生处。习不顺业。志务犇逸。反邪之行。积累若干。罪福兴衰。万物<a href=\"/remen/wuchang.html\" class=\"keylink\" target=\"_blank\">无常</a>。由无益生。解是所行。心善自修。消除诸漏。至真本无。其发善德。故当还返。周游生死<a href=\"/remen/baoying.html\" class=\"keylink\" target=\"_blank\">报应</a>之地。所作是田。<a href=\"/remen/shenshi.html\" class=\"keylink\" target=\"_blank\">神识</a>是种。无明之本。则是闇冥。爱是润泽。贡高自大是其志性。长养诸见罗网众结。使因得是。自生名色。转增名色。则成诸根。诸根已成。起若干种所更习事。习事以起。便有痛痒。从痛痒故。便有喜乐。则益所受。以益所受。辄成所有。发意合成以成发念。因成五阴五体之形。寻至五趣。渐稍生着。以至诸着。众猗悉备。由是发起恼热烧炙一切忧戚啼哭之苦。诸不善业。本空无形。不了得习。无乱别者。皆复自然。稍习无盖。故致得此。有解斯义。便无所慕。菩萨如是。乐于柔顺。观十二缘。则自思惟。以是至诚。是所生识。究竟无慧。无明之业。本为清净。成行报应。所行以成。神识在先。神识之侣。有受四阴。则致名色迷惑之事。诸衰六入。诸根境界。辄成神识。因为同伴。与诸漏更。更成痛痒。因爱适长。益于所受。以御所受。则成漏业。从所作生兴生身阴。斯生之内。因致老羸。身阴散坏。致于死亡。与愚冥俱。甚可恐畏。此从危害。至住结网。致口言辞。是生五根。苦起意根。从其忧愁。多所戚患。因成受有。以是缘故。退生苦树。造立所作。被自思察。由倚所作。用知所作。方当作者。计彼有作。则无所作。本末<a href=\"/remen/wuxiang.html\" class=\"keylink\" target=\"_blank\">无相</a>也。亦不可得。又复思惟。其<a href=\"/remen/sanjie.html\" class=\"keylink\" target=\"_blank\">三界</a>者。心之所为。其计于斯十二缘起。五趣所归。如来至真之所解畅。又此一切一种一心。同时俱成。所以者何。若诸根等。心生贪欲。悉由神识生死之痴。因从无明。其名色者。心为伴侣。而立迷惑。从其名色。名色以成。为六衰入。从致所更。为痛痒侣。痛痒意爱。所以有爱。从不舍受。发起众难。由此缘合。而致所有。因倚致生。其兴罗网。誓愿老死。从神识中。因致此有。别知名色缘对。而其名色。各各有趣。六情衰入。已睹已界。能入寂寞。更习缘故。从其更习。意念致之。生痛痒缘。从痛痒故。便复作行。<a href=\"/remen/shane.html\" class=\"keylink\" target=\"_blank\">善恶</a>好丑。从恩爱缘。致乐尘劳贪淫之事。从爱缘故。致结缚狱。从有缘故。致于他生。生现在处。不可解从。生缘因发。生五阴本。致老之缘。以致老耄。诸根便熟。则致死亡。以至死者。有十二事。发缘起处。其身阴坏。而不能断。未曾永绝。从无明缘。则致众行。名色六入。习更痛爱受有生老病死愁忧啼哭。无明缘故。无有断绝。不可究畅。如是有余。无明适消。众行便灭。由是有耳。如是有余。彼以无明恩爱所受。长益尘劳。无断绝时。及行所作。往返报应。报应展转。根无拔时。尽其余殃者。苦痛辄转。亦无休息。以无明矣。为去来今。见缚流布。宜当断绝。如是三转。三转无我。以离吾我。无明灭去。自然之业无有处所。犹如苇屋。若池清净。若苦众恼。无明之故。则有行矣。是为本宿。未曾诸痛。因其识故。乃致痛痒。是为现在之痛痒行也。从爱致有。是为将来痛痒之原。从此以上。则无所生。无明适消。众行便灭。亦为断绝。有苦三患。十二报应。从因缘起。彼从无明。致于六入。是能灭行。众行已灭。因是别致。众行如是。有余二事。自缚苦更痛痒。尚有余尽别离之苦。无明适消。诸行便灭。三苦永断。从无明故。致诸行矣。从作缘故。致众行耳。如是有余。无明适消。众行便灭。是为所有。一切诸行。有是余故。有无明行。以权方便。开解大缚。有是余故。而有轮转。彼当以故观十二缘起灭所趣。反覆察之。由从因有。勤勤倚着。御身口意。因自作缘。供养所致。无有生业。其三回转。使不复转。宿本无痛。习更三苦。修行报应诸缘起耳。假如有人。举其负债。而在解缚。观察无尽。无所有尽。彼观此缘。缘适起时。识当来事。悉当了之。无我无人。无寿无命。自然为空。寂然恬怕有所造作。因遭得报。遵空脱门。心性怀此。如是灭尽。以无有余。现在之处所也。思惟专志。无相脱门。以故知之。无所慕乐。唯志大哀。教授开化宿本众生。是为心抱无愿脱门。以能奉行。是三脱门。则以消除彼我之行及见作相。去于有无诸相之着。复加进抱。大哀为无。益便精进。化诸凡夫未成道者。使得究畅。以能成就。辄达<a href=\"/remen/fahui.html\" class=\"keylink\" target=\"_blank\">法会</a>。转通法会。不复退还。具备和同。以进仁和。成就不退。若睹如是。所生嗔结瑕秽之病。由此合会。适以合会致此众患。犹如江水流无休息。心自念言。不用余行。永修寂然。开化众生。如是佛子。若能行此。处在无恨。殃毒恶世。导御自然。观本净者。不起不灭。遵奉大哀。化顺众生。行智度无极。号无碍慧门。渐修熟志。学至照曜。合会道明。成慧如是。正道大业。道利应时。服食道义。不与邪业而俱合会。因佥观察。自然寂灭。亦不往彼道品具足。亲自睹解。目前道地。便入于空。惟解定意。其定意。名入空自然空定。究竟空定。第一空定。为无极空定意。为合会空定意。所奉行空定意。真无念空定意。为等察空定意。离业无物空定意。如是比像。逮得一万三昧门。自然目前。无相无愿。亦复如是。转复进修。亲近逮至诸菩萨住。其心充满。性不可坏。心性了了。性行真正。其性深远。意不可转。意无休息。其意弘广。心思无限。意慕乐慧。其意集会。善权智慧。尔乃备悉。此菩萨性。遂致淳和。在如来道。永不回转。能化异学一切邪术等顺慧地。不堕<a href=\"/remen/dizi.html\" class=\"keylink\" target=\"_blank\">弟子</a>缘觉之地。专一增进。目见佛慧。而无等伦。舍尘劳行。得坚固志。住菩萨慧。而熟修奉空无相愿。遵承法教。随时应宜。善权智慧。不复毁散道品法行。彼住菩萨。目见道地。智度无极。益复超异。今日成就。通利应道。疾逮第三忍。名曰柔顺。是谓道法。转而顺从。彼以住此目见菩萨第<a href=\"/remen/liudao.html\" class=\"keylink\" target=\"_blank\">六道</a>地。见不可计亿百千垓兆载诸佛。寻时供养。下意奉事。进其衣食。床卧坐具。病瘦医药。在诸佛所。<a href=\"/remen/chujia.html\" class=\"keylink\" target=\"_blank\">出家</a>捐业。行作沙门。受听经典。如所闻之。奉行智慧。勤修圣达。所行求义。即能逮致。转修觉进如来法藏。逮大法明。在不可数亿百千劫兆载无限。成功德本。遂显巍巍。犹如佛子上宝琉璃。洗治发明。其光灼灼。菩萨如斯。住是目前<a href=\"/remen/pusadao.html\" class=\"keylink\" target=\"_blank\">菩萨道</a>地。其德日增。行善权智。益加显发。以此德本。转增寂然。游步无侣。犹如佛子。其月大光。照众生心。使各坦然。其四大风。所御宫殿。独而无侣。菩萨如是。以住目前菩萨道地。德本日增。照除无数众生尘劳。拔爱欲瑕。总四魔径。独步无侣。是为佛子菩萨大士以近目。前第六菩萨所逮道地。遵修住此。善能变化。设为天王。其四大者。睹之降息。独步三界而无畴匹。声闻缘觉不敢咨问。所行德本。布施爱敬。利益等利。化众生心。不舍佛道至皆具足。念一切智。何所陈生。最第一愿。势力坚强。导御开化。成其普智。发意之顷。如是比像。无极精进。须臾之顷。逮致亿百千诸三昧定。开化无数亿百千垓诸菩萨众。睹诸眷属菩萨愿力。而有殊特。有所感动莫能称计行若干亿百千垓劫。不可为喻。时金刚藏菩萨大士。欲广解散此义所归。即说颂曰。</p><p>以能具备悉第五之道地</p><p>因法为瑞应无相无所生</p><p>不起甚清净以为无放逸</p><p>奉行圣慧意便入第六住</p><p>诸法为寂寞静然无想念</p><p>自然犹幻化<a href=\"/remen/jietuo.html\" class=\"keylink\" target=\"_blank\">解脱</a>于生死</p><p>以致柔顺忍法自无所乱</p><p>其慧转殊胜则勤修六住</p><p>聪达住柔顺频入明慧力</p><p>观察一切世从习而有报</p><p>由愚痴盲冥而有己人物</p><p>欲度脱斯等故兴修勤行</p><p>从选择因缘本末悉为空</p><p>所作缘报应和会致诤乱</p><p>犹若有所作便睹造所见</p><p>选择亲近众犹如蜂采华</p><p>假使慧察之本末为明冥</p><p>思想缘罪福得报以痴果</p><p>从思想已故名色为伴侣</p><p>如是致有难乃成五阴苦</p><p>因其我心所堕入在三界</p><p>又是诸所趣十二悉一心</p><p>从贪淫而生心行亦如之</p><p>有尽亦如斯复为心所误</p><p>由无明痴故造立十二苦</p><p>愚冥之因缘数施诸想念</p><p>如是之所致老病俱散身</p><p>又一切诸患由当尽冥坏</p><p>从痴无明缘因是无断绝</p><p>思想若消灭因缘则断除</p><p>以起愚恩爱而缘致尘劳</p><p>勤苦之恼患想念有余害</p><p>从诸入致痴故有生死苦</p><p>更乐及痛痒从苦复至苦</p><p>有复余受身展转复长苦</p><p>断除诸苦恼则乃无吾我</p><p>本无有痛痒亦无诸想念</p><p>其神识所更现在而往返</p><p>用当来受行故成诸苦恼</p><p>又所消灭者观之所永尽</p><p>由愚痴因缘自然成觉了</p><p>因其患厌故灭除诸因缘</p><p>因其因缘故于是断诸缘</p><p>观诸卑贱士自然为永空</p><p>柔顺及愚冥承其行业意</p><p>逮之乃尽痴蒙此皆断缘</p><p>深妙之因缘解之虚无相</p><p>察省十事分了其不可别</p><p>有计诸所趣罪福处未来</p><p>其财业三品从本来展转</p><p>剖判三苦行起灭之处所</p><p>无所有阴尽柔顺解因缘</p><p>因缘起如是所入畅平等</p><p>譬如现幻化爱欲业若斯</p><p>如梦之所睹形影亦如是</p><p>冥騃愚痴类自然犹野马</p><p>其解如是行彼智乃了空</p><p>诸缘为恍惚奉此无坚相</p><p>以能了如此亦无有志愿</p><p>唯欲愿愍伤一切众生类</p><p>其大志宽弘如是行脱门</p><p>心转加慈愍思乐佛功德</p><p>勤修忧众生实思察其元</p><p>无诸情戚患逮无量功勋</p><p>承空三昧具识本百千劫</p><p>勇猛士如是无相亦无愿</p><p>建立斯道业柔顺尊法忍</p><p>其慧应无为脱门为善宝</p><p>如是性宽弘供养于大圣</p><p>应寂然除愦志顺最胜命</p><p>逮成觉意定益增加清净</p><p>犹琉璃紫金雕治益光荣</p><p>以照众生意犹月之弘光</p><p>四品风游行独步无等伦</p><p>因越魔径路最胜光美妙</p><p>消灭众尘劳燋炙诸苦痛</p><p>天师大锭镣宣布此慧住</p><p>善化立道意变消心怀风</p><p>所可奉圣慧演章句所讲</p><p>勇士已超越声闻所不逮</p><p>发意须精进已逮安住业</p><p>宿世已获致亿百千三昧</p><p>须臾见无数十方诸现佛</p><p>其德照曜世犹日秋时月</p><p>微妙深难了胜声闻不及</p><p>众雄自由讲第六之道地</p><p>于时诸天。闻所<a href=\"/remen/shuofa.html\" class=\"keylink\" target=\"_blank\">说法</a>。心中坦然。住虚空中。雨若干种。华香珍宝。称扬咨嗟。柔软妙音。口宣清净具足可敬功勋之声。善哉上最思惟利义。累功积德。慧得自在。殊胜之行。为最巍巍。犹如莲华。愍伤群生。其行超绝。不可称量。大神妙天。在虚空中。散雨殊妙众杂华香。消除粗细尘劳忧冥。颁宣琦异上好音响。逮最清净第一之利。我等以闻所畅道地。时诸伎乐。出悲音声。诸天玉女。心怀踊跃。于彼诸天。承佛圣旨。令诸门户皆自为开。除众闇冥。心解如日。奉最尊法。于是彼世无数之众。俗间贤人。皆超越世。显示方俗第一微妙。遥见其身。寂然恬怕。而现其形无身之身。自归于法。消灭调定。使无想念。有其音响。眼目大明。越无央数诸佛国土。供养诸佛。奉众导师。自察其身。忆如最胜。弃诸瑕秽。慧得自在。开化众生。无彼我想。奉精进行。应所行业。诸天玉女一切皆乐寂默之义。观人中尊。众会悦豫。启白众祐。为供养佛。身自在已。愿说殊特。正法言教。功勋如海。唯时宣之。显第七住。</p><p>玄妙住品第七</p><p>金刚藏曰。惟佛子。菩萨大士。以能净治第六道地。具足安住。入第七地行善权智。则有十事修玄妙道。何谓为十。谓行空事无相无愿。所遵真谛。成就忍力。愍伤慈哀。念于众生。奉行<a href=\"/remen/fofa.html\" class=\"keylink\" target=\"_blank\">佛法</a>。乐供如来。笃信无违。心抱慧门。常顺空义。积累功德。无穷之福。解三界虚。在于三世。劝化群黎。永以消秽。所由恬怕。除一切尘炽然之炎。欲消众生一切贪淫嗔恚愚痴。晓诸所有。如幻如化。如梦影响。野马水中之月。而无有二。罪福之事。终不腐朽。意念国土。犹如虚空。开导众生。庄严国土。法身清净。坏来至义。得入一切诸佛名号。具悉色身诸相种好而自庄严。行无所著。离于音响。信如来声。本寂清净。解群黎音。导利庄严。一时之间觉了三世。入于诸佛<a href=\"/remen/shizun.html\" class=\"keylink\" target=\"_blank\">世尊</a>之业。</p><p>又能普入若干时劫。分别诸数。剖判众生志性所行。是为十事。修殊特道。从六道地。至于十住。名曰玄妙。是菩萨大士。当勤修学善权方便智度无极。因便得入第七道地住第七地。劝化无数众生之类。以用诸佛无限之法。教授无量众生之恼。入不可计诸佛世界。严净无数诸佛国土。入不可议若干品藏经典之教。入不可计诸佛正觉圣慧道业。下入无量不可计劫。入不可计诸佛所行去来今世。劝不可计众生之类。令入笃信殊特之行。入不可计诸佛色身现若干形。解不可计众生根性。入不可计诸佛所宣音声言教可悦一切。入不可计众生所思若干心行。入不可计诸佛大圣导利慧堂。入不可计诸佛应时化利声闻所归笃信。乐不可计诸佛所宣好入导教。尊习开化不可计数缘觉之众使得成就。入不可计诸佛至圣深要之慧所演道门。入不可计诸菩萨众开士之行。班宣诸佛不可称计大乘之业所布导慧斯等自谓是不可计乃逮佛名诸平等觉玄妙之地。所行殊特。不可称限。乃至若干无央数劫亿百千垓。乃能积累如是佛法。自谓我等建立此道。不贪财业。无想不想。具足众行。如斯谛观。缘神通慧。常行精进。入于道行。善权智慧。善住圣道。所行无动。一时闲静。奉行道教。未曾懈废。自恣所欲。其行如是。巍巍之业。坐起经行。卧寐言谈。默然无盖。常立威仪。不忘一切。不离若斯念道之行。彼发意顷心一念间。备积菩萨十度无极。普累功勋所以者何。菩萨大士。奉修如是所在<a href=\"/remen/faxin.html\" class=\"keylink\" target=\"_blank\">发心</a>。兴无极哀。以为元首。合聚佛法。劝如来慧。以是德本。施于众生。习于佛道。是施度无极。烧灭众尘。是戒度无极。若能愍慈无尽之慧。知众生无。是忍度无极。若能勤行众德之本。习念救济一切众生。行是方便。是为进度无极。其不舍道向一切智。是禅度无极。若了本净自然之行。无所生门。逮得法忍。是智度无极若能导利。无量圣慧。益于十方。是权方便所度无极。若能修行极上妙智。宣于道业。是为誓愿而度无极。降除一切诸外异学。伏魔兵众。是为势力而度无极。审如至诚。越一切法。发悲义行。是为慧度无极。以是具足斯十度无极。辄能宣备四恩之业。具悉三十七道品之法。至三脱门。常平等心。一念之顷。渐备普备。成立如是。</p><p>有一菩萨。名曰解脱月致究畅。时问金刚藏大士。菩萨之行。以何等业。一切具足第七道地。欲悉能备成菩萨道。必当学进至十住乎。答曰佛子。一切菩萨。菩萨行道。皆当具足十住道地。因是济脱。何况于斯七住菩萨。所以者何。又是佛子。菩萨道地行。以具足。入神通慧。普能具足一切道品。亦复成就一切十住。具足十住勉力解脱。从一发意。备斯七住。所以者何。是为佛子菩萨道住具足诸行备慧神通。又有佛子从初发意。始第一住。一切誓愿。渐以亲近具足道品。心好第二。次至第三弘要之业。逮法光曜第四道地顺从之业。第五光明随俗之行。入于第六深妙之法。劝立一切诸佛之法。所以者何。若有菩萨成就七住。入神通慧。辄在八住。具足究畅无家业地。犹如佛子有二世界。一者瑕疵。二者清净。本际平坦。一等清净。所度一等。其两界间。不可越度。以大神通。至力愿力。乃可越矣。如是佛子。菩萨当以至勤清净开士之行。乃能究畅。不以轻懈唯以弘誓善权智慧神通之力。乃能普备。</p><p>又问云何在第七住。宁复亲慕尘劳行乎。诸菩萨业。当以何察。答曰佛子。从始发意。住菩萨地。乃至十住。咸悉消除一切尘劳祸福之业。劝助道元。当作是观。犹如佛子别知同道。义无所越度。故名曰七。犹如佛子转轮圣王。乘大宝象。游四天下。晓了是非。与诸贫穷苦恼之患。尘劳杂居。解众杂垢。不为瑕秽所见污染。亦无所犯。成人威德。舍人间性。生于梵天。升梵天宫。睹见千界。住在梵天。显现光耀。不入人间。如是佛子。从初发意。在菩萨住。乘度无极。皆知一切众生之行。不为尘秽之所污染。升奉道堂。亦无所犯。乃名曰七。假使能弃一切诸行。因从第七。至第八住。亦承清净菩萨之乘。悉了一切众生之行。不着尘劳。瑕秽不染。永无所犯。辄得超度。入玄妙法。是故佛子。菩萨若逮此第七住。若在淫种。越一切欲。住在彼欲。行清净法。不当谓之有尘无尘。虽习在欲。则无尘劳。愿如来慧。未具所愿。不当谓之离尘劳也。住此地已。志性清净。身行清白。究竟鲜洁。口所言辞。心所念行。本末清净。其心一切所可念事。皆度众生。咨嗟诽谤如来至真。有形无形。诸平等觉。所可言教。皆悉顺从。未曾违之。无复慕乐世俗所有工匠异术。犹如第五住菩萨道。不好世间。普为师友。多所悦可。一切所好。至未曾有。乐至真法。住于三千<a href=\"/remen/daqianshijie.html\" class=\"keylink\" target=\"_blank\">大千世界</a>。如来至真等正觉。及第八住菩萨道行。无等侣。志性所行。常怀仁和。其意所乘。以恒进定。及与神通三脱之门。皆修专精。奉行道门。无所希望。尚未成就第八菩萨道地。住斯地已。一切发意。遵承权慧咸以具足。遂<a href=\"/remen/xiudao.html\" class=\"keylink\" target=\"_blank\">修道</a>品。以得菩萨普具。足业七住道地。逮成开士善择三昧正受。次名善念义定。意胜定。分别义定。审宣法定。善住本定。慧通门定。修法诫定。若干义藏定。生死无为定门。菩萨逮此三昧正受。如是备悉百万定意。道地清净。因其正受。以斯定意。逮净权慧。又入大哀无穷之力。过声闻地。越缘觉地。近行慧门。以住此定。持顺无量身行之业。进诵瑞应。口言心念。亦不可限。见谛清净。光明巍巍。无所从生法忍又问其初发意。得第一住。其身口意。不普越度声闻缘觉乎。答曰。以故勤修弘广之心。行至七住。乃能逮成自在己行。而无等侣。犹如有人。生于王家。乃为王子。有殊异德。为诸群臣。所见奉敬。不以自己而放恣行。假使长大。承己身力。超诸臣下所论国位。菩萨如是。这初发意。过诸声闻缘觉之地。心性柔和。宽弘无极。是为菩萨七住之地。己慧自在。入七住菩萨。甚为深也。亦寂然也。至无行也。身口心也。逮得道业。不复重进。更求义也。何所望舍。不望不舍。乃为大道也。</p><p>又问佛子。何谓菩萨所住道地也。乃至菩萨寂灭成就正真之行。答曰。已逮六住。能行斯法。乃致菩萨七住道地。一时发心。心数数念。辄致寂灭成就正行。不当谓之证于灭尽。以是之故。身口心行。不可思议。从其所作。此之谓也。若有菩萨。游于本际。而不取证。犹如佛子。时彼丈夫乘大舟船。入于大海。将船之师。工有方便。知水之宜。既行大海。不遭水难。如是佛子。菩萨立行。逮第七住。乘度无极道法之船。游行本际。而不取证。以逮如是圣慧势力。承三昧力。成就诸行。解觉道意。以大善权智慧之力。现生死门。游辄灭度。心性自然。已现其身。与眷属俱。往来围绕。在愦闹中。而常专精。逮致寂定。本愿之故。生在三界。不为世俗之所污染。出入进退。寂寞惔怕。善权光明。靡所不耀。无所燋然。逮致佛慧。退舍声闻缘觉之地。获佛藏界。现在魔界。已过四魔。游在其部。行度魔事。现在异学。一切诸邪。九十六种。六十二见。开化外异。令舍邪学。不违佛道。现在一切世间俗业。以等导利。度世之法。示在一切天龙鬼神。揵沓和。阿须伦。迦留罗。真陀罗。摩睺勒。人与非人。释梵四天王。随其习俗。庄严居服。清净好妙。其心不舍法乐之娱。斯慧如是。具足究畅菩萨道地。住于深远。难逮巍巍玄迥之法。如是供养。无量不可计数百千亿垓诸佛大圣。贡上衣食床卧之具。病瘦医药。所用为安。归命稽首斯等如来。奉受诸佛之道化。过众声闻缘觉法。独步无侣所问以时。</p><p>又彼菩萨。用摄众生。法忍清净。遂转显耀。其善德本。无央数亿百千垓劫。乃复益茂。清净赫盛。犹如佛子。而有琦珍。于众宝中。光独明昭。巍巍无侣。如是佛子。菩萨住斯妙法难逮开士道业。以是德本。逮成善权智度无极。遂更名显成无上道。声闻缘觉。所不能逮。犹如佛子日之弘光。月之台宫。光明所照。普遍天下。皆使丰熟。亦能干燥污泥之地。日月之光。亦无蔽碍。莫不能通利。如是佛子。菩萨住斯玄妙难逮开士道业。其功德本无能逮者。德转巍巍。皆化一切声闻缘觉。令怀羞耻。除众尘劳。使性清净。是为佛子菩萨大士玄妙难逮第七道住。菩萨大士。若成七住。益得自在。若为天王。以随时慧。诸所兴立。行精进业。若行布施。爱敬仁慈。有所劝利。等惠利义。心常<a href=\"/remen/nianfo.html\" class=\"keylink\" target=\"_blank\">念佛</a>。未曾忘舍。乃至普慧。一智愍智。心初不念何时。不逮<a href=\"/remen/chengfo.html\" class=\"keylink\" target=\"_blank\">成佛</a>最正觉。处众生中。而最圣尊。导利众生。示一切智。发心之顷。如是比像。精进超绝。一时须臾。逮致百千亿兆垓三昧正受。睹诸菩萨。亿百千垓眷属围绕。以斯誓力。承于菩萨。所显殊特。因显神变。莫能称计。以若干亿百千垓劫。所修德义不可限量。时金刚藏。说是法已。重欲散义。即说偈曰。</p><p>玄妙之圣慧顺第一句义</p><p>心了第六住谨顺己身行</p><p>勤修于道教应善权智慧</p><p>辄善逮入尊第七之道地</p><p>遵空无相愿志行慈愍哀</p><p>若奉行供养诸佛之道法</p><p>晓知众圣慧于德力无厌</p><p>由是行之故入第七道地</p><p>而在于三界大乱中寂静</p><p>消灭诸群黎寂凝尘劳炎</p><p>如影照幻化在梦因行法</p><p>以入第七住显示愍伤业</p><p>严净佛土空世性无有想</p><p>备悉最胜相舍于动摇法</p><p>以致妙音响除众生瑕秽</p><p>思惟慧本空最胜等导利</p><p>以修行此法逮致斯显明</p><p>通在殊胜地为众生所乐</p><p>已住于是地众生行无量</p><p>选观安住法数察不可限</p><p>若干无数国众念想各异</p><p>志性坏笃<a href=\"/remen/xinxing1.html\" class=\"keylink\" target=\"_blank\">信心</a>行若干品</p><p>宣布三乘教导利等无量</p><p>吾等皆当进诵读化斯党</p><p>如是等慧心逮致殊妙道</p><p>威仪有四事遵善权智慧</p><p>心念一切顷逮护道功勋</p><p>则能具足此十度无极业</p><p>若以发意念是施劝众生</p><p>戒灭众尘劳忍无所思念</p><p>精进勤遵修转上增行业</p><p>道不可动摇慧功德立意</p><p>无所从生忍离垢慧圣尊</p><p>愿劝助善权永无复狐疑</p><p>周旋有势力以圣明普济</p><p>道功勋如是一切随时授</p><p>先行如是着名显以具足</p><p>拔去心之垢断绝斗讼源</p><p>等四等奉道造立第五业</p><p>无起不分别乃长成第六</p><p>是逮第七住彼成时功勋</p><p>能遵若干行誓愿不可计</p><p>用何等之故受此圣慧业</p><p>因逮第八住一切悉清净</p><p>玄微行难逮慧无无央数</p><p>犹入第二国超越于中间</p><p>修行七住法无著如锭燎</p><p>若住于道义勇猛越一切</p><p>得入第八住前乃圣慧地</p><p>以越心念境住在慧之业</p><p>在梵天常观不倚世民间</p><p>贤圣行如是无著犹莲华</p><p>住是若干品越度众尘劳</p><p>此无尘劳行亦无所尽灭</p><p>如是至道住无尘劳秽行</p><p>最胜幻无本以慧消灭瑕</p><p>于世若干品工匠所修业</p><p>明达是一切化住世尊教</p><p>一心为神通咨受奉行力</p><p>遵御若干品增进三品定</p><p>超越诸声闻缘觉行如是</p><p>其住第七业修菩萨之行</p><p>住本心性行致此真慧明</p><p>成就诸圣子犹长养道力</p><p>遂增精勤行得入深微妙</p><p>心归趣灭尽亦不造取证</p><p>犹如入大海而住舟船前</p><p>观见一切水不增亦不减</p><p>若能勤受行殊胜权智慧</p><p>一切众生类不能限德藏</p><p>供养亿载佛益更净道业</p><p>犹若干璎珞无央数珍宝</p><p>贤明住此行殊胜智慧光</p><p>消竭爱欲源亦如月盛耀</p><p>已入住此地自在为圣王</p><p>造修最道义宣布慧果实</p><p>而发意之顷强治精进力</p><p>见佛诸佛千亿百之垓数</p><p>善修顺己身普见诸十方</p><p>加增在至愿功勋尊无限</p><p>普世难可了自由行道缘</p><p>是为第七住严净善权慧</p><p>诸菩萨众位尊。神妙巍巍。无量天龙。无数人民。闻其所说。莫不欢喜。供养安住华香幢幡。杂成捣香。珍宝衣服。伫立众盖不可称载。雨诸璎珞。诸天在上。宣扬妙声柔软之音。自然演畅美柔和声。以奉众祐及诸佛子。咨嗟能仁世尊无量。皆见至<a href=\"/remen/shengren.html\" class=\"keylink\" target=\"_blank\">圣人</a>中之上。睹佛境界。愍伤众生。其音若雨。布大雷响。伎乐箫成。演若干声。诸佛无限亿百千垓。帝王国土。亦如恒沙。供养诸佛。刹土无侣。最为豪富。威力能化。入一毛孔。诸佛班宣离垢无穷之法。如演一毛。岂复难乎。国土处所。及四方域。若干种品。泉源大海。亿载铁围及须弥山。皆自然现。无所逼迮。悉入毛孔。在中自恣。<a href=\"/remen/diyu.html\" class=\"keylink\" target=\"_blank\">地狱</a>饿鬼。及与畜生。诸<a href=\"/remen/tianren.html\" class=\"keylink\" target=\"_blank\">天人</a>民。鬼神众魅。阿须伦。罪福各异。俱来会在。诸佛境界。游一切国。在诸郡县。自然成现尊妙法轮。讲说柔软。安住音响。众生心念。如所修行。群黎若干。其身各异。众祐国土。群黎有身。所在成体。生天人间。各各别异。一切如佛所宣法教。消除微想众垢之秽。兴怀道念。广大佛土。诸佛神足。如是变异。一切世人。称不能畅。诸佛如是道慧无穷。磬畅柔和微妙之音。时来众会。寂然欢喜。咸共观敬。最殊特圣。以智众会。寂寞静思。犹如月蚀。其光还复。唯复欲闻第八住也。愿时演之。<a href=\"/remen/xingzhe.html\" class=\"keylink\" target=\"_blank\">行者</a>所入。</p></div>"
},{
    "title": "第四卷 渐备一切智德经",
    "author": "法护 译",
    "html": "<div class=\"B1_text\"><p>第四卷 渐备一切智德经</p><p>不动住第八</p><p>金刚藏曰。唯听<a href=\"/remen/fozi.html\" class=\"keylink\" target=\"_blank\">佛子</a>。菩萨大士。若能畅成第七住。以慕谛志求清净之业善权<a href=\"/remen/zhihui.html\" class=\"keylink\" target=\"_blank\">智慧</a>。谨顺众行。乐在所施。无极弘誓。依承如来所建立旨。蒙宿德本。逮得势力。如来十力。四无所畏。思念正觉。十八不共。诸佛之法。志性仁和。念其清净。<a href=\"/remen/gongde.html\" class=\"keylink\" target=\"_blank\">功德</a>圣慧。威势转上。兴大悲哀。愍<a href=\"/remen/zhongsheng.html\" class=\"keylink\" target=\"_blank\">众生</a>界。不舍法乐。通入无量一切诸法。至无所生。而无有相。不有合成。不失慧明。无所究畅。亦无所灭。然无所有。等入元本。转上得度。普除一切心念识想。等摄志性本净惶慌。因是超越。应时逮得无所从生法忍。此之谓也。菩萨以逮如是法忍。这得是住菩萨地。不可倾动。获致菩萨。深要之行难知玄妙。无能坏者。消一切想。皆摄众念。而究竟矣。无量无侣。一切声闻缘觉之众。永不能逮其寂寞事。以淳淑矣。自然现哉。犹如佛子神足<a href=\"/remen/biqiu.html\" class=\"keylink\" target=\"_blank\">比丘</a>。所念<a href=\"/remen/zizai.html\" class=\"keylink\" target=\"_blank\">自在</a>。稍渐进前。乃至寂灭<a href=\"/remen/sanmei.html\" class=\"keylink\" target=\"_blank\">三昧</a>正受。悉除一切所欲<a href=\"/remen/wangxiang.html\" class=\"keylink\" target=\"_blank\">妄想</a>。菩萨如是。适逮此住。舍众俗业。致无业财至真之法。离身口意之所习乐。住于寂寞。犹如佛子假使在梦。逮大功德。即自知之。因在于彼大<a href=\"/remen/jingjin.html\" class=\"keylink\" target=\"_blank\">精进</a>力。普以越度。逮则解觉。彼修方便。夙夜思念。以除好乐。如是佛子。菩萨大士。无极精进。适逮此已。住菩萨地。如是不动。远一切业。稍习诸宜。于行无二。又等<a href=\"/remen/xiuxing.html\" class=\"keylink\" target=\"_blank\">修行</a>。无所亲近。犹如佛子。若生梵天。住于梵宫。不着欲行。亦无尘劳。菩萨如是。住此道地。其心普游诸所习行。虽在是行不以是行。有所染污彼意晓了所在作行。菩萨之行。在泥洹行。不以为行。何况俗行。菩萨大士。以入是地本愿力故。至如来觉无极大圣。是法典门。道如来法。造立圣慧。如是辞曰。善哉善哉。族姓子。是诸正士第一法忍。归于<a href=\"/remen/fofa.html\" class=\"keylink\" target=\"_blank\">佛法</a>。又族姓子。佛十种力。四无所畏。佛法尊位。仁则未有。以是勤行。慕求精进。慎莫违失。是道忍门。为众生故。而尊修行。又族姓子。仁宁逮此。若斯寂行。而愚凡夫。失不寂静。习在无数尘劳之行。为若干想之所危害。又族姓子。众生设忆念本宿愿。哀念在冥。故为求道。奉行静寞不可思议圣慧道门。终不懈废。又族姓子。是诸法本。从法发来。兴成如来。以立如来。住在法界。如来至真。不别行是。一切声闻及与缘觉。不能逮至斯不相法。又族姓子。且观我身不可称限慧莫能论。土不可量。明不可量。道场不可量。音响清净亦不可量。以是之故。仁慈所行。因显发业。又族姓子。所可定言。光明之谓。云一切法。无所想念。乃为光明。诸族姓子。法明若斯。如来所行。行无边际。眷属无底。斯等所入。从发行来。巍巍如是。又族姓子。仁且观此十方无量诸佛国土众生无限。分别经典。而不可计。普入一切。言行相应。如是佛子。佛天中天。菩萨行是。如斯比类。不可限量导利道门。用开化众。若有菩萨。分别解说无量圣慧。具足成就导众之业。诸佛子等。吾嘱累汝。假使诸佛。化此菩萨。入众生中导利道门。由是之故。致于灭。度众生之事。自然舒畅。诸佛<a href=\"/remen/shizun.html\" class=\"keylink\" target=\"_blank\">世尊</a>。劝化于斯。诸菩萨法。无量慧业。乃令一时。所导利众。因其圣业。以为元首。从初发意。计七住竟。合集方便。由此功勋。百倍千倍。万倍巨亿万倍。终不与等。无以为喻。所以者何。以是<a href=\"/remen/suming.html\" class=\"keylink\" target=\"_blank\">宿命</a>。一身导众。致导利业。逮得此住。诱进平等诸菩萨行。分别身事。行力成就。宣畅布散无量音声<a href=\"/remen/zhengfa.html\" class=\"keylink\" target=\"_blank\">正法</a>之教。<a href=\"/remen/xiuhui.html\" class=\"keylink\" target=\"_blank\">修慧</a>无量。导利无量。所生之处。严净无量。诸佛国土。开化无量。又众生类。<a href=\"/remen/gongyang.html\" class=\"keylink\" target=\"_blank\">供养</a>遵奉。无量诸佛。发觉无量。诸法道门。<a href=\"/remen/shentong.html\" class=\"keylink\" target=\"_blank\">神通</a>之力。不可限量。剖判开化众生厄难。广令无量。众会道场。所可游居。亦不可量。持身口意。积累菩萨一切要行。亦不可量。犹如佛子大舶舟船。欲入大海。安无放逸。庠序进前。致无量宝珍琦瑰异。适到大海。望风举帆。其风和顺。一日之中。超越大海。一切财宝所得利入无央数藏。皆为充满。用不可尽。菩萨如是。积成无极广大德本。合集大乘逮菩萨行道法慧海。一时须臾。致圣明财无极道宝。入一切智。前宿所积世俗财宝。不可比之。思惟计校百劫千劫。万劫无央数劫。不以为喻。又佛子。菩萨若立第八道地。遵大善权智度无极。宣布劝化。无财业义。若菩萨。解奉一切智。遍知十方诸<a href=\"/remen/chengfo.html\" class=\"keylink\" target=\"_blank\">成佛</a>土。亦复分别坏散佛土。若以睹知世界散坏。若世合成。用何因故世界散坏。以何缘故世界合成。悉能见知。地种少。地种多。地种有限。地种无量。悉别知之。水种火种风种。亦复如是。皆晓了知多少大小。有限无限。诸尘微妙。分别所在。诸尘限数。随时悉解。若干世界。有若干种。无限众尘微妙难了。普悉知别。若干品尘。自然合成。诸佛世界所有尘限。悉能知之。众生之数。国土形数。其身长短。大小。悉能知之。<a href=\"/remen/diyu.html\" class=\"keylink\" target=\"_blank\">地狱</a>处所。[狂-王+禽]兽饿鬼性行。何因堕此。皆知所行多少。诸尘合数。阿须伦行。诸天所居。世人所处。悉能知之。合会<a href=\"/remen/jiaohua.html\" class=\"keylink\" target=\"_blank\">教化</a>。欲界合散。<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>合散。皆悉知之。少多大小。有限无限。而悉知之。游居<a href=\"/remen/sanjie.html\" class=\"keylink\" target=\"_blank\">三界</a>取舍之义。开化众生。彼能成就。晓了众生诸身方便。诸身形像。所在之处。悉晓明之。所行生处。诸佛所游。如众生类。所生安居。身所积行。随其身行。而建立之。己身国土。随立己身。其意无尽。己身建立。无身之身。己身国身。罪福之身。乃须建立。罪<a href=\"/remen/fubao.html\" class=\"keylink\" target=\"_blank\">福报</a>身。建立己身。无尽身意。无身之身。己身无尽。众生类身。国土身。缘<a href=\"/remen/baoying.html\" class=\"keylink\" target=\"_blank\">报应</a>身。声闻身。缘觉身。菩萨身。如来圣慧身。法身。随时建立。显此诸身。悉解众生。罪福身。报应身。尘劳身。色身无色身。国土身。多少大小。秽浊清净。广大无量。减损平正。导利平等。讲说报应。皆悉知之。罪福身行。所当获报。合散成别。亦复了之。声闻乘缘觉乘菩萨乘。所行业。合散所归。而悉知之。如来圣体。成最正觉。所誓愿身。及灭度身。所建立身。色像相好。所<a href=\"/remen/zhuangyan.html\" class=\"keylink\" target=\"_blank\">庄严</a>身。其<a href=\"/remen/xingzhe.html\" class=\"keylink\" target=\"_blank\">行者</a>身。可意身。自大身。谦恪身。功德身。圣慧身。报应身。谨慎行业圣慧之身。所归度脱。皆悉知之。法身平等无身之身。不可限量一切普入。有身无身靡不分别。一一畅解。其身以逮如是行业。致寿自在。心得由己用度所为。自恣无难。所行无拘。所生从己。本愿所致。笃信之故。神足之恩。蒙圣慧行。因法所将。而逮致此。以是菩萨十事自在。适得自在。成无量慧明不可思弘普之圣。圣无有侣。以入如是。究竟永在无所生身。转所习行。永无生故以转诸行。慧为元首习转身行。以慧为首转口习行。取要言之。智度无极。为大锭光。大哀为首。分别晓了善权方便。不弃至愿。为诸如来威神所立。不应休息。其慧以应一切众生。游于无际诸佛世界。宣义散结。佛子。又省菩萨常修平等所逮道住。不可动摇。积累一切诸佛法典。身口意行转增进业。以获此住。其力志性。则辄坚。住。皆以消除一切尘劳。心怀仁和。力势坚强。在于元首。恣化群生大哀之力。所可建立。用众生故。无所望舍。益加建立。大慈之力。将护一切众生之类。总持要力。而得坚住不舍众生。其誓愿力。而谛得住一切佛法。选择分别。善谛建立。神通之力住无限世。于诸行本。拥护一切。众生之类。坚住愿力。遵习一切<a href=\"/remen/pusadao.html\" class=\"keylink\" target=\"_blank\">菩萨道</a>业。而无所舍。度无极力。其行坚住。合集一切诸<a href=\"/fojing/\" class=\"keylink\" target=\"_blank\">佛经</a>典。正住如来所建立力。成就正觉一切敏知。以入此行。如是力势。普现一切神变无穷。辄<a href=\"/remen/wangsheng.html\" class=\"keylink\" target=\"_blank\">往生</a>于一切所趣。金刚藏曰。是为佛子诸菩萨业住于慧地。而不可动。是谓无侣。亦复号曰不退转地。慧不回还。则谓难当一切众生。所不能逮。则童真地。为无所生为所生地。所愿自在为灭具地。无所造作究竟之地。积累真慧则无为地。善修志愿为建立地。度无所作为无财业。宿世所行。众苦消去。邪以降伏。如是佛子。菩萨大士。以入佛种承佛功勋威神远照由归如来威仪至业佛境界门。常为如来之所建立。得入释梵四天王宫。金刚力士。常随侍后。逮致<a href=\"/remen/dingli.html\" class=\"keylink\" target=\"_blank\">定力</a>。其身无限。降伏色藏。散无量结。以皆永离诸身行力。具威无极。大神通力。所行报应。而得自在。无限定意。受莂无量。自恣由己。而无所碍。如其淳淑。觉度众生。所示现义。以入是行。得入道场。无极大慧。以行大慧神通之业。常演大圣智慧光明。施与章句。无挂碍界。分别世界十方国土所宣章句。现一切业功勋之德。<a href=\"/remen/faxin.html\" class=\"keylink\" target=\"_blank\">发心</a>自在。而谛思惟。解去来今。回转一切众魔径路。下于圣慧。游入如来。州郡境界。无际国土。所处讲堂。奉菩萨行。其所诱进。无能退转。以故名曰入无动地。金刚藏曰。是故佛子。菩萨逮得无动转地。常在无际。见诸如来不可称限。未曾违远。彼行究竟。成三昧定。威力所入。见佛供养。奉事归命。终不忘舍。于一一劫中一一世界。所见讲堂。各现诸佛。咸各供养无央数亿百千垓佛。一切施安。稽首归命。以礼如来。晓了世界。以为元首。慕导道明启受法教。重复加增。逮佛灭度。行无等侣。巍巍超绝。与众殊异。咨受世界。讲问宣传。遵无央数亿百千垓所积德本。转进显耀。犹如佛子。此阎浮利。上明月珠。又其价直。一阎浮提。以用着颈。为无等伦。一切天下人民之众。所著璎珞。无能及者。如是佛子。菩萨住是不动转地。以此德本。成其大明。一切声闻。及缘觉众。所不能逮。及于七住菩萨行业。菩萨以入此道地者。承无极慧。消除众生一切尘劳。剖判圣慧微妙道门。犹如佛子。主于梵天。所行慈心。遍大千界。其光普照。菩萨大士。亦复如是。住此菩萨无动转地。照耀百千诸佛刹土满中尘数。光明悉周无量佛国。照尽一切众生尘劳。稍渐灭除心之毒垢。是为佛子。菩萨住是不动转行所宣平正。菩萨功德第八道地。弘普咨嗟。诸劫无际。不可究竟。菩萨所住。因为梵天大梵天王。主千世界。声闻缘觉。菩萨所行。真正莫能逮者。而度无极。分别世界。修无等伦。闻所讲说。所兴<a href=\"/remen/yinyuan1.html\" class=\"keylink\" target=\"_blank\">因缘</a>。方便之业。<a href=\"/remen/bushi.html\" class=\"keylink\" target=\"_blank\">布施</a>敬爱。利人等利。一切救济。常思<a href=\"/remen/nianfo.html\" class=\"keylink\" target=\"_blank\">念佛</a>。未曾违舍。众行具足。至一切智。专惟大道。以何修行。为众生尊。一切殊特。将顺普圣。覆护十方。发意之顷。遵如是像。勤奉精进一时须臾。逮具足成十千世界百千刹土。满中诸尘三昧正受。及见十千百千三千世界满中尘数诸菩萨等。眷属围绕。从是发愿菩萨力势。所誓殊特。靡不感动。智慧明了。不可称计。如是思之。亿百千垓不可限载行<a href=\"/remen/wuliangjie.html\" class=\"keylink\" target=\"_blank\">无量劫</a>。功勋无底。无以为喻。时金刚藏菩萨大士。复欲重散分别此义。即说颂曰。</p><p>渐备七住地智净<a href=\"/remen/xingshan.html\" class=\"keylink\" target=\"_blank\">行善</a>权</p><p>谛将护导业结立无极愿</p><p>积功而累德坚住人中上</p><p>志乐于圣慧辄入第八住</p><p>殖德大圣慧精进行慈愍</p><p>其心无限量意念犹<a href=\"/remen/xukong.html\" class=\"keylink\" target=\"_blank\">虚空</a></p><p>闻法能晓了入大圣势力</p><p>忍力无所生寂寞顺微妙</p><p>所受无所起不生无有相</p><p>不灭无所坏亦无所究畅</p><p>处所为自然无本藏舍念</p><p>已离心意性其思等如空</p><p>斯忍以如是所行无放逸</p><p>行深要感动逮致惔怕行</p><p>众生无能解由闲居行业</p><p>执持心所想晓了众行念</p><p>其意立若斯心无有思想</p><p>如比丘消灭逮得无所著</p><p>心之所想念犹梦所见觉</p><p>若梵天具足欲界亦如是</p><p>安住本立愿数数而劝众</p><p>是为第一忍得致阿惟颜</p><p>我等慧玄迥势力意解法</p><p>彼则<a href=\"/remen/wuwo.html\" class=\"keylink\" target=\"_blank\">无我</a>所精进勤修行</p><p>所可奉寂寞消一切爱网</p><p>灭于大然炽世俗尘劳火</p><p>自识本宿愿行愍哀众生</p><p>以慧利造立用度脱黎庶</p><p>常能尊此法住本无无想</p><p>佛解一切住越声闻缘觉</p><p><a href=\"/remen/shijian.html\" class=\"keylink\" target=\"_blank\">世间</a>俗威势无及此十力</p><p>唯智无能限三世无挂碍</p><p>无等伦如是<a href=\"/remen/tianren.html\" class=\"keylink\" target=\"_blank\">天人</a>所奉敬</p><p>合集以导化行无数慧门</p><p>成就最胜法入无量<a href=\"/remen/bian.html\" class=\"keylink\" target=\"_blank\">彼岸</a></p><p>前世行佛道假使顺随时</p><p>如是致贤明逮入殊圣地</p><p>一时普周遍至于十方界</p><p>以致慧所归逮得诸神通</p><p>犹如大海水诸天华神器</p><p>心贪以永除得立慧道业</p><p>选择诸刹土住在晓分别</p><p>四种之境界离若干贪利</p><p>微细及粗犷等入识解义</p><p>一切三千界满中众尘数</p><p>分别众生本四大所生身</p><p>计数诸慕乐六趣限如是</p><p>解散慧境界不可称限量</p><p>慧剖判心意至于一切心</p><p>彼修己身行故将导众生</p><p>一切三千界周普若干色</p><p>彻见众品形然在无限世</p><p>犹如日周行在上虚空行</p><p>已斯殿舍进光明普照耀</p><p>御以本无慧在法界不动</p><p>黎庶性清净道明所遍照</p><p>如众生本性其身各所在</p><p>显现一切众照化天世间</p><p>己身得自在胜降无性行</p><p>示现安住身庄严诸相好</p><p>众生土如是从罪福受身</p><p>若干种圣性成法之慧体</p><p>虚无为身界受以平等业</p><p>现神足诸变消黎庶众秽</p><p>十力广自在因慧广无极</p><p>造圣逮慧明兴发愍顺哀</p><p>一切最胜教以法生道业</p><p>谨慎护三事无动如须弥</p><p>诸众祐号力柔士势无恚</p><p>是士无回转众魔莫能当</p><p>佛之所建立释梵咸奉敬</p><p>其金刚力士以力势常侍</p><p>于是土地处合德不可量</p><p>亿百千劫中不能尽其限</p><p>稽首归诸佛其亿数那术</p><p>成就最上道犹严王者服</p><p>极是道地处菩萨斯集会</p><p>得为大梵天若干界功德</p><p>宣布三乘业逮得无限侣</p><p>慈心为清净光明慧消尘</p><p>一时发心顷至百千佛土</p><p>逮诸定意元如满刹土尘</p><p>勇猛睹处所十方化众生</p><p>所愿亦如是庄严尊无限</p><p>此说取要言第八胜自在</p><p>具足亿千劫皆不能尽极</p><p>说此第八住时。应时震动百亿佛土。佛之威神之所建立。不可思议功德巍巍。不可限量演妙光明。普现一切诸身形类。照诸国土。安诸众生。无央数千诸菩萨众。住于虚空。所供养具。超天上物。所贡上佛。玄绝殊特。大神妙天。与其眷属自在天人。亦咸悦豫。以若干品。而供养尊。奉事德海。诸天玉女。无数亿千。<a href=\"/remen/huanxi.html\" class=\"keylink\" target=\"_blank\">欢喜</a>踊跃。诸根和悦。以妙伎乐。鼓天倡乐。供养大圣。斯诸伎乐。乐大神圣。出如是辈百千音声。其响柔和。寂寞惔怕。消诸患厌。离众秽垢。舍于土地。所行至真。而有卓然。用众生故。游到十方。大通所显。现最上行。志若虚空。心亦如之。天中之尊。人中为上。觉了最明。玄妙境界。无底功勋。十方严净。奉事道门。众祐诸子。以道显示。不可限量佛之功勋。遵行圣慧。不慕径迹。于一刹土而不动移。皆周诸国无有尘垢。遍辄愍伤众生之类。为之元首。灭一切向。无所想念。所言畅音。辞百千种。若有闻教。不肖众生。心在下劣。其意自归。彼若闻声。至圣所现。随其本行。而开化之。若有众生。诸根明达。心好因缘。无所志乐。为现离垢慧明之义。若有众生。心抱愍哀。意怀慈仁。佛在彼处。勤示正行。若有众生。志在上尊。意乐斯法。在彼显示无量<a href=\"/remen/foshen.html\" class=\"keylink\" target=\"_blank\">佛身</a>。因其化现。犹如幻师。所周旋处。导无央数亿千垓身。佛子如是。乐于慧幻。现一切行离诸所有。如是音声。其数百千。班宣柔软。仁和之向。天人玉女。在世归伏。默然乐寂。众会欣豫。歌颂安住。功勋德称。巍巍无量。不可讲论。说此菩萨。第八道地。奉行正法。通至大乘。</p><p>善哉意住第九</p><p>金刚藏曰。且听佛子。菩萨大士。诸佛慧行。无量如是。转复增加。游于寂寞。志在脱门。诸如来慧。长益至德。又以仁意。所可修行。如来秘密。因可游入斯大道慧不可思议选择至要总持清净三昧正受。放舍众非清净之业。导利一切。成大神通。弘广殊远。分别世界。教令黎庶。只行独。步。十力<a href=\"/remen/wuwei.html\" class=\"keylink\" target=\"_blank\">无畏</a>。诸佛之法。十八不共。而无等伦。严治道本。如来至真。转于法轮归趣境土。建立大哀。住于大愿。不舍十方。入于菩萨第九道地。住此地已。有不决行。<a href=\"/remen/shane.html\" class=\"keylink\" target=\"_blank\">善恶</a>之心。知如审谛。供养经典。奉事至真。以及有漏无漏之法。各顺俗法度世之法。修行所思。不可思议。遵承究竟。不决了法。顺从声闻缘觉之法。奉行菩萨。敬重斯道。要誓随时如来道地。以时归至。有为之法。亲近志在无为之法。知如审谛。如是慧明。觉了所归。如审解知众生心行。所可取舍。尘劳之垢。所受祸福。摄取诸根所行。笃信诸种归趣心性众结造行之处。所生受处所居止处。决了三聚。业所至奏。知如审谛。察众生心。所行是非。若干品心。其心须臾而有进退。若合若散。其心无身。心不可限。一切普兴。心为显耀。其心若尘。若无尘劳。若有缚心。及与解心。亦如幻化晓了其心。所归住止因缘进退。又其尘劳。玄绝远游。疗治当来。等类无业。诸结因缘。所游居处。心之合会。在一处所。若有别离。有所生处。周旋现在。进止行来。分别三界恩爱无明诸见病痛自大愚痴。无极罪殃。断截灭除。<a href=\"/remen/sanzang.html\" class=\"keylink\" target=\"_blank\">三藏</a>之珍。晓了审知。入至计常。八万四千。众尘劳行。未决罪福善不善义。教告无明。使乱心党。令无异业。思惟众祐。以致报应。积聚众利。所亲造行。不失果实。所报无报。黑冥清明。无闇结白。如是辞语。所行缘报。而有齐限。罪<a href=\"/remen/futian.html\" class=\"keylink\" target=\"_blank\">福田</a>地。则无有量。贤圣处世。所行治事。现在罪福。当来所习。方可更历。解乘所趣。不了所趣。晓解分别方便随时。常等识知八万四千。若干品罪。知审所由所趣。彼达诸根柔劣中间明了之本。取要言之。随众生本。前世宿命。毁坏之事。不坏之业。微妙中间。下劣之行。尘劳伴党。无有财业。从本行心。能以决了。若不决了开化真厚。诸根罗网。分别退转。摄取众想。诸相豪劣。周旋往来。进退无回。解畅三世。远游无穷。独步无侣。于若干品。常以平等。八万四千若干种根。悉能知之。取要言之。其笃信乐。柔劣中间。诸根明达。常随诸根八万四千。所坏笃信。而悉畅了。若干种品诸众生行。其界柔劣。中间明达。随从诸根八万四千。诸种四大。上中下心。性行善恶。解畅诸根之所归趣。彼心性行。心意伴侣。志造[仁-二+般]党。其心合会。或有别离。玄迥远游。若有自大。无有自大。其意调顺。无有众厌。亦不懈废。皆承一心脱门三昧正受神通之宜。而无合会。缚着三界。愿至实心。不习众行。习入道门。无言教矣。不倚伴党。无财业事。无异无侣。修治道门。审谛知正。众生之行。有若干品所生处行。其行而住。生地狱饿鬼畜生之中。阿须伦诸天。人民之所归处。色无色所生处。想无想所生处。悉了知之。罪福报由恩<a href=\"/remen/aiqing.html\" class=\"keylink\" target=\"_blank\">爱情</a>欲。无明闇冥精神种类。还复回生。名色为侣。用无道业。<a href=\"/remen/shengsi.html\" class=\"keylink\" target=\"_blank\">生死</a>愚騃。亲近恩好。则致贪欲。慕求<a href=\"/remen/qingai.html\" class=\"keylink\" target=\"_blank\">情爱</a>。若不慕荣。众生所乐。于三界趣。意怀至实。无所伤害。悉审谛知志行所居。所当行者。如来归趣系习所在。从众生行。各由罪福。而习尘劳。善恶未宣。本末所作。转轮无际。复转回旋。归本所行。未有远游难断难断。欲拔淫尘。贪嫉虚事。不可卒清。心明开达。乃能超出。于所作事。至无所有。悉审谛知。于众生行。究决不决。志在邪业。驰趣反见。愚惑之业。在于<a href=\"/remen/zhengjian.html\" class=\"keylink\" target=\"_blank\">正见</a>。定在正业。除众恐畏。莫不究竟。又有五逆中间之难。悉以究畅五根达趣正真之行。以舍恐畏。及无究竟。晓了邪灭。及正寂灭。并所犯事。令趣寂业。还无所归。而堕邪业。回行退转。导示贤圣无上正道。若不决了。随时散结。将护业耶。当所宣布。悉当知谛。是为佛子若归此慧菩萨大士则得安立善哉意地菩萨之住。已住此地。皆能晓了一切众生。如是行业。随其积行。应当<a href=\"/remen/jietuo.html\" class=\"keylink\" target=\"_blank\">解脱</a>而开化之。能明众生。应时教导。知以劝诱声闻缘觉。化诸菩萨说如来地。从其众生。而为<a href=\"/remen/shuofa.html\" class=\"keylink\" target=\"_blank\">说法</a>。导利度脱。如其性行。从本根元。应当解脱而为说法。因其所行。更历本末。而为开化。如所乘法。修思脱门。因其脱门。班宣道法。住此道地。睹大法师之所兴隆。拥护如来无极法藏。彼若往诣法师所。咨入无量。晓了圣慧。奉行宣布。四分别辩。菩萨所行。随其说法。彼常修行。无所破坏。菩萨大士。四分别辩。游不退转。何谓为四。一曰分别法。二曰晓了义。三曰顺次第。四曰解辩才。彼所谓言分别法者。明宣诸法自然之相。晓了义者。能解畅法之所归趣。顺次第者。说无所坏剖判诸法深远之慧。解辩才者。无所结缚。知法无断。分别辩法。晓了法者。谓法自然。自然之身。晓了义者。知以照耀。咸归经典。顺次第者。畅一切法。当可讲宣无能断绝。分别辩者。如其道教。无所希望。演布无际。解畅法者。达现在法。所宣归趣。晓了义者。知去来法报应之理。顺次第者。说解一切去来今法。无所破坏。分别辩者。一一所说。而无二心无有边际。振法光明。解畅法音。能识诸法。剖判众事。晓了义者。分别诸义。靡不蒙慈。顺次第者。从众生音言辞远近。而为说法。分别辩者。观察一切心性所行。因为演经。解畅法者。晓知方便。明散法慧。不坏众善。晓了义者。明通本无住无二慧。而为黎元。各各了之。顺次第者。而讲说业。圣慧<a href=\"/remen/caifu.html\" class=\"keylink\" target=\"_blank\">财富</a>。不可破坏。分别辩者。解畅众理随时之义。晓了本末。解畅法者。知一切法其元为一。失其本源。随流生死轮转无际。晓了义者。则能越度<a href=\"/remen/wuyin.html\" class=\"keylink\" target=\"_blank\">五阴</a>四大。又十八种诸衰众入。方便解脱。明<a href=\"/remen/shieryinyuan.html\" class=\"keylink\" target=\"_blank\">十二因缘</a>。悉无端绪。顺次第者。宣说一切众生之元。五趣周旋。志性和雅。音声柔软。闻者普受。分别辩者。演要言教。其明转增。而无边际。光明远照。去众愚冥。莫不蒙耀。解畅法者。导利一品。无有若干菩萨大士。兴无极慈。立无尽哀。开发大乘。晓了义者。分别诸乘。度众齐限。弘迥之行。坦然无侣。独步众会。顺次第者。班宣一切所志诸乘。上中下学。无所破坏。稍引诱进。入于大道。分别辩者。而为一乘无有边际。宣布正法。炎照三界苦恼之厄。除去阴盖。逮致三昧。解畅法者。奉诸菩萨圣慧之业。遵修法行。道明超越。巍巍无量。晓了义者。敷演十住所处本末。开解学者各得其所。不失志行。得度世俗靡所不通。顺次第者。宣布法禁。各从慕求。婉娈道教。无所破坏。分别辩者。宣一切行。而无边际。讲说本业。至成正真。不在二乘声闻缘觉。解畅法者。心自然达。一切如来。皆为一佛。诸力无量。觉了此义。由是之故。因转法轮。至一切智。而有所度。晓了义者。又能知识若干种类。制住正真。须臾分别。当所归趣。道俗是非。靡不宣布。顺次第者。如其正觉。剖判言说。观其根本。上中下行。心之深浅。而开化之。分别辩者。所班宣法。一一章句。演若干义慧无边际。不可断绝。饱满饥虚。解畅法者。普请如来。所布言诲。一切十力。及无所畏。诸佛之法。十八不共。修于大哀。而转法轮。畅达无穷一切敏慧。晓了义者识知众生八万四千若干品行。从其志性。察彼根源。随如信乐。宣如来音。而为散结。顺次第者。于一切行。无所破坏。为师子吼。出如来音。八部之声。闻于十方。彻睹无表。分别辩者。畅如来慧威神光明。消除众冥闇昧盲塞。自以己行道场之力。随其信乐。而开化之。各令得所。金刚藏曰。如是佛子。第九菩萨。立九住者。其惠德本。巍巍如是。辩才若兹。逮得如来无极道藏。为大法师。造立义器。为义之君。获致义句。玄妙总持。摄救三界。法主总持。取要言之。圣慧神通而用拔济。照明总持照于十方。善意总持摄一切意。如地总持行犹虚空。威神难逮帝主总持之要无极法门。所向总持所游无量。回转总持周旋往来也。逮若干种方便总持。如是等类具足备悉。逮十不可计百千总持。音声随宜无所不达所分别门不可限量。班宣经典莫能称载。如是总持不可限载正法道门。闻不可计诸佛世尊现身演法闻之不忘。所听班宣不可讲论。在于一一如来之所咨受讽诵十不可计百千总持。如一如来所可开化。无有边限如来至真无上之法。亦复如是等无有异。彼稽首顷转复增加。于无央数至真等正觉。受道法门。声闻缘觉不能称载。所修博闻受音总持。逮此总持者。建立恩施。以德总持。于百千劫。逮如是持。获致辩才。而以建立。如斯巍巍。法与圣众。若合会时。周满一切三千<a href=\"/remen/daqianshijie.html\" class=\"keylink\" target=\"_blank\">大千世界</a>随众生心所应当化。而为说法。处于法座。而于法座承如来旨。逮得十住阿惟颜地。于余一切自在自在。尊无有侣。致于光明靡所不耀。处于法座。须臾之间。适发意顷。则以一音。演若干向。普告众会。一时之间。光从口出。其诸毛孔。宣一切音。演布道化。无所不解。照于三千大千世界及与有色无色之界。咸演法音。尔时于彼大千世界。所在众生。一时皆来。难问义理。各各讲说。质无数事。不再重启。各得开解。彼时菩萨。一时须臾。悉受众向。所宣诸音。以一言教。普告一切。取要言之。遍二三千大千世界。三四五十。二十五十。乃至周百三千大千。不可称计大千世界。光作<a href=\"/remen/fashi.html\" class=\"keylink\" target=\"_blank\">法事</a>。建立如来威神圣旨。常以应时。为诸众生。兴作佛事。发起得立。转复增进。如是圣慧。受振光明。而行精进。假使一一从诸毛孔。如无边际诸佛世界满中众尘。睹若干数不可限量诸佛国土。及其众会。集在道场。班宣经典。一一如来。与无央数众生之类。若干群黎。而为散结。一一众生。心性所怀。不可称载。心各各异。劝导利法。因开化之。如一如来之所度脱。一切如来。亦复如是等无有异。犹一毛孔。一切亦然。悉演法音。吾等于学亦当如之。广然其志。思方等谊。将导不逮。一切如来。一时之间。普现其身。悉受法明。斯皆一音。恣其所乐。顺所称叹。诸众生会。充满道场。欲听法者。具足备悉。吾等于彼。亦当复然。智慧光明。辩才通彻。清净之业。一时须臾。悦解众生。其身周旋。若干世界。所有众生。以逮此住菩萨道地。夙夜转进。所念无异。入佛道行。逮得如来平等之教。致于菩萨深妙脱门。以入斯惠。常见诸佛。未曾违离。一一劫中。睹无央数亿百千垓诸如来尊。供养奉事。问诸如来。咨受所演。执持经典。而班宣之。其功德本。遂更滋茂。超无等侣。犹如佛子工师绝伎。能成璎珞。治文饰好。以用进上转轮圣王。尊玉女宝。系在颈着。巍巍无比。晃然炜炜。暮处一切高台楼上。普照天下诸四方域。众生璎珞。掩蔽不现。以独显耀。如是佛子菩萨大士。逮得行此。善哉意开士道住。其功德本。转更茂盛。超无等伦。过诸声闻缘觉之乘。越初发意七八住表。其德本明。消灭众生诸尘劳心。咸能昭之。从是得恩。回恶就善。舍俗入道。犹如佛子。大梵天光。周于一切三千国土。明无不至。众人蒙耀。菩萨如是。住此善哉开士道地。一切德本光明之耀。普照众生。圣明远达。以道法耀。消众冥尘。咸令一切回俗就道。是为佛子诸菩萨大士。名曰善哉意第九道住平等之教玄旷之业。宣讲其德。无央数劫不可究竟。无能穷极。菩萨大士。以住此地。若为梵天。若大梵王。居三千世界。而得自在。造立声闻缘觉之法菩萨之行。讲度无极。明无有侣。咨问众生志性本末。所谓道业。布施惠人。爱敬仁和。利人<a href=\"/remen/154932.html\" class=\"keylink\" target=\"_blank\">饶益</a>。等劝财共。以是四恩。普济一切。以斯积德。常感念佛。心不违远。乃至备悉。成一切智。思念不忘。云何逮致于诸众生最尊无极。至于普圣。将导不逮。发意之顷。如是色像。勤修精进。须臾一时。具足充备十无央数百千佛土满中诸尘定意正受。见诸菩萨。亦如十不可计诸佛国土尘数大士眷属集会。以上妙愿道力所致。诸菩萨等所愿殊特。感动变化。无能称载。至不可计亿百千垓无限之劫。皆不可议。时金刚藏。欲广此义。重散其意。即说颂曰。</p><p>斯力不可量奉行佛要道</p><p>微妙慧第一众生难晓了</p><p>如是处秘藏众祐面执持</p><p>为众生之故得入第九住</p><p>以是逮总持三昧无极尊</p><p>广普神通业又周遍国土</p><p>决解圣慧力最胜现处所</p><p>志愿心愍哀正住入第九</p><p>以通此道地上胜摄持藏</p><p>真妙之法要不分别义德</p><p>其在有漏行及世贤圣身</p><p>斯心不可议尊觉了至义</p><p>分别畅诸法所思惟究竟</p><p>成就三乘事称量计所作</p><p>有为若无为体解所当行</p><p>二事俱造有顺世而随入</p><p>以入如是慧意微妙殊特</p><p>摄受众生心思求其本末</p><p>心若干犹画远移而回转</p><p>其<a href=\"/remen/shenshi.html\" class=\"keylink\" target=\"_blank\">神识</a>无限晃耀皆遍入</p><p>诸尘劳之门伴侣难疗治</p><p>众结受处所周旋亲近患</p><p>所作若干种入于剖判业</p><p>等下无<a href=\"/remen/guobao.html\" class=\"keylink\" target=\"_blank\">果报</a>因缘以消灭</p><p>有入明达根软劣及中间</p><p>坏除诸过去下通当来义</p><p>笃信无央数清净不清净</p><p>通周八万行又边四千事</p><p>若入于诸种成騃邪见尘</p><p>由是受驰骋无边不可断</p><p>其心之结缚党侣而俱游</p><p>斯心等思惟缚束无穷竟</p><p>志性之径路众结犹覆月</p><p>永无有处所亦不止宿居</p><p>以故会难化人界不反源</p><p>以金刚断截其道而无异</p><p>分部随行入生在六趣处</p><p>欲情为爱润无明罪福田</p><p>神识为下种造行为名色</p><p>在于三界中所游无边际</p><p>至于天坐处随尘劳心行</p><p>一切遍周游故复还生死</p><p>众生处三品故使有往反</p><p>诸邪见之火便种神识迹</p><p>以至如斯行因住此道地</p><p>从众生心性诸根顺应解</p><p>为其说经法班宣分别事</p><p>剖判斯义理善权真辩才</p><p>若诣法师所辄以到所居</p><p>言说无所著犹如须弥山</p><p>雨为柔软泽<a href=\"/remen/ganlu.html\" class=\"keylink\" target=\"_blank\">甘露</a>普润众</p><p>觉意之根力充满犹如海</p><p>晓了善义慧解法亦如是</p><p>一切皆灭尽逮得至辩才</p><p>获明无央数一万诸总持</p><p>以执众法要如雨于大海</p><p>如是有总持逮清净三昧</p><p>一时见无数诸佛亿百千</p><p>以闻于法宝数数而班宣</p><p>言辞畅清白自然妙音声</p><p>须臾发意顷知三千世界</p><p>众会一黎庶若干种所念</p><p>可悦一切众如其心诸根</p><p>所入等亦如四方域大海</p><p>其德复超此总要致精进</p><p>思惟如恒沙实为不可限</p><p>安住唯说法化凡夫众生</p><p>闻之寻<a href=\"/remen/shouchi.html\" class=\"keylink\" target=\"_blank\">受持</a>犹下种于地</p><p>假使诸众生处在十方界</p><p>普令此众生悉会坐一处</p><p>斯等性行念皆能周遍至</p><p>则能一音声普以充饱足</p><p>人中尊住斯最上之法王</p><p>转进悉国土成就世尊子</p><p>恒以夙夜宁得胜合志愿</p><p>住在深妙寂勇猛慧脱门</p><p>奉事专供养礼诸佛亿垓</p><p>成如道巍巍庄严如轮转</p><p>光耀消尘劳所受演威明</p><p>犹如梵天光照三千世界</p><p>功勋住于斯持无极梵天</p><p>佛分别说解造立于三乘</p><p>有所勤修行愍哀于群黎</p><p>以入一切智逮得圣慧德</p><p>国土不可计乃至王舍城</p><p>威势一时思三昧遍十方</p><p>睹见十方佛众祐音柔软</p><p>兴造微妙愿其心无限际</p><p>是为第九住深微妙难解</p><p>安住已自演大乘之行业</p><p>净居诸天。亿载来会闻如是行无上正教。住于虚空。心怀踊跃。恭敬谦下。承事安住。诸菩萨众。无量亿垓。处于虚无。心中欣豫。雨众华香。可悦无限。炙然众生尘劳之秽。自在天王。甚大欢然。住于其上。亿千众俱。恭恪之心。散诸妙衣。梵天等。寂然琦珍。一心自归。诸玉女众。无数悦颜。鼓诸伎乐。亿百千垓。亦复作礼。一切普演如是像音。众祐眷属。坐遍佛国。其光明耀。皆照诸刹。诸身亿载。若干柔软。周遍法界。靡不悉达。如来至真。一毛光耀。其光晃然。灭众生尘。尚可数尽。刹土之尘。此会人数。不可称计。有时佛身。微妙诸相。而以咸睹。诸转轮王。复游他国。所行最上。甚好巍巍。见天人圣诸大神尊。处兜术天。现下母胎。复以出生。虽在胎中。现无数亿国。适生堕地。现其佛土。导师本愿。用众生故而复<a href=\"/remen/chujia.html\" class=\"keylink\" target=\"_blank\">出家</a>。得成佛道。为最正觉。转于法轮。现诸佛土。无数亿载。犹如幻师。善学术咒。将顺<a href=\"/remen/shouming.html\" class=\"keylink\" target=\"_blank\">寿命</a>。现无数术。世尊如是。修学智慧。用众生故。而复出家。空无寂寞。本净<a href=\"/remen/wuxiang.html\" class=\"keylink\" target=\"_blank\">无相</a>。诸法平等。犹如虚空。佛之教戒。最利本无。示现殊胜。佛之游居。诸安住行。皆为自然。愍哀众生。逮成经典。诸相之相。见平等相一切诸法。第一无相诸众祐义。圣慧所从。悉弃众相。有想无想所行。等解诸行。速得成就众人之上。如是音响。无数亿千。宣仁和声。在世降伏众魔天女。以知众会。至真寂寞。如月盛猛。照于天下。又金刚藏。演若干品时。诸佛子。修于大乘十事之业。当可施行。诸室宅行。功勋之业。见瑞应来。心怀悦豫。上人圣慧。咸悉歌咏。</p></div>"
},{
    "title": "第五卷 渐备一切智德经",
    "author": "法护 译",
    "html": "<div class=\"B1_text\"><p>第五卷 渐备一切智德经</p><p>法雨住第十</p><p>金刚藏问菩萨大士。谓<a href=\"/remen/jietuo.html\" class=\"keylink\" target=\"_blank\">解脱</a>月菩萨。于是<a href=\"/remen/fozi.html\" class=\"keylink\" target=\"_blank\">佛子</a>菩萨大士。其圣慧意。巍巍无量。如是行业。乃至第九。严净道地。具足清净鲜明之法。而无边际。积功累德。每生自克。无益<a href=\"/remen/zhongsheng.html\" class=\"keylink\" target=\"_blank\">众生</a>。以何方便。救济<a href=\"/remen/sanjie.html\" class=\"keylink\" target=\"_blank\">三界</a>。善谛摄受。无极慧德。其无尽哀。所入弘广。靡不周流。分别世界。明了无边。入众生界。寂寞回旋。终而复始。开第一藏如来道业。所思惟念。力无所畏。诸<a href=\"/fojing/\" class=\"keylink\" target=\"_blank\">佛经</a>典。空无无量。及一切敏慧。具足成得阿惟颜。此之谓也。又诸佛子。入如是圣菩萨之业。近阿惟颜。适住此已有<a href=\"/remen/sanmei.html\" class=\"keylink\" target=\"_blank\">三昧</a>名其号无垢。菩萨亲具宣布法界。<a href=\"/remen/pusadao.html\" class=\"keylink\" target=\"_blank\">菩萨道</a>场。名<a href=\"/remen/zhuangyan.html\" class=\"keylink\" target=\"_blank\">庄严</a>净。名巨海藏。又名海印。名广如<a href=\"/remen/xukong.html\" class=\"keylink\" target=\"_blank\">虚空</a>。名积一切法自然。名众生心行。如是等类。得近百千阿僧祇定意<a href=\"/remen/zhengfa.html\" class=\"keylink\" target=\"_blank\">正法</a>。适能逮得此诸定意。而以正受亲众善德三昧定。施众方便。以斯<a href=\"/remen/yinyuan1.html\" class=\"keylink\" target=\"_blank\">因缘</a>。如是定意。乃为究畅一切敏智。而有殊特。尔乃名近阿惟颜菩萨三昧。这得近已。以是三昧。十三千土。而自然生百千无极无穷奇宝。清净莲华。一切之宅。自然道宝。以得超越一切法界。奉行道义至真正法。具足度世众德之本。究竟成就。达玄自然。又其法界。善修清净。演圣光明。其茎甚大。琉璃明月珠合。以越诸天。无量旃檀。珍宝相挍。无极马瑙。紫磨真金。生为华叶。其明光光。不可计限。莲华照耀。皆以众宝。而合成之。其上虚空。琦珍之缦。化交露帐。具足充满十三千大千之土。满中尘众。不可称计。百千莲华。罗列周遍十方虚空。其香甘美。勋诸菩萨大士身形。备一切智。若逮致此阿惟颜住三昧定者。寻则现坐斯大莲华。这坐已竟。乃复周遍。所化一切。自然罗列。诸大莲华。不可称载。诸菩萨等。眷属围绕。坐诸莲华。周匝巍巍。一一菩萨。逮万百千三昧。而以正受。观诸菩萨。这正受已。十方一切无有边际。诸佛刹土。自然清净。诸如来等。在会道场。以成教照。所以者何。又彼菩萨。这坐斯诸大莲华上。其下足底。出十不可计阿僧祇光。照于十方至无择狱大泥犁中。灭于众生苦恼之患。左右膝。亦如所演。光明这等无异。皆悉照耀饿鬼畜生。勤苦痛息。左右之胁。各出无限若干光明。照十方人。皆为蒙耀。二手掌中。各演光明。照于诸天阿须伦宫。其二肩肘。出二品光。照众声闻。背脑户颈各演光明。照于十方诸缘觉心。其口面门。演妙光明。照于十方诸第九住菩萨之众。眉间白毫。演大威耀。照于十方一切魔宫。皆令蔽冥。以阿惟颜菩萨之身。遂上虚空。照于十方不可计百千三千佛土。满中尘数十方如来。众会道场绕佛十匝。在虚空中。成大光明。珠交露帐。名曰大光。晖曜灼灼。以用进奉。<a href=\"/remen/gongyang.html\" class=\"keylink\" target=\"_blank\">供养</a>如来。遂增功勋。缘是供养。从初发意。至第九住。奉顺如来。寂然随时。百千亿倍。不可为喻。其大光明珠交露帐。巍巍光明。乃至十方一切境土。普布众华。香华杂香。捣香。衣服。幢盖旛彩。布以宝瑛。明月珠珍。周遍十方一切世界。成为普世。其善本德。无上正真雨大众华。一一悉雨若干种物。供养众会一切道场。供养奉进十方如来。众生之类。敢有见知。咸发无上正真道意。斯雨众华。微妙如是。光绕诸佛众会道场。十匝已竟。入佛足下。华光忽然。照诸如来众菩萨。见其佛世界。立行如斯诸菩萨号。其逮阿惟颜。十方无际。诸菩萨。众九住菩萨。俱来会者。斯诸菩萨。及与眷属。修大供养。观见此以三昧正受。至于十方。睹阿惟颜众菩萨等。庄严元首。名曰首幻。坚立金刚。降伏魔怨。其一光曜。演百千明。各出无数晃昱营从。照于十方无边佛土。显大变化。其光奄忽。入于首幻。庄严菩萨元首。这没未久。即时菩萨。蒙其晖曜。威神力势。遂更茂盛。彼时佛子。复有大光。名一切慧。<a href=\"/remen/shentong.html\" class=\"keylink\" target=\"_blank\">神通</a>圣君。出诸如来至真等正觉。眉间毫相。各演无限。光明眷属。照于十方无边世界。绕诸佛土。十匝竟已。显诸如来无极神足感动变化。告诸无数亿百千兆垓诸菩萨众。诸佛国土。六反震动。皆悉消灭一切恶趣。蔽魔宫殿。十方诸佛。皆自然现。普现一切至真正觉众会道场。威神严净。法界第一。周遍虚空。咸照一切十方世界。光寻回还。上虚空中。右绕一切诸菩萨众。现大严净。此众光明。忽然在上。寻入聚会诸菩萨顶。光明这没。此诸菩萨。前未所更。所不蒙定。承佛威光。辄即逮得百万三昧。此诸光明。称量时节。堕菩萨上。一切如来。等无有异。光明这没。诸菩萨。成阿惟颜。名曰如来至真境界也。具十种力平等正觉。平若虚空。犹如佛子。转轮圣王第一太子。从尊真后。怀胎而生。其相具足。应为圣王。时转轮王。坐天宝象紫金床上。取四大海。致海水来。执大盖覆。幢幡伎乐。而严庄之。取金澡瓶。转轮圣王。以四海水。洗太子首体。适洗浴已。应时名曰圣顶盖王。转轮王者。具十善本。故谓神帝。为转轮圣。是为佛子菩萨大士成就大慧。所以菩萨。行无央数。百千勤苦。如是备悉。其功勋慧。转复增进。所立道地。名曰法雨。菩萨所住。菩萨若住法雨道地。解达欲界。审从如有。所习<a href=\"/remen/sejie.html\" class=\"keylink\" target=\"_blank\">色界</a>。习<a href=\"/remen/wusejie.html\" class=\"keylink\" target=\"_blank\">无色界</a>。众生之界。无识之界。有为无为界。虚空之界。习于法界。解了泥洹。知审如有。晓知诸见邪网遮罗五趣尘劳。习诸生灭。众声闻行。缘觉之行。诸菩萨行。如来十力。四无所畏。色身法身。及一切智。成最正觉。而转法轮。示现灭度。常以平等。入一切法。分别越度。解达诸习。审如从兴。以入此慧。其意转上。使众生类。无自大业。又如审谛。超越得度。尘劳之元。不为憍慢。在于俗法。不怀恐畏。若在道法。不以自大。不舍大慈。若声闻缘觉之法。诸菩萨法。诸如来法。不以自大。于众嗔恚欢悦之中。不以增减。至真得度。亦复审知。佛所建立。经典事业。若在尘劳。顺时誓愿。供养众行。思惟劫数。建立圣慧。审如有知。无所不达。其诸如来至真等正觉。所入玄妙。谓慧微远。<a href=\"/remen/shengsi.html\" class=\"keylink\" target=\"_blank\">生死</a>周旋。晓了微妙。现出生时。弃国捐王。成最正觉。变化开度。解微妙慧。转于法轮。寿限长短。心所建立。至于灭度。法立多少。悉微妙慧。又悉晓了诸平等正觉。佛道藏处。身口心藏。有时无时。所行秘密。菩萨受决。恩流众生。而救摄之。若干种品。众生蔽匿。群黎所行。诸根分部。执持造业。正觉所行。威神圣藏。亦复晓知所在劫数。出入多少。一劫百劫。千劫无央数劫。悉识知之。无央数劫。能入一劫。又计数无数。计念识之。不可计数。闲静劫限。悉识念之。闲静之劫。有劫无劫无念。有劫有念。有无之念。悉识念之。成正觉无正觉最正觉。悉识念之。去来现在。去来当来。过去今现在事。悉识念之。现在去来未来当来。长劫短劫。现平等事。咸亦悉知。一切诸劫。近远年岁。天地成败。不可称载。悉亦解达。诸如来等。在所感动。执如毫毛。又如微尘刹土诸身。最正觉慧。众生身心。所觉成慧。一切普入最正觉慧。显示究竟。现柔顺慧。知可思议不可思议。诸佛世界。声闻所知。缘觉所解。菩萨所达。及所不逮如来道明。所下圣慧。而悉了之。是为佛子诸等正觉慧不可量宽弘无际。菩萨住此无限道地。入无穷慧。又彼佛子。菩萨以入如是道地。入于菩萨不可思议所立脱门。有名无盖门。净境界门。有名普照脱门。又号如来藏。号莫能当藏。号入三世。号法界藏。号解脱道场光明照远。号遍入至无余菩萨脱门。是为菩萨造十脱门。不可称计。至阿僧祇百千脱门。若有菩萨。住十道地。寻即逮得如是三昧。至亿百千。总持神通无限。彼以是慧。意了所入。游遍无量。所思方便。众德备悉。彼已一时。受于十方无量诸佛所宣道义。演不可限圣法光明。法典晖曜。而雨法泽。寻即<a href=\"/remen/shouchi.html\" class=\"keylink\" target=\"_blank\">受持</a>。犹如佛子。海中诸龙欲雨之时余不能任唯大海受。如是佛子。若入如来诸佛秘藏。</p><p>尔时辄能雨大法泽。其余众生。不能任受有。<a href=\"/remen/baoying.html\" class=\"keylink\" target=\"_blank\">报应</a>缘。执持众行。至第九住。菩萨之业。无能执任。十住菩萨。住此道地。雨法润泽。执持一切众生心意。犹如佛子。大海之中。有大雨云。名胜谛无极。怀抱二乘。一时须臾。咸放甘雨。周遍国土。悉润天下无际普地。及诸大城州域大国。所以者何。其大海者。不可限量如是佛子。菩萨大士。住是法雨。如来一身。怀抱法雨。劝化二乘。乃至无限诸如来慧。而无央数。不可思议。不可称不可量。无边无际。超出无表。不可引喻。诸如来身。一时之间。振大光明圣法之雨。遍润十方。谁能计知彼法雨数。又问宁有能计此菩萨行。在几佛所。论其法雨多少数乎。须臾了耶。报曰不能称限合集引喻节限。犹如佛子。十方佛国。不可称计百千亿垓。诸佛世界。满中众尘。众生之类。其数如是。如此尘限。令不减少。一一众生。皆使博闻。逮得总持。悉为如来元首侍者也。为大<a href=\"/remen/dizi.html\" class=\"keylink\" target=\"_blank\">弟子</a>。极尊博闻。犹金刚上莲华如来至真。有一<a href=\"/remen/biqiu.html\" class=\"keylink\" target=\"_blank\">比丘</a>。名曰大明。建如是像。博闻方便。势力坚强。一一之人智各如斯。普十方界众生之类。尽使如此。功勋<a href=\"/remen/zhihui.html\" class=\"keylink\" target=\"_blank\">智慧</a>。巍巍无量。各各咸受一切法泽。于佛子意。所趣云何。此诸众生。博闻宁增多乎。答曰无限。金刚藏曰。吾嘱累仁。殷勤告敕。菩萨得此大法雨。住开士道地。一时须臾。一如来身。法界所雨。演三世藏无极道法。是法光明。斯之前喻。博闻方便。百倍千倍。万倍千亿万倍。不可为喻。如一如来。十方国土。诸佛世界。满中众尘。亦复如是。诸佛之数。若此尘限。乃复过是。从不可计诸如来尊。一时之间。振大法雨光明之耀。不可比喻彼之法泽。又复佛子。菩萨住此法雨道地。在兜术天。至大灭度。皆是如来己身誓愿。威神势力。兴大慈哀。无极法泽。放大法光。发圣经雷。承六神通。三达之智。四无所畏。普有所照。以无极耀。消众垢冥。以大<a href=\"/remen/gongde.html\" class=\"keylink\" target=\"_blank\">功德</a>圣慧之明。断众疑网。在若干众。示现诸身。称举大法。不舍众会。除诸阴盖。消灭十方一切然炽。如本前说。诸佛世界。所有尘数。亿百千垓诸佛之土。从是以往。雨大<a href=\"/remen/ganlu.html\" class=\"keylink\" target=\"_blank\">甘露</a>。随众生心。性行所在。消尘劳垢。灭然炽火。承彼法泽。靡不永安。又复佛子。菩萨得立此大道地。演以法雨。从一世界。至兜率天大灭度地。建立一切如来之业。随众生心。如应开化。一一世界。所有众尘。如是比数。亿百千垓诸佛世界。下兜率天。至大灭度。一切普立如来之业。随众生心。应当开化。慧得<a href=\"/remen/zizai.html\" class=\"keylink\" target=\"_blank\">自在</a>。以变神通圣明至达。发意之顷。近小国土。建立广大。其广世界。能现令小。发意之顷。秽浊世界。变令清净。清净世界。现使秽浊。一切世界。亦复如是。建立所部。发意之顷。以用一尘。现一佛土。普建一切铁围。大铁围。众堑溪涧。一二三。至十五十一百。乃至无数诸佛世界。而建立之。入在一尘。虽在一尘。亦不广大。不增不减。以是所造。而所示现。发意之顷。一佛世界。严净显示。一一佛国土。乃至无限一切世界。而现其身。亦一念顷。遍于十方一切众生。不娆一国一佛世界。众生之类。亦复如是。至不可计诸佛世界。周入十方无际佛土。现入一毛。无所娆害。一发意顷。一切佛界。现入一毛。显示严净。一发意顷。一时化已。其数多少。如无央数。诸佛世界。满中众尘。一一所化。变现己身。如是无量。现在手掌。以是手掌。<a href=\"/remen/jingjin.html\" class=\"keylink\" target=\"_blank\">精进</a>供养十方诸佛。一一手掌。示江河沙华。在诸裓上。以用供养诸佛<a href=\"/remen/shizun.html\" class=\"keylink\" target=\"_blank\">世尊</a>。众香华饰。杂香捣香。衣被幢盖缯彩。如是一切严净之业。而建立之。一一诸身。亦化若干头。一一诸头。化若干舌。咨嗟诸佛十方世尊。发意之顷。周遍十方。一心念顷。令不可计成最正觉乃至建立清净之业大灭度矣。在于三世。建立无数无量诸身。则以己身。现无央数诸佛世尊。无限佛土。建立清净。又现己身。变于一切诸佛国土。散坏合成。己身建立一切普具。诸佛之土。着一毛孔。不娆众生。发意之顷。变现无际诸佛国土。成为大海。在于其中。建众莲华。又彼莲华。光明清净。照不可计周遍佛土。又于其中。化诸佛土。乃至巍巍一切敏慧。其身普至十方佛土。日月周照。一切建立光明道门。所向一一。诸有方面。建立得见无量世界。不畏众生。乃至十方散坏之时。现是散坏。风灾变。火灾变。水灾变。发意之顷。示诸众生。如其所愿。建化色身。严庄志性。能以己身。现如来身。以如来身。现为己身。以如来身。建立己身。在佛土中。以己身土。建在<a href=\"/remen/foshen.html\" class=\"keylink\" target=\"_blank\">佛身</a>。佛子具听。若有菩萨。住法雨道地之业。现此变化及余无数百千神变。</p></div>"
}]