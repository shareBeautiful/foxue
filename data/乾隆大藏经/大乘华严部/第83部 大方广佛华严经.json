[{
    "title": "第一卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第一卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p><a href=\"/remen/shijian.html\" class=\"keylink\" target=\"_blank\">世间</a>净眼品第一之一</p><p>如是我闻。一时佛在摩竭提国寂灭道场。始成正觉。其地金刚具足严净。众宝杂华。以为庄饰。上妙宝轮。<a href=\"/remen/yuanman.html\" class=\"keylink\" target=\"_blank\">圆满</a>清净。无量妙色。种种<a href=\"/remen/zhuangyan.html\" class=\"keylink\" target=\"_blank\">庄严</a>。犹如大海。宝幢幡盖。光明照耀。妙香华鬘。周匝围绕。七宝罗网。弥覆其上。雨无尽宝。显现<a href=\"/remen/zizai.html\" class=\"keylink\" target=\"_blank\">自在</a>。诸杂宝树。华叶光茂佛神力故。令此场地广博严净。光明普照。一切奇特。妙宝积聚。无量善根庄严道场。其<a href=\"/remen/puti.html\" class=\"keylink\" target=\"_blank\">菩提</a>树。高显殊特。清净琉璃以为其干。妙宝枝条。庄严清净。宝叶垂布犹如重云。杂色宝华间错其间。如意摩尼以为其果。树光普照十方世界。种种现化施作佛事。不可尽极。普现大乘<a href=\"/remen/pusadao.html\" class=\"keylink\" target=\"_blank\">菩萨道</a>教。佛神力故。常出一切众妙之音。赞扬如来无量<a href=\"/remen/gongde.html\" class=\"keylink\" target=\"_blank\">功德</a>。不可思议师子之座。犹如大海。众妙宝华而为严饰。流光如云。周遍普照无数菩萨大海之藏。大音远震。不可思议如来光明逾摩尼尊。弥覆其上。种种变化施作佛事。一切悉睹无所挂碍。于一念顷一切现化。充满法界。如来妙藏无不遍至。无量众宝庄严宝台。如来处此宝师子座。于一切法成最正觉。了三世法平等智身。普入一切世间之身。妙音遍至一切世界。不可穷尽。犹如<a href=\"/remen/xukong.html\" class=\"keylink\" target=\"_blank\">虚空</a>。平等<a href=\"/remen/faxiang.html\" class=\"keylink\" target=\"_blank\">法相</a><a href=\"/remen/zhihui.html\" class=\"keylink\" target=\"_blank\">智慧</a>行处。犹如虚空。等心随顺一切<a href=\"/remen/zhongsheng.html\" class=\"keylink\" target=\"_blank\">众生</a>。其身遍坐一切道场。悉知一切众生所行。智慧日光照除众冥。悉能显现诸佛国土。普放三世智海光明照净境界。无量光明充满十方。不坏法云遍覆一切。以力<a href=\"/remen/wuwei.html\" class=\"keylink\" target=\"_blank\">无畏</a>。显现无量自在力光。开方便门<a href=\"/remen/jiaohua.html\" class=\"keylink\" target=\"_blank\">教化</a>众生。悉能普现一切众会。犹如虚空而无来去。了达一切无有<a href=\"/remen/zixing.html\" class=\"keylink\" target=\"_blank\">自性</a>。随顺诸法平等之相。一切光明普现三世诸佛所行诸佛世界。犹如大海。不可思议音声语言悉能随顺。</p><p>与十佛世界微尘数等大菩萨俱。其名曰普贤菩萨。普德智光菩萨。普明师子菩萨。普胜宝光菩萨。普德海幢菩萨。普慧光照菩萨。普宝华幢菩萨。普胜软音菩萨。普净德焰菩萨。普相光明菩萨。大光海月菩萨。云音海藏菩萨。德宝胜月菩萨。净慧光焰自在王菩萨。超趣华光菩萨。无量智云日光菩萨。大力<a href=\"/remen/jingjin.html\" class=\"keylink\" target=\"_blank\">精进</a>金刚菩萨。香焰光幢菩萨。月德妙音菩萨。光明尊德菩萨。与如是等诸菩萨俱。皆是卢舍那佛。宿世善友。一切成就功德大海。诸波罗蜜周满普照。慧眼清净等观三世。于诸<a href=\"/remen/sanmei.html\" class=\"keylink\" target=\"_blank\">三昧</a>具足明净。辩才大海深广无尽普现诸佛功德光耀。善知一切众生心行如应调伏。以金刚智普照境界。同一法性觉慧广大。甚深智境靡不明达。住于一地。普摄一切诸地功德。无上智愿皆已成满。具足如来深广密教。悉得一切佛所共法。皆同如来行地德力。一切三昧海门皆得自在。于众生海如应示现。随其所<a href=\"/remen/xingshan.html\" class=\"keylink\" target=\"_blank\">行善</a>能建立。善入一切诸法之海。回转总持如来一切功德法海。充满其身。遍游一切佛世界海。出生一切<a href=\"/remen/jingtu.html\" class=\"keylink\" target=\"_blank\">净土</a>愿海。悉得诸佛达未来际方便智慧。一切如来坐道场者。普能往诣礼事<a href=\"/remen/gongyang.html\" class=\"keylink\" target=\"_blank\">供养</a>。悉得一切普贤愿海。于诸众生智身满足。复有佛世界微尘数金刚力士。其名曰坚固光耀力士。日光耀力士。须弥华力士。净云音力士。阿修罗主力士。胜光明力士。树音声力士。师子王力士。淳厚光藏力士。珠髻华光力士。与如是等诸力士俱。已于阿僧祇劫。发大誓愿。侍卫诸佛。佛愿行处皆已具足。无量功德皆已清净。悉行深广三昧境界。无量神力佛所游处。无不遍至。皆悉能行不可思议<a href=\"/remen/jietuo.html\" class=\"keylink\" target=\"_blank\">解脱</a>境界。处一切众其身殊特无能映蔽。随诸众生所应度者。能现其身如应化之。复有佛世界微尘数诸道场神。其名曰净庄严神。宝积光明神。吼音声神。雨众华神。庄严宝光神。善超香神。金色云神。乐华树神。庄严光神。与如是等道场神俱。皆于先佛造立愿行。复与佛世界微尘数诸龙神俱。其名曰摩尼光龙。杂庄严龙。喜宝光龙净身光龙。香庄严龙。宝目光龙。如是一切皆于过去不可思议阿僧祇劫。常为如来庄严法堂。复与佛世界微尘数诸地神俱。其名曰净华光神。善思光明神。杂华庄严神。散宝焰神。随时乐观神。金眼胜神。毛孔散香神。应时和音神。如是一切皆同德本。于过去佛所普修愿行。复与不可思议诸树神俱。其名曰杂华云神。杂种光神。净胜光神。垂庄严神。庄严光神。乐和音神。普胜等神。华果味神。如是一切皆悉成就大喜普照。复与无边药草神俱。其名曰光焰神。栴檀香神。净光神。普称神。普力神。普净神。普光神。爱香神。胜现神。如是一切皆悉成就大悲普照。复与无量诸谷神俱。其名曰胜味神。华净神。善力神。势味神。根果神。净华神。乐净神。净光神。如是一切大喜成就。复与无量诸河神俱。其名曰普流神。胜洄澓神。洪流声神。养水性神。净海光神。普爱神。妙幢神。胜水神。海具光神。如是一切常能精勤利益众生。复与不可思议诸海神俱。其名曰宝胜光明神金刚慧神。普涌浪神。杂华龙胜神。宝华光明神。须弥庄严神。海音声神。如是一切以佛无量功德之海而自充满。复与无量阿僧祇诸火神俱。其名曰炽然光藏神。炽然光轮神。广明耀神。无尽神。杂宝胜神。照除诸冥神。焰云光明神。如是一切悉为众生照除闇冥。复与无量诸风神俱。其名曰无碍照明虚空神。遍超胜神。散须弥神。焰净味神。净除味神。发行大音神。树峰华林神。持世界神。如是一切皆能和合众生令不分散。复与无边虚空神俱。其名曰普光净胜神。无边深广神。起风神。离一切障神。广超神。无对光焰神。无碍力胜神。最上妙音神。示现十方神。如是一切心皆无垢坚固净妙。复与无量主方神俱。其名曰善住神。充满神。无量现光神。光庄严神。普转渐行神。不惑转神。净游虚空神。普行世间神。行甚深神。如是一切皆能善照一切众生。复与无量主夜神俱。其名曰妙光神。净光神。善观众生神。静时坚固神。方便胜具神。生一切树果神。无尽眷属神。主知乐净游戏神。和诤神。净福具神。如是一切于助道法深重爱乐。复与无量主昼神俱。其名曰现宫殿神。善解安立战场神。乐庄严普胜神。喜华香神。普集胜药神。乐见王神。净目高显普胜神。大悲艳光神。光明善照神。普胜垂华神。如是一切皆悉信乐<a href=\"/remen/zhengfa.html\" class=\"keylink\" target=\"_blank\">正法</a>庄严。复与无量阿修罗神俱。其名曰罗睺罗王。毗摩质多罗王。睒婆利王。明月王。金刚坚锦王。大智慧力王。胜集天女王。如是一切悉能降伏憍慢放逸。复与无量伽留罗王俱。其名曰大勇猛力王。无畏宝髻王。勇猛净眼王。不退庄严王。持大海光王。持法坚固王。胜根光明王。充满普现王。普游诸方王。普眼等观王。如是一切成就方便广润众生。复与无量紧那罗王俱。其名曰善慧王。善幢王。杂华行王。离爱慢音王。宝树光明王。善爱现王。庄严光王。善华幢王。胜地王。胜慧王。如是一切普于众生精勤劝发能使乐法。复与无量摩睺罗伽王俱。其名曰善慧王。净端严音王。众妙慧聚王。灯幢王。猛光王。师子香熏王。杂璎珞音王。坚固乐明王。如是一切普为众生除诸疑网。复与无量鸠槃荼王俱。其名曰毗楼勒王。善修幢王。足平鲜白王。能除恐怖王。净须弥林王。无量净眼王。无量目门王。如是一切皆悉修习无碍法门。复与无量鬼神王俱。其名曰毗<a href=\"/remen/shamen.html\" class=\"keylink\" target=\"_blank\">沙门</a>王。大音声王。净地王。大主王焰眼王。坚固眼王。庄严胜军王。大富净身王。须弥力王。如是一切普能勤护一切众生。复与无量月身天子俱。其名曰月天子。曜华天子。胜流庄严天子。乐诸世乐天子。眼光天子。净光天子。普游净光天子。星宿王天子。净觉天子。端严善光天子。如是一切勤以智慧普发众生无上宝心。复与无量日天子俱。其名曰日天子。眼焰光天子。须弥光胜天子。净宝眼天子。勇猛不退天子。妙华鬘光天子。宝觉天子。明眼天子。胜地童天子。普胜光天子。如是一切皆悉成就清净善根。常欲<a href=\"/remen/154932.html\" class=\"keylink\" target=\"_blank\">饶益</a>一切众生。复与无量三十三天王俱。其名曰释提桓因天王。普称满天王。髻目天王宝光称天王。乐喜天王。乐念天王。胜音天王。净华天王。如是一切皆悉具足清净善业。能令众生生净妙处。复与无量夜摩天王俱。其名曰善时天王。无尽智天王。妙善化天王。乐乐焰天王。须弥光天王。不思议慧天王。脐轮天王。不思议天王。月姿颜天王。普庄严天王。如是一切皆悉勤修出生<a href=\"/remen/huanxi.html\" class=\"keylink\" target=\"_blank\">欢喜</a>信乐知足。复与无量兜率天王俱。其名曰善喜天王。海乐天王。胜德天王。百光明天王。善眼天王。宝山月天王。超勇月天王。金刚善曜天王。乐超天王。如是一切皆悉成就<a href=\"/remen/nianfo.html\" class=\"keylink\" target=\"_blank\">念佛</a>三昧。复与不可思议化乐天王俱。其名曰善化天王。净光天王。最上云音天王。妙色庄严天王。乐智慧天王。华光月天王。照方天王。如是一切皆悉成就寂静法门调伏众生。复与无量他化自在天王俱。其名曰自在转天王。善眼天王。杂宝冠天王。精进慧天王。众华音天王。乐光明天王。寂静处天王。杂色轮天王。智慧妙光天王。大力光天王。如是一切普皆勤修自在正法。复与不可思议大梵天俱。其名曰尸弃大梵。智光大梵。善光大梵。普音大梵。随世音大梵。寂静方便妙光大梵。净眼光大梵。柔软音大梵。如是一切悉具大慈度脱众生。照除热恼清凉柔软。复与无量光音天子俱。其名曰乐光天子。净光天子。大音天子。乐净音天子。善思音天子。解脱音天子。深妙音天子。无垢光天子。最高净光天子。如是一切安住喜光寂静法门。复与阿僧祇遍净天俱。其名曰净智王天。现胜天。寂胜天。须弥时天。念净眼天。无上爱光天。世慧音天。智慧炽然天。乐法化心天。化高天。如是一切常令众生安住广乐。复与无量果实天子俱。其名曰法华光天。净坚固天。慧光天。智慧王天。普门慧眼天。不转爱天。无垢静光天。净曜天。如是一切皆悉善住寂静意门。复与摩醯首罗天等无量净居天俱。其名曰善光天。大主天。大称光天。功德净眼天。大智慧光天。不动光音天。善施眼天。乐大乘天。普音声天。乐称光天。如是一切已修<a href=\"/remen/wuxiang.html\" class=\"keylink\" target=\"_blank\">无相</a>平等法界。悉在如来大众海数。于一切众生悉行平等。无量妙色皆已成就。于十力中能善安住。处一切众而不倾动。随所至方无能坏者。如来所乘常现在前。离<a href=\"/remen/fannao.html\" class=\"keylink\" target=\"_blank\">烦恼</a>障其心清净。诸结使山皆已摧灭。睹佛姿颜无量妙色光明普照。所以者何。如来往昔。于<a href=\"/remen/wuliangjie.html\" class=\"keylink\" target=\"_blank\">无量劫</a>行菩萨道时。以四摄法善摄众生。于诸如来集诸善根。种种<a href=\"/remen/yinyuan1.html\" class=\"keylink\" target=\"_blank\">因缘</a>。方便教化立如来道。深植无量如来善根。皆令安立一切智道。逮得无量功德势力。皆悉成就如来愿海。菩萨所行具足清净。各随本行皆得出要。悉由如来光明照故。乘解脱力入如来海。于<a href=\"/remen/fofa.html\" class=\"keylink\" target=\"_blank\">佛法</a>门悉得自在。</p><p>善海摩醯首罗天。于法界虚空寂静方便光明法门。而得自在。大自在称光明天。于一切法普游法门。而得自在。功德净眼天。于一切法不生不灭方便法门。而得自在。大慧光天。于一切法方便智海游光法门。而得自在。静光音天。于一切禅无量喜乐普起法门。而得自在。施善眼天。于转痴畏游静法门。而得自在。不思议天。于无量境界入不起法门。而得自在。乐大乘天。于一切法不来不去无所依住法门。而得自在。普杂音天。于佛境界寂静法门。而得自在。乐称光天。于无量境界法门。而得自在。尔时善光海大自在天。以如来神力故。观察一切自在天众。以偈颂曰。</p><p>无尽平等妙法界悉皆充满如来身</p><p>无取无起永寂灭为一切归故出世</p><p>诸佛法王出世间能立无上正教法</p><p>如来境界无边际世间自在称无上</p><p>佛难思议无伦匹相好光明照十方</p><p>大圣<a href=\"/remen/shizun.html\" class=\"keylink\" target=\"_blank\">世尊</a>正教道犹如净眼观明珠</p><p>一切世间众生类不能思议佛功德</p><p>消灭一切愚痴闇超升无上智慧台</p><p>如来功德难思议众生见者烦恼灭</p><p>得见不动自在尊能生无量悦乐心</p><p>众生大海痴蔽心为现寂静微妙法</p><p>能然无上智慧灯是则方便真净眼</p><p>如来清净妙色身悉能显现遍十方</p><p>此身非有无所依如是见佛真实观</p><p>如来音声无挂碍应受化者无不闻</p><p>湛然不动无往返是名善慧乐法门</p><p>一切十方无边佛寂静法门<a href=\"/remen/tianren.html\" class=\"keylink\" target=\"_blank\">天人</a>主</p><p>如来光明靡不照是庄严幢妙法门</p><p>佛于无边诸劫海常求正<a href=\"/remen/juewu.html\" class=\"keylink\" target=\"_blank\">觉悟</a>众生</p><p>无量方便化一切清净广称如是见</p><p>复有乐业光明天王。于观一切众生诸根法云法门而得自在。净坚固天。于一切佛妙色方便念观法门而得自在。乐乐天王。于一毛孔见不思议诸佛国土境界法门而得自在。普门慧眼天。于入普门观察法界法门而得自在。不转爱天于转一切众生处处受生法门而得自在。善慧光天。于入一切世间境界不可思议法门而得自在。无垢净光天。于一切众生一切法中出要法门而得自在。无垢光天。于受化者能使入佛境界法门而得自在。尔时乐业光明天王。承佛神力。观察一切果实天众。以偈颂曰。</p><p>一切佛境界甚深难思议</p><p>诸余众生类莫能测量者</p><p>如来善开导无量诸群生</p><p>能令悉愿乐志求无上道</p><p>佛以<a href=\"/remen/shentong.html\" class=\"keylink\" target=\"_blank\">神通</a>力住世普开化</p><p>一切众生类各随其所闻</p><p>痴惑障永除慧命净无秽</p><p>能睹诸如来众妙净法海</p><p>诸法真实相寂灭无所依</p><p>如来方便力能为众生现</p><p>如来于诸法无性无所依</p><p>而能现众像显相犹明灯</p><p>以诸缘譬谕方便随所乐</p><p>为现诸如来智慧神通力</p><p>因悟各异门无量难思议</p><p>为建正法幢令入功德海</p><p>如来神通力能于一毛孔</p><p>各为众演说无上寂灭法</p><p>一一诸如来各为其眷属</p><p>显法无量门功德之大海</p><p>皆悉师子吼演说诸佛法</p><p>是则大智尊无上方便力</p><p>十方诸佛土一切群生类</p><p>悉能为彼现如来之正法</p><p>如来未曾有去来之异相</p><p>皆令彼欢喜不退慧境界</p><p>如来为众生普现业报相</p><p>犹若日光照众像靡不现</p><p>又为彼众生演说寂灭法</p><p>令彼见真实甚深智慧处</p><p>如来自观察甚深微妙义</p><p>随彼众生根普雨<a href=\"/remen/ganlu.html\" class=\"keylink\" target=\"_blank\">甘露</a>法</p><p>为开诸法门无量难思议</p><p>悉归入寂灭平等真实观</p><p>无数无量劫广修习大悲</p><p>逮成等正觉度脱群生类</p><p>普雨甘露法随器皆充满</p><p>如龙兴庆云等雨于一切</p><p>复有净智天王。于观察众生善根法门而得自在。显妙天王。于一切有觉照法门而得自在。胜妙天王。于总持辩才法门而得自在。普灯天王。于乐佛出世解脱法门而得自在。智焰天王。于一切众生甚深法中能生欢喜法门而得自在。乐化天王。于化菩萨功德周备入无尽法门而得自在。踊化天王。于普观无量苦恼众生慈悲智满法门而得自在。尔时净智天王。承佛神力。普观遍净天众。以偈颂曰。</p><p>诸佛正法无障碍周满十方无量界</p><p>现佛境界难思议离垢法门无量海</p><p>如来处世无所依法身清净无起灭</p><p>而能照现无量土一切悉见天中天</p><p>无量劫海修方便光明普照十方界</p><p>清净法界如如住寂灭微妙最无上</p><p>众生愚痴瞽心目无眼<a href=\"/remen/lunhui.html\" class=\"keylink\" target=\"_blank\">轮回</a><a href=\"/remen/shengsi.html\" class=\"keylink\" target=\"_blank\">生死</a>中</p><p>如来导以清净道开示无上最胜门</p><p>如来所乘无上道一切众生莫能思</p><p>佛现一切妙色门善念乐观净眼见</p><p>佛说微妙总持门如一切刹微尘等</p><p>调伏一切众生故清净慧眼能照见</p><p>如来出世甚难值无量亿劫时一遇</p><p>离诸难处适众会唯佛世尊能应时</p><p>一切众生难思议佛能悉现净妙法</p><p>睹见如来无量德犹如明照见众像</p><p>三世诸佛所得法教化众生难思议</p><p>悉观念此功德已乐法踊跃大欢喜</p><p>众生没在烦恼海愚痴邪浊大恐怖</p><p>佛以慈悲究竟度见净境界如天幢</p><p>佛放无量大光明一一光明无量佛</p><p>无数方便皆悉现化度一切众生类</p><p>复有爱乐天子。于寂静爱乐灭众生苦法门而得自在。妙杂光天。于诸众生心净离垢广修德海法门而得自在。自在音天。于一切众生一劫所修功德于一念中出生法门而得自在。胜念智天。于世间生住灭种种清净功德法门而得自在。净乐音天。于一切菩萨在兜率宫广说供养法门而得自在。善思音天。于一劫中说诸地义以一念顷悉能受<a href=\"/remen/shuofa.html\" class=\"keylink\" target=\"_blank\">说法</a>门而得自在。解脱光音天。于庄严道场法门而得自在。甚深音天。于无尽神足诸功德海法门而得自在。离垢称天。于一切佛诸功德海境界法门而得自在。出净光天。于过去诸佛愿力所持欢喜功德力藏法门而得自在。尔时光音天子。承佛神力。遍观光音天众。以偈颂曰。</p><p>我忆如来过去行我行供养亦忆念</p><p>如本所修清净喜<a href=\"/remen/foguang.html\" class=\"keylink\" target=\"_blank\">佛光</a>明故今悉见</p><p>如来无垢庄严身增长众生清净心</p><p>安住慈悲喜舍中是名庄严净法门</p><p>如来广大方便法无量劫海所修集</p><p>彼生灭法如如相法主音声方便门</p><p>如来神力遍十方普照无量诸佛刹</p><p>十方诸佛皆悉现胜念方便灭愚痴</p><p>无量刹海尘数佛供养恭敬生欢喜</p><p>故能断除群生闇是名妙音胜境界</p><p>无量劫海甚弥旷说方便地无伦匹</p><p>所演妙法无穷尽心方便门得自在</p><p>如来无量自在力于念念中普示现</p><p>降神成道权无量是则名为妙法门</p><p>佛持深广无与等神足示现不可量</p><p>能令诸根悉清净得住甚深微妙地</p><p>如来智慧无边际行净无比无挂碍</p><p>普见一切两足尊无上离垢称方便</p><p>于过去世菩萨时供养无量诸佛海</p><p>立大誓愿难思议是故逮得无上智</p><p>复有尸弃大梵天。于照现诸法入不思议法门而得自在。智光明梵。于一切禅等观寂静善住法门而得自在。智光心梵。于照诸法不可思议入方便法门而得自在。普音云梵。于一切佛妙音声海平等度入法门而得自在。应时音梵。于摄伏众生最胜法门而得自在。寂静光梵。于一切刹能起安住分别诸法法门而得自在。喜光梵。于无量方便化众生法门而得自在。坚固梵。于诸法净相住寂行法门而得自在。乐目光梵。于一切有无来无去无所依止勇猛法门而得自在。柔软音梵。于无尽法随行普照法门而得自在。尔时尸弃大梵。承佛神力。遍观一切诸大梵众。以偈颂曰。</p><p><a href=\"/remen/foshen.html\" class=\"keylink\" target=\"_blank\">佛身</a>清净常寂然普照十方诸世界</p><p>寂灭无相无照现见佛身相如浮云</p><p>一切众生莫能测如来法身禅境界</p><p>无量方便难思议是智慧光照法门</p><p>一佛刹尘诸法海一音演说悉无余</p><p>此辩尘劫演不尽是名光照心法门</p><p>如来妙音深满足众生随类悉得解</p><p>一切皆谓同其语<a href=\"/remen/fanyin.html\" class=\"keylink\" target=\"_blank\">梵音</a>普至最无上</p><p>十方三世佛所得一切菩萨方便行</p><p>悉于如来身中现而于佛身无分别</p><p>佛身如空不可尽无相无碍普示现</p><p>所可应现如幻化神变净音靡不周</p><p>佛身无边如虚空智光净音亦如是</p><p>佛于诸法无障碍犹如月光照一切</p><p>法王安住妙法堂法身光明无不照</p><p>法性如实无异相是名乐音海法门</p><p>复有自在天王。于教化无量众生藏法门而得自在。善眼光天。令诸众生得最上乐法门而得自在。杂宝冠天。于解众生无量性欲方便法门而得自在。精进善慧天。于众生分别义法门而得自在。勇妙杂音天。于诸众生慈念观察法门而得自在。光明乐幢天。于诸众生超出魔事法门而得自在。净境界天。于诸众生念化法门而得自在。杂色轮天。于念充满十方诸佛法门而得自在。智华妙光天。于佛功德自在觉悟充满念随顺法门而得自在。大力光天。于离世间境界法门而得自在。尔时自在天王。承佛神力。遍观一切自在天众。以偈颂曰。</p><p>如来法身等法界普应众生悉对现</p><p>如来法王化众生随顺诸法悉调伏</p><p>世间一切上妙乐圣寂灭乐为最胜</p><p>无垢妙法如来室清净胜眼如实见</p><p>如来普照诸世间疑地枯林降法雨</p><p>众生蒙润疑网除是宝冠幢妙法门</p><p>如来所演一妙音广大法海说无余</p><p>佛以一音遍十方是名胜勇善法门</p><p>一切十方诸佛土入佛一毛犹不满</p><p>佛以大慈如虚空是名清净慧法门</p><p>一切众生慢高山佛以十力碎无余</p><p>佛慈光明照十方是名光幢妙法门</p><p>得睹如来灭痴惑净见智慧悉充满</p><p>永离恶趣诸恐怖是名寂境妙法门</p><p>如来毛孔悉放光随其所应得闻法</p><p>普导众生至善趣是名善幢妙法门</p><p>一切十方诸佛事此众一切悉得见</p><p>如来法界满虚空是名净华胜法门</p><p>无量劫海诸佛国皆是最胜慧境界</p><p>如来于此无高心是大力幢妙法门</p><p>复有善化天王。于一切法分别化法门而得自在。静光时天。于观一切有及我真实法门而得自在。化力光天。于诸众生离痴智慧满足法门而得自在。难胜天于诸佛音声发起一切欢喜勇猛法门而得自在念光天。于一切佛相好功德具足无尽法门而得自在。踊云音天。于净智慧次第忆念过去无量劫法门而得自在。净光胜天。于一切众生长养种种功德智慧法门而得自在。乐光髻天。于一切空界结跏趺坐无碍法门而得自在。乐智慧天。于一切方便境界无尽力法门而得自在。华光髻天。于诸众生业行苦乐等观法门而得自在。尔时善化天王。承佛神力。遍观化乐天众。以偈颂曰。</p><p>法身于世难思议如来普现应众生</p><p>缘性无造非真实行业庄严现世间</p><p>方便求佛无所有揽之十方不可得</p><p>法身示现无真实出生自在如是见</p><p>无量劫海修诸行断除众生愚痴冥</p><p>如来智慧甚清净是名佛慧除痴力</p><p>一切世界妙音声悉无能及如来音</p><p>一音远震遍十方是名胜音妙法门</p><p>一切众生诸功德不及如来一相福</p><p>佛德如空无边际是名生光妙法门</p><p>三世无量劫中事世界成败种种相</p><p>于一毛孔悉能现是名清净无上智</p><p>求空边际犹可得佛一毛孔无涯限</p><p>佛德如是不思议是名如来净知见</p><p>佛于先世无量劫具满一切波罗蜜</p><p>勤修精进无厌怠是名乐见净法门</p><p>行业因缘难思议佛为众生说无余</p><p>普现诸法净无秽是名无上深法门</p><p>观见如来一毛孔一切众生悉入中</p><p>众生亦无往来想是名诸方照法门</p></div>"
},{
    "title": "第二卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第二卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p><a href=\"/remen/shijian.html\" class=\"keylink\" target=\"_blank\">世间</a>净眼品第一之二</p><p>复有兜率天王。于成就诸佛转法轮法门而得<a href=\"/remen/zizai.html\" class=\"keylink\" target=\"_blank\">自在</a>。乐宝髻天。于<a href=\"/remen/xukong.html\" class=\"keylink\" target=\"_blank\">虚空</a>界净光法门而得自在。胜幢天。于广愿海入诸<a href=\"/remen/zhongsheng.html\" class=\"keylink\" target=\"_blank\">众生</a>寂静法门而得自在。百光明天。于一切法无量<a href=\"/remen/wuxiang.html\" class=\"keylink\" target=\"_blank\">无相</a>观行法门而得自在。超踊月天。于佛境界超踊觉力法门而得自在。胜眼光天。于喜修集不可沮坏<a href=\"/remen/putixin.html\" class=\"keylink\" target=\"_blank\">菩提心</a>法门而得自在。宿<a href=\"/remen/zhuangyan.html\" class=\"keylink\" target=\"_blank\">庄严</a>天。于诸十方佛调伏众生方便法门而得自在。乐静妙天。于无边心海念念<a href=\"/remen/huixiang.html\" class=\"keylink\" target=\"_blank\">回向</a>随器普现法门而得自在。尔时兜率天王。承佛神力。遍观兜率天众。以偈颂曰。</p><p>如来普周等法界为垢众生出现世</p><p>随诸所欲为<a href=\"/remen/shuofa.html\" class=\"keylink\" target=\"_blank\">说法</a>是名无上胜法王</p><p>如来宿世无量行清净愿海具足满</p><p>一切诸法悉周备是名方便胜<a href=\"/remen/gongde.html\" class=\"keylink\" target=\"_blank\">功德</a></p><p>如来法身不思议法界法性辩亦然</p><p>光明普照一切法寂静诸法皆悉现</p><p>众生痴闇结<a href=\"/remen/yezhang.html\" class=\"keylink\" target=\"_blank\">业障</a>高心放逸驰境界</p><p>如来为说寂灭法<a href=\"/remen/huanxi.html\" class=\"keylink\" target=\"_blank\">欢喜</a>善乐悉能见</p><p>一切世间最上归救护群生除众苦</p><p>众生乐观无上尊犹如满月显高山</p><p>诸佛境界不思议一切法界亦如是</p><p>于诸法力悉究竟定慧方便皆成就</p><p>清净境界功德海一切众生有缘者</p><p>闻佛功德发<a href=\"/remen/puti.html\" class=\"keylink\" target=\"_blank\">菩提</a>消除尘垢成最胜</p><p>如世界海微尘数诸<a href=\"/remen/fozi.html\" class=\"keylink\" target=\"_blank\">佛子</a>等悉来集</p><p><a href=\"/remen/gongyang.html\" class=\"keylink\" target=\"_blank\">供养</a>如来听受法悉睹法幢方便王</p><p>复有夜摩天王。于诸众生离忧回向善根法门而得自在。悦乐光天。于诸境界法门而得自在。无尽慧天。于离诸患具大慈悲法门而得自在。净庄严天。于分别诸根法门而得自在。持须弥天。于无量总持照明法门而得自在。不思议慧天。于诸境界业行真实不思议法门而得自在。脐轮天。于转法轮调伏众生法门而得自在。不思议光天。于众生界胜眼普观法门而得自在。月姿颜天。于诸法实普现法门而得自在。普音遍观天。于诸天众所应施作心净法门而得自在。尔时夜摩天王。承佛神力。遍观夜摩天众。以偈颂曰。</p><p>佛于无量大劫海<a href=\"/remen/shengsi.html\" class=\"keylink\" target=\"_blank\">生死</a><a href=\"/remen/fannao.html\" class=\"keylink\" target=\"_blank\">烦恼</a>永已尽</p><p>能教众生清净道佛为一切<a href=\"/remen/zhihui.html\" class=\"keylink\" target=\"_blank\">智慧</a>灯</p><p>如来法身甚弥旷周遍十方无涯际</p><p>智慧光明方便力寂灭禅乐亦无边</p><p>生老病死忧悲苦毒害逼切恼众生</p><p>为斯等类起慈悲以无尽智示菩提</p><p>如来智慧随顺觉了达三世无障碍</p><p>一切善行悉了知是名乐化明法门</p><p>无量总持无边际如来辩海无穷尽</p><p>能转清净妙法轮是名须弥总持门</p><p>无上大圣一妙身应化周满一切世</p><p>悉现一切众生前是名善光胜境界</p><p>众生一见如来身悉能断除众烦恼</p><p>远离一切诸魔事是名清净妙境界</p><p>佛于一切大众海处此众会悉遍照</p><p>普为众生雨法雨是名普音称法门</p><p>复有释提桓因。于三世佛出兴住灭决定大智念喜法门。而得自在。普称满天。于众生色如来色身诸功德力清净法门。而得自在。慈眼天。于平等慈云荫覆法门。而得自在。宝光称天。于众光色具足<a href=\"/remen/nianfo.html\" class=\"keylink\" target=\"_blank\">念佛</a>普势法门。而得自在。乐喜髻天。于观众生业报法门。而得自在。乐念净天。于诸佛国具净法门。而得自在。须弥胜音天。于观世间生灭法门。而得自在。念智慧天。于起当来菩萨诸行化众生因超念法门。而得自在。净华光天。于一切天娱乐法门。而得自在。慧日眼天。于诸天处<a href=\"/remen/jiaohua.html\" class=\"keylink\" target=\"_blank\">教化</a><a href=\"/remen/liutong.html\" class=\"keylink\" target=\"_blank\">流通</a>善根法门。而得自在。尔时释提桓因。承佛神力。遍观三十三天众。以偈颂曰。</p><p>若念一切三世佛广能观察佛境界</p><p>诸佛国土成败事以佛神力皆悉见</p><p><a href=\"/remen/foshen.html\" class=\"keylink\" target=\"_blank\">佛身</a>清净满十方妙色无比应一切</p><p>光明照耀最殊特具足广称如是见</p><p>本修方便大慈海充满一切诸众生</p><p>悉能调伏一切众开清净眼见无极</p><p>念佛功德无量故得生广大欢喜心</p><p>世间无与如来等离垢称王住法门</p><p>清净业海满众生一切悉见无有余</p><p>种种因起深广福如是善见犹满月</p><p>诸佛充满遍十方一切众生无不见</p><p>既得见已悉调伏皆得无上方便念</p><p>如来智身明净眼周遍一切十方刹</p><p>悉令众生皆睹见妙音宣化无不解</p><p>佛一毛孔现众行佛子见已具修习</p><p>具足成就无量德如是善慧犹满月</p><p>一切众生得悦乐皆因如来神力生</p><p>如来无量功德故是名无垢杂华门</p><p>若能须臾念如来乃至一念功德力</p><p>永得远离众恶趣智慧日光灭痴闇</p><p>复有日光天子。于照十方诸众生身尽未来际正住庄严法门。而得自在。眼焰光天。于照诸色无上智海法门。而得自在。须弥光天。于起众生转胜清净功德法门。而得自在。净宝月天。于乐度一切苦行法门。而得自在。勇猛不退天。于无障碍普照法门。而得自在。妙华光天。于净日光照众生身法门。而得自在。胜光天。于光照世间积集功德法门。而得自在。宝髻天。于众宝海现种种色境界法门。而得自在。明眼天。于一切趣开清净眼观法界藏法门。而得自在。胜地天。于诸众生净乘法门。而得自在。尔时日光天子。承佛神力。遍观日天子众。以偈颂曰。</p><p>佛慧光明无边际普照十方无量土</p><p>令一切众面睹佛种种方便化众生</p><p>众生大海广无量悉能具足知其心</p><p>开发众生智慧海善胜光明如是见</p><p>如来普为出兴世遍照十方悉无余</p><p>如来法身无等等以无上智演说法</p><p>无数劫海诸有中难行苦行为众生</p><p>是故净光如虚空妙身显现犹满月</p><p>佛演妙音无障碍周遍十方悉无余</p><p>分别广演一切法<a href=\"/remen/yinyuan1.html\" class=\"keylink\" target=\"_blank\">因缘</a>方便具足说</p><p>放大光明不思议十方世界悉明净</p><p>令人欢喜发道意是名庄严胜法门</p><p>一切世间诸光明不及佛身一毛光</p><p><a href=\"/remen/foguang.html\" class=\"keylink\" target=\"_blank\">佛光</a>微妙难思议最胜能现此神变</p><p>一切诸<a href=\"/remen/fofa.html\" class=\"keylink\" target=\"_blank\">佛法</a>如是各坐十方道树下</p><p>为众分别道非道清净妙眼如是见</p><p>痴冥众生盲无目为斯苦类开净眼</p><p>为彼示现智慧灯得见如来清净身</p><p>方便自在无倒惑悉应堪受一切供</p><p>渐教开示<a href=\"/remen/jietuo.html\" class=\"keylink\" target=\"_blank\">解脱</a>道是名净眼方便地</p><p>于一法门说无边无数劫中广敷演</p><p>分别深远清净义是名周遍妙法门</p><p>复有月天子。于调伏众生普照法界法门。而得自在。耀华天。于普观摄一切诸法境界法门。而得自在。胜光庄严天。于诸众生心海境界皆悉令转法门。而得自在。杂乐世间天。于能生一切不可思议爱乐法门。而得自在。眼光天。于令众生实见法门。而得自在。现净光天。于大慈悲救护一切苦恼众生法门。而得自在。普游静光天。于无痴净月法门。而得自在。妙庄严天。于观诸法如幻如化空无法门。而得自在。净菩提天。于善解一切业行所起法门。而得自在。大光焰天。于灭诸天疑照度法门。而得自在。尔时月天子。承佛神力。遍观月天子众。以偈颂曰。</p><p>普于众生放大光十方国土见如来</p><p>照除一切愚痴闇明了不可思议法</p><p>佛界无边不可尽<a href=\"/remen/wuliangjie.html\" class=\"keylink\" target=\"_blank\">无量劫</a>中集功德</p><p>种种方便妙法门调伏一切众生类</p><p>如来智慧甚深远知他无量诸心海</p><p>随顺为转净法轮令生无量欢喜心</p><p>众生远离贤圣乐没在世间无量苦</p><p>佛与斯等清净法心得悦乐安隐住</p><p>如来普放大光明分别世间诸<a href=\"/remen/faxiang.html\" class=\"keylink\" target=\"_blank\">法相</a></p><p>罪<a href=\"/remen/fubao.html\" class=\"keylink\" target=\"_blank\">福报</a>应不败亡清净光天如是见</p><p>佛是一切众生地能持无量善<a href=\"/remen/guobao.html\" class=\"keylink\" target=\"_blank\">果报</a></p><p>悉令众生离邪道善能安立方便地</p><p>大慈悲云靡不覆佛身难思等众生</p><p>普雨法雨润一切是佛第一上方便</p><p>一切有无性如空佛是众生大光明</p><p>常勤方便利一切最胜清净如是见</p><p>复有持国乾闼婆王。于摄一切众生娱乐方便法门。而得自在。乐树光乾闼婆。于佛功德庄严法门。而得自在。起净眼乾闼婆。于众生离忧喜法门。而得自在。华树乾闼婆。于灭结使法门。而得自在。乐游行乾闼婆。于调伏希望法门。而得自在。妙眼乾闼婆。于一切乐喜光藏正住法门。而得自在。师子幢乾闼婆。于一切方雨宝法门。而得自在。宝光解脱乾闼婆。于现一切妙身广智法门。而得自在。金刚树乾闼婆。于长养诸树喜光法门。而得自在。现诸庄严乾闼婆。于一切佛诸境界行悉令众生受乐法门。而得自在。尔时持国乾闼婆王。承佛神力。遍观乾闼婆众。以偈颂曰。</p><p>如来境界无量门一切众生莫能思</p><p><a href=\"/remen/shizun.html\" class=\"keylink\" target=\"_blank\">世尊</a>清净如虚空开示众生见正道</p><p>如来无量功德海一一毛孔悉得见</p><p>能令一切随意乐清净悦乐如是见</p><p>众生无量忧<a href=\"/remen/kuhai.html\" class=\"keylink\" target=\"_blank\">苦海</a>佛能除灭悉无余</p><p>佛以大慈多方便能开众生清净眼</p><p>诸佛刹海满十方如来光明悉遍照</p><p>能除众生烦恼垢演说甚深清净法</p><p>佛于无量诸劫海方便广修净国土</p><p>以一切智无上音安慰无边众生类</p><p>乐见如来普清净众生悉得无尽乐</p><p>随顺能起解脱因得解脱冠心欢喜</p><p>愚痴障盖甚坚固众生轮<a href=\"/remen/zhuansheng.html\" class=\"keylink\" target=\"_blank\">转生</a>死海</p><p>如来示现广大法演说清净建法幢</p><p>一切众生无量门如来为现种种形</p><p>多方便门照众生爱音如来如是现</p><p>如来方便无边际善逝具足广开现</p><p>入最胜道方便行金刚树下成正觉</p><p>以无量劫为一念<a href=\"/remen/foli.html\" class=\"keylink\" target=\"_blank\">佛力</a>能现亦不积</p><p>能与众生一切乐是名乐见方便门</p><p>复有毗楼勒鸠槃荼王。于能灭一切斗诤法门。而得自在。长灯照光鸠槃荼。于一切行现前法门。而得自在。善修幢鸠槃荼。于专正诸趣法门。而得自在。<a href=\"/remen/154932.html\" class=\"keylink\" target=\"_blank\">饶益</a>诸行鸠槃荼。于<a href=\"/remen/shane.html\" class=\"keylink\" target=\"_blank\">善恶</a>平等清净法门。而得自在。除恐怖鸠槃荼。于一切众生<a href=\"/remen/wuwei.html\" class=\"keylink\" target=\"_blank\">无畏</a>安隐庄严法门。而得自在。净娑罗林。鸠槃荼于除灭。无量众生爱海炽然法门。而得自在。起须弥鸠槃荼。于一切趣照明云法门。而得自在。常勤鸠槃荼。于普照法门。而得自在。无量净眼鸠槃荼。于起不退转大慈藏法门。而得自在。无量门鸠槃荼。于起一切趣所作法门。而得自在。尔时毗楼勒鸠槃荼王。承佛神力。遍观鸠槃荼众。以偈颂曰。</p><p>如来忍力成满足无量劫行为众生</p><p>离放逸慢诸烦恼故佛身净照十方</p><p>昔行菩萨诸行海调伏十方无量众</p><p>种种方便起慈门令众生得一切智</p><p>如来智慧济群生悉分别知众生心</p><p>无量自在调众生一切见者皆欢喜</p><p>佛神力境难思议于当来世一切劫</p><p>转实法轮犹虚空无量众生得净眼</p><p>众生痴垢翳心目如来照除见正道</p><p>救济永离无量苦令无恐怖得净智</p><p>众生没在爱苦海如来智照灭无余</p><p>离欲无垢见佛身犹如宝树悉清净</p><p>佛身普应无不见种种方便化众生</p><p>音如雷震雨法雨是名山王慧法门</p><p>佛光无垢最清净照除众生痴冥山</p><p>显现如来无量德无痴方便见佛身</p><p>无量劫修大悲门悉与众生自在乐</p><p>种种方便灭众苦离垢清净如华敷</p><p>最胜现身悉周遍于十方界无去来</p><p><a href=\"/remen/zijue.html\" class=\"keylink\" target=\"_blank\">自觉</a>大圣一切现是无量门佛能见</p><p>复有毗楼波叉龙王。于一切龙趣中除灭炽然恐怖救济法门。而得自在。海龙王。于一念中能转一切不可思议龙身法门。而得自在。云乐妙幢龙。于一切有趣转清净轮闻声法门。而得自在。须弥普幢龙。于一切众生示大功德海法门。而得自在。德叉伽龙。于离恐怖清净法门。而得自在。无量步龙。于示现一切众生无量云<a href=\"/remen/chaodu.html\" class=\"keylink\" target=\"_blank\">超度</a>无量劫住寿法门。而得自在。焰眼善住龙。于安立一切世界分别无量佛法示现方便法门。而得自在。离垢势色龙。于一切众生离垢欢喜知足入方便法门。而得自在。普行广圣龙。于一切善恶音声具满平等观法门。而得自在。阿那婆达多龙王。于大悲云荫覆一切众生离苦法门。而得自在。尔时毗楼波叉龙王。承佛神力。遍观龙众。以偈颂曰。</p><p>观见一切最胜法救济十方群生类</p><p>恶趣众生常轮转以大悲力能济拔</p><p>随诸众生所乐色佛一毛孔皆悉现</p><p>神足境界无有量佛功德海清净现</p><p>最胜妙法无限量譬如大海深无底</p><p>随其所乐令得闻妙声柔软发雷音</p><p>一切众生嗔恚心荫盖障覆愚痴海</p><p>如来无上大慈悲以神足力度脱之</p><p>于如来身一毛孔众生功德皆悉现</p><p>入深无量功德海须弥山幢功德现</p><p>众生种种恐怖苦法王智光悉救济</p><p>最胜毛孔演妙音无量众生开净眼</p><p>十方三世诸如来于佛身中现色像</p><p>无量劫中净佛土是名无上大龙地</p><p>佛一毛中皆悉现无量神变庄严土</p><p>佛与眷属围绕坐为众生说微妙法</p><p>佛为菩萨求道时恭敬供养诸佛海</p><p>种种无量方便门度脱一切众生海</p><p>如来演说<a href=\"/remen/zhengfa.html\" class=\"keylink\" target=\"_blank\">正法</a>时充满一切众生乐</p><p>佛音能起欢悦心普令众生得法喜</p><p>复有毗<a href=\"/remen/shamen.html\" class=\"keylink\" target=\"_blank\">沙门</a>夜叉王。于平等观方便离一切恶饶益众生法门。而得自在。音主夜叉。于一切普胜法门。而得自在。持地夜叉。于能除夺众生精气长养一切<a href=\"/remen/shengqi.html\" class=\"keylink\" target=\"_blank\">生气</a>法门。而得自在。一切主夜叉。于观一切圣功德法门。而得自在。胜眼神足夜叉。于观一切众生智慧法门。而得自在。坚固金刚眼夜叉。于与一切众生安乐法门。而得自在。护命夜叉。于持力救济法门。而得自在。能破须弥山夜叉。于起随顺佛力法门。而得自在。尔时毗沙门夜叉王。承佛神力。遍观夜叉众。以偈颂曰。</p><p>众生罪垢甚深重于百千劫不见佛</p><p>轮转生死受众苦为度是等佛兴世</p><p>佛为救济一切故悉现十方众生前</p><p>拔济诸趣众苦轮因缘音主最方便</p><p>众生重<a href=\"/foxue/changshi/153417.html\" class=\"keylink\" target=\"_blank\">罪恶</a>业障佛以方便悉除灭</p><p>安立众生正法中是名离痴方便见</p><p>佛昔无量劫行时赞叹十方一切佛</p><p>故有高远大名称皆悉普闻十方国</p><p>佛慧无边等虚空如来法身不思议</p><p>故能显现照十方明净眼王妙法门</p><p>一切众生入邪径佛示正道难思议</p><p>见诸众生堪受化种种方便令调伏</p><p>一切众生诸功德不及如来一光福</p><p>佛智慧海不可议是名宝王如是见</p><p>无量劫数难思议佛于是中修十力</p><p>是故世尊力具足一切世间无能坏</p><p>复有金刚眼照力士。于示现如来无量色像法门。而得自在。离垢日踊力士。于诸佛无量色法门。而得自在。须弥华光力士。于离垢自在种种现法门。而得自在。净云音力士。于如来无边净音不可量法门。而得自在。阿修罗主力士。于一切示现种种法门。而得自在。金刚光乐力士。于入一切佛法无余法门。而得自在。雷音力士。于能举一切诸天法门。而得自在。师子端严王力士。于如来功德广照法门。而得自在。胜光明力士。于除灭众生恶心安立佛境法门。而得自在。珠髻华光力士。于菩萨示现一切世间雨宝法门。而得自在。尔时金刚眼照力士。承佛神力。遍观力士众。以偈颂曰。</p><p>普为<a href=\"/remen/sanjie.html\" class=\"keylink\" target=\"_blank\">三界</a>一切众于诸法中为法王</p><p>具足无量众妙色悉照十方无不明</p><p>佛身一切诸毛孔普放光明不可议</p><p>映蔽一切日光明遍照十方靡不周</p><p>如来大圣自在力充满一切诸法界</p><p>法身示现无涯际悉现一切众生前</p><p>佛音清净甚深妙普震十方诸世界</p><p>柔软微妙和雅音灭众生垢愿满足</p><p>十方三界诸宫殿最胜悉现于彼坐</p><p>一一佛所无量众导师处中为说法</p><p>法海无量无有边众方便门悉入中</p><p>分别一切诸法界最胜示现无穷尽</p><p>众生大海无边际最胜净眼能度脱</p><p>如来光明照众生一切普见大导师</p><p>悉皆恭敬兴供养无量尘海国土佛</p><p>功德无量如虚空一切悉见大导师</p><p>如来神力不可坏一切佛土皆悉现</p><p>如来安坐净道场一切众生现前见</p><p>光明普照如云兴众妙庄严光<a href=\"/remen/yuanman.html\" class=\"keylink\" target=\"_blank\">圆满</a></p><p>普照一切诸法界示现诸佛深妙法</p><p>是时普贤菩萨。成就不可思议方便法门海。能入如来无量功德海。所谓出生究竟净诸佛土调伏众生法门。诣诸佛所能起一切具足功德法门。菩萨诸地愿行法门。普门示现法界尘数身云法门。持诸佛土不可思议方便轮法门。一切众中自在显现无量无边菩萨境界法门。于一念中知三世劫生灭法门。分别显现一切菩萨诸根境界海法门。其身自在充满无量无边法界法门。一切菩萨种种方便广分别法入一切智方便法门。尔时普贤菩萨。遍观一切大众。以偈颂曰。</p><p>最胜严净无数佛土无量净色</p><p>甚深功德真净离垢佛子充满</p><p>常闻妙法不思议音见佛处此</p><p>师子座上一切尘中亦复如是</p><p>而如来身亦不往彼普现佛土</p><p>功德境界悉入无量诸地方便</p><p>佛示一切诸菩萨行说诸方便</p><p>不可思议令诸佛子入净法界</p><p>离垢净眼住深法性十方无量</p><p>无有边际微尘数等诸化佛身</p><p>教导无量众生等类一切十方</p><p>如来刹土世尊皆悉为平等护</p><p>佛于方便悉已清净调伏众生</p><p>令除垢秽一切尘数诸佛国土</p><p>如来示现无量自在<a href=\"/remen/fanyin.html\" class=\"keylink\" target=\"_blank\">梵音</a>和雅</p><p>遍诸道场演畅最胜菩萨本行</p><p>一切三世所有劫数于念念中</p><p>悉见无余观彼生灭如实法相</p><p>不可思议世护能见无量大众</p><p>数不可尽如来真子欲观佛地</p><p>一切法门无量无边非诸佛子</p><p>所有境界离垢如来犹如虚空</p><p>清净无著等真法性现化无量</p><p>不可穷尽悉坐道树成等正觉</p><p>佛以一言说一切地一切法相</p><p>皆悉穷尽无量方便一一门中</p><p>演畅诸法亦悉无余</p><p>尔时于佛师子之座。一切妙华摩尼宝轮高台楼观庄严具中。一一各出一佛世界微尘数等大菩萨众。其名曰海慧超越菩萨。无量师子吼菩萨。众宝光幢菩萨。智日超慧菩萨。不思议功德智称菩萨。方便寂静妙华髻菩萨。金光焰菩萨。法界普音菩萨。净云月幢菩萨。善超净光菩萨。如是等一一佛世界微尘数等大菩萨众。设诸供养散众妙华充满虚空。烧诸杂香气过腾云。普现一切众宝圆光。又放无量净日光明。作众妓乐诸微妙音。杂种宝树枝叶华实一切光明犹若云起雨无量宝。如是一一菩萨所供养具。各与一佛世界微尘数等。一一供具复与一佛世界微尘数等。皆大欢喜。供养世尊绕百千匝已。随其所应供养大众。犹如云雨而无断绝。随所出方。化作宝莲<a href=\"/remen/huazang.html\" class=\"keylink\" target=\"_blank\">华藏</a>师子之座。恭敬向佛结跏趺坐。彼菩萨等。悉得无量清净法海普明法门。于佛境界无所障碍。悉入一切辩才法海。又得不可思议照明法门。正住如来普门境界。三世智地皆已得入。具足成就大力法爱。无量功德清净圆满。常行法界毕竟空性。悉已具足供养诸佛。尔时一切海慧自在智明王菩萨。以偈颂曰。</p><p>佛觉诸法平等真实无有障碍</p><p>净如虚空普悉照明十方世界</p><p>处一切众最胜殊特自然正觉</p><p>无量无边充满十方众生境界</p><p>一切悉坐菩提树王诸众生主</p><p>皆悉围绕佛有如是自在神力</p><p>于一念顷现无量身普令众生</p><p>灭除垢秽如来境界无有边际</p><p>无量劫海具足<a href=\"/remen/xiuxing.html\" class=\"keylink\" target=\"_blank\">修行</a>如来处在</p><p>一切有海种种方便调伏众生</p><p>皆悉受行最胜正法众会离垢</p><p>普得清净一切观佛深乐无厌</p><p>最胜妙相庄严具足处莲华藏</p><p>宝师子座一切众宝诸庄严具</p><p>皆出无量微妙香熏杂色华鬘</p><p>悬布虚空佛处如是宝师子座</p><p>无量众宝流出妙光晖焰清净</p><p>十方明耀如来安住庄严楼观</p><p>演出清净微密梵音宣畅最胜</p><p>无上正法闻者欢喜得净妙道</p><p>金刚承座安峙坚固如意藏宝</p><p>以为庄严宝髻菩萨常守护之</p><p>世尊于此普现照明天尊处在</p><p>宝师子座遍照三世一切导师</p><p>无量化佛遍满十方阐扬如来</p><p>无尽法藏</p><p>尔时佛神力故。莲华藏庄严世界海。六种十八相震动。所谓。动。遍动。等遍动起。遍起。等遍起觉。遍觉。等遍觉。震。遍震。等遍震。吼。遍吼。等遍吼。涌。遍涌。等遍涌。又令一切世界诸王。各雨不可思议诸供养具。供养如来大众海会。所谓雨一切香华云。众妙宝云。杂宝莲华云。无量色宝曼陀罗云。解脱宝云。碎末栴檀香云。清净柔软声云。宝网日云。各随其力雨众供养。如是等一一世界诸王。设不可思议诸供养云。普供一切如来大众。如此世界设众供养。一切十方诸佛国土亦复如是。此世界中佛坐道场。世界诸王各随所乐境界<a href=\"/remen/sanmei.html\" class=\"keylink\" target=\"_blank\">三昧</a>诸方便门。欢喜厌离通达诸方勇猛之法。如来境界神力所入。诸佛无量法海之门。皆已得度。如此世界。十方一切世界亦复如是。</p></div>"
},{
    "title": "第三卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第三卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>卢舍那佛品第二之一</p><p>尔时诸菩萨众。及一切世界诸王。咸作是念。何等是一切诸佛地。佛境界。佛持。佛行。<a href=\"/remen/foli.html\" class=\"keylink\" target=\"_blank\">佛力</a>。佛<a href=\"/remen/wuwei.html\" class=\"keylink\" target=\"_blank\">无畏</a>。佛<a href=\"/remen/sanmei.html\" class=\"keylink\" target=\"_blank\">三昧</a>。佛<a href=\"/remen/zizai.html\" class=\"keylink\" target=\"_blank\">自在</a>。佛胜法。示现<a href=\"/remen/puti.html\" class=\"keylink\" target=\"_blank\">菩提</a>。佛眼耳鼻舌身意诸根。<a href=\"/remen/foguang.html\" class=\"keylink\" target=\"_blank\">佛光</a>明音声。佛智海。世界海。<a href=\"/remen/zhongsheng.html\" class=\"keylink\" target=\"_blank\">众生</a>海。法界方便海。佛海。波罗蜜海。法门海。<a href=\"/remen/huashen.html\" class=\"keylink\" target=\"_blank\">化身</a>海。佛名号海。佛寿量海。一切菩萨所<a href=\"/remen/xiuxing.html\" class=\"keylink\" target=\"_blank\">修行</a>海。发大乘心。出生诸波罗蜜愿<a href=\"/remen/zhihui.html\" class=\"keylink\" target=\"_blank\">智慧</a>藏。唯愿如来慈悲方便。发起我心令得开解。时诸菩萨神力故。一切<a href=\"/remen/gongyang.html\" class=\"keylink\" target=\"_blank\">供养</a>具中。出自然音而说偈言。</p><p>如来无量旷劫行自然正觉出<a href=\"/remen/shijian.html\" class=\"keylink\" target=\"_blank\">世间</a></p><p>于当来世<a href=\"/remen/wuliangjie.html\" class=\"keylink\" target=\"_blank\">无量劫</a>身应一切如大云</p><p>断众生疑永无余出生胜力得<a href=\"/remen/jietuo.html\" class=\"keylink\" target=\"_blank\">解脱</a></p><p>灭除世间无量苦令一切得正觉乐</p><p>无量刹尘诸菩萨一心合掌观最胜</p><p>随彼所愿诸境界断除疑惑开法门</p><p>何等一切诸佛地大圣境界佛诸持</p><p>佛无上智力无畏愿为<a href=\"/remen/fozi.html\" class=\"keylink\" target=\"_blank\">佛子</a>平等现</p><p>无量如实诸三昧诸清净行深妙法</p><p>大圣神力无有边兴大雷云雨众生</p><p>悉入法王如实趣于最胜境不退转</p><p>及无量佛诸<a href=\"/remen/gongde.html\" class=\"keylink\" target=\"_blank\">功德</a>愿起慈悲悉令见</p><p>如来眼根无限量耳鼻舌身亦如是</p><p>佛意如实难思议愿令众生悉知见</p><p>佛国土海众生海诸法界海调伏海</p><p>佛海无量无边际愿令佛子平等见</p><p>波罗蜜海不思议无上方便法门海</p><p>无量无边法门海愿在道场具足说</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。知诸菩萨心之所念。即于面门及一一齿间。各放佛世界尘数光明。所谓宝幢照光明。法界妙音<a href=\"/remen/zhuangyan.html\" class=\"keylink\" target=\"_blank\">庄严</a>光明。生乐垂云光明。佛十种力严净道场光明。一切宝焰云光明。清净无碍充满法界光明。能成一切世界光明。净宝金刚日幢光明。往诣菩萨大众光明。演出诸佛语轮光明。如是等一一光明。各有佛世界尘数光明。以为眷属。一一光明。照十佛土微尘等刹。彼诸菩萨见此光已。得睹莲<a href=\"/remen/huazang.html\" class=\"keylink\" target=\"_blank\">华藏</a>庄严世界海。佛神力故。于光明中而说偈言。</p><p>无量劫海修功德供养十方一切佛</p><p><a href=\"/remen/jiaohua.html\" class=\"keylink\" target=\"_blank\">教化</a>无边众生海卢舍那佛成正觉</p><p>放大光明照十方诸毛孔出化身云</p><p>随众生器而开化令得方便清净道</p><p>佛于往古<a href=\"/remen/shengsi.html\" class=\"keylink\" target=\"_blank\">生死</a>中调伏一切诸群生</p><p>于一念中悉解脱世雄无量得自在</p><p>深心净信普庄严往修满足波罗蜜</p><p>与诸刹海尘数等坚固安住一切力</p><p>出微妙音遍十方具足实智满众心</p><p>无量方便化众生是师子吼寂静法</p><p>人尊如是德无量应诣供养听受法</p><p>如佛刹等微尘数最胜诸子诣如来</p><p>各雨一切供养具一心恭敬观导师</p><p>如来所说一语中演出无边契经海</p><p>于一切众雨<a href=\"/remen/ganlu.html\" class=\"keylink\" target=\"_blank\">甘露</a>恭敬往诣两足尊</p><p>三世诸佛无上愿大圣道场分别说</p><p>亦非集在一念中宜速时诣觐最胜</p><p>卢舍那佛大智海光明普照无有量</p><p>如实观察<a href=\"/remen/zhendi.html\" class=\"keylink\" target=\"_blank\">真谛</a>法普照一切诸法门</p><p>尔时莲华藏庄严世界海东。次有世界海。名净莲华胜光庄严。中有佛刹。名众宝金刚藏。<a href=\"/remen/fohao.html\" class=\"keylink\" target=\"_blank\">佛号</a>法水觉<a href=\"/remen/xukong.html\" class=\"keylink\" target=\"_blank\">虚空</a>法王。于彼如来大众海中。有菩萨名观胜法妙清净王。为佛光明所开发已。与世界海尘数菩萨眷属围绕来向佛所。充满十方一切虚空。兴十种宝色光明华云。悉皆弥覆充满虚空。十种妙宝须弥山云。十种日轮云。十种宝华云。十种妙宝楼阁藏云。十种华树云。十种妙香现众色云。十种一切妙音声云。如是一切悉皆弥覆充满虚空。来诣佛所供养恭敬<a href=\"/remen/libai.html\" class=\"keylink\" target=\"_blank\">礼拜</a>已。在于东方杂华光藏师子座上。结跏趺坐。此世界海南。次有世界海。名众宝月光庄严藏。中有佛刹。名无量光严。佛号普智光胜须弥山王。于彼如来大众海中。有菩萨名清净海慧。为佛光明所开发已。与世界海尘数菩萨眷属围绕来向佛所。兴十种一切妙庄严藏众宝王云。悉皆弥覆充满虚空。十种普庄严宝王云。十种妙宝藏炽然照明叹佛功德宝王云。十种妙音充满赞叹宝王云。十种菩提树庄严道场宝王云。十种普门光明佛变化宝王云。十种不坏众光明示现宝王云。十种香灯照一切刹充满宝王云。十种不可思议佛刹如来宫殿普现宝王云。十种杂宝三世诸<a href=\"/remen/fofa.html\" class=\"keylink\" target=\"_blank\">佛法</a>身光明宝王云。悉皆弥覆充满虚空。来诣佛所恭敬供养礼拜已。在于南方青色莲华师子座上。结跏趺坐。此世界海西。次有世界海。名宝光乐。中有佛刹。名一切胜观。佛号香光王功德宝庄严。于彼如来大众海中。有菩萨名香焰平等庄严月光。为佛光明所开发已。与世界海尘数菩萨眷属围绕来向佛所。兴十种一切杂宝香华楼阁云。悉皆弥覆充满虚空。十种一切色宝王庄严楼阁云。十种一切宝幢香焰楼阁云。十种一切解脱庄严楼阁云。十种一切宝华鬘云。十种一切宝鬘庄严宝楼阁云。十种一切普光明藏照一切庄严楼阁云。十种一切宝庄严无量庄严悉现楼阁云。十种普满庄严楼阁云。十种无量华乐云。悉皆弥覆充满虚空。来诣佛所供养恭敬礼拜已。在于西方金色杂宝庄严莲华藏化师子座上。结跏趺坐。此世界海北。次有世界海。名琉璃宝光充满藏。中有佛刹。名化青莲华庄严。佛号无量智慧音王。于彼如来大众海中。有菩萨名师子光庄严。为佛光明所开发已。与世界海尘数菩萨眷属围绕来向佛所。兴十种一切香云。悉皆弥覆充满虚空。十种一切青色华云。十种一切妙宝树云。十种一切诸杂华云。十种一切宝庄严云。十种一切宝雷音云。十种一切妙音声云。如是一切悉皆弥覆充满虚空。来诣佛所供养恭敬礼拜已。在于北方大灯变化师子座上。结跏趺坐。此世界海东南方。次有世界海。名阎浮檀玻璃色幢。中有佛刹。名宝庄严藏。佛号一切法灯无所怖畏。于彼如来大众海中。有菩萨名无尽胜灯功德法藏。为佛光明所开发已。与世界海尘数菩萨眷属围绕。来向佛所。兴十种无量色莲华藏师子座云。悉皆弥覆充满虚空。十种师子座云。十种一切庄严具庄严师子座云。十种灯明师子座云。十种能出十方一切众宝师子座云。十种一切香鬘师子座云。十种一切诸佛庄严示现师子座云。十种一切宝台栏楯庄严师子座云。十种一切宝树庄严师子座云。十种日庄严师子座云。皆悉弥覆充满虚空。来诣佛所供养恭敬礼拜已。在东南方夜光幢宝藏师子座上。结跏趺坐。此世界海西南方。次有世界海。名普照庄严。中有佛刹。名香胜离垢光明。佛号一切众生普<a href=\"/remen/huanxi.html\" class=\"keylink\" target=\"_blank\">欢喜</a>王。于彼如来大众海中。有菩萨名普智光明慧灯。为佛光明所开发已。与世界海尘数菩萨眷属围绕来向佛所。兴十种如意宝王云。悉皆弥覆充满虚空。十种青色宝云。十种一切香云。十种一切幡云。十种一切妙色庄严云。悉皆弥覆充满虚空。来诣佛所供养恭敬礼拜已。在西南方众宝师子座上。结跏趺坐。此世界海西北方。次有世界海。名善光照。中有佛刹名意入。佛号普门智慧意入明净音。于彼如来大众海中。有菩萨名无量华照垂髻。为佛光明所开发已。与世界海尘数菩萨眷属围绕来向佛所。兴十种一切杂宝轮盖云。悉皆弥覆充满虚空。十种华盖云。十种解脱盖云。十种宝王盖云。十种杂宝盖云。十种普宝盖云。十种琉璃宝王盖云。十种一切香盖云。悉皆弥覆充满虚空。来诣佛所供养恭敬礼拜已。在西北方众善光明幢师子座上。结跏趺坐。此世界海东北方。次有世界海。名宝照光明藏。中有佛刹。名香庄严乐胜藏。佛号无量功德海。于彼如来大众海中。有菩萨名无尽清净光明王。为佛光明所开发已与世界海尘数菩萨眷属围绕来向佛所。兴十种一切宝光轮云。悉皆弥覆充满虚空。十种光轮云。十种华云。十种如来变化轮云。十种一切佛境界轮云。十种一切功德宝云。十种一切众生乐不可尽示现云。十种一切诸佛所愿示现云。悉皆弥覆充满虚空。来诣佛所供养恭敬礼拜已。在东北方清净光明不可尽师子座上。结跏趺坐。</p><p>此世界海下方。次有世界海。名莲华妙香胜藏。中有佛刹。名宝师子光。佛号明照法界。于彼如来大众海中。有菩萨名光照分别法界。为佛光明所开发已。与世界海尘数菩萨眷属围绕来向佛所。兴十种一切宝光明云。悉皆弥覆充满虚空。十种一切香光明云。十种诸佛师子吼云。十种一切佛刹功德庄严云。十种一切华楼阁云。十种一切座庄严云。悉皆弥覆充满虚空。来诣佛所。在于下方宝藏师子座上。结跏趺坐。此世界海上方。次有世界海。名杂宝光海庄严。中有佛刹名乐行清净。佛号无碍功德称离闇光王。于彼如来大众海中。有菩萨名无障碍力<a href=\"/remen/jingjin.html\" class=\"keylink\" target=\"_blank\">精进</a>慧。为佛光明所开发已。与世界海尘数菩萨眷属围绕来向佛所。兴十种一切无量妙色宝照云。悉皆弥覆充满虚空。十种无量光普照云。十种一切庄严照明云。十种香焰云十种一切庄严云。十种佛光焰云。十种宝树华焰云。十种一切宝树坚固光明云。十种一切胜光明云。十种一切菩萨所行示现云。十种一切解脱光明云。悉皆弥覆充满虚空。来诣佛所供养恭敬礼拜已。在于上方妙音胜莲华藏师子座上。结跏趺坐。如是等十亿佛刹尘数世界海中。有十亿佛刹微尘数等大菩萨来。一一菩萨各将一佛世界尘数菩萨。以为眷属。一一菩萨各兴一佛世界微尘数等妙庄严云。悉皆弥覆充满虚空。随所来方结跏趺坐。</p><p>彼诸菩萨次第坐已。一切毛孔各出十佛世界微尘数等一切妙宝净光明云。一一光中各出十佛世界微尘数菩萨。一一菩萨一切法界方便海充满一切微尘数道。一一尘中有十佛世界尘数佛刹。一一佛刹中三世诸佛皆悉显现。念念中于一一世界。各化一佛刹尘数众生。以梦自在示现法门教化。一切诸天化生法门教化。一切菩萨行处音声法门教化。震动一切佛刹建立诸佛法门教化。一切愿海法门教化。一切众生言辞入佛音声法门教化。一切佛法云雨法门教化。法界自在光明法门教化。建立一切大众海于普贤菩萨法门教化。以如是等一切法门。随其所乐而教化之。于一念顷。能灭一切世界中各如须弥山尘数众生诸恶道苦。各如须弥山尘数众生令离邪定立正定聚。各如须弥山尘数众生令立声闻缘觉之地。各如须弥山尘数众生立无上道。各如须弥山尘数众生立一切不可尽功德智慧地。各如须弥山尘数众生令立卢舍那佛愿性海中。尔时诸菩萨光明中。以偈颂言。</p><p>一切光明出妙音说诸菩萨具足行</p><p>佛子功德悉成满普遍一切十方界</p><p>无量劫海修行道欲令众生离苦故</p><p>不自计己生死苦佛子善入大方便</p><p>无量无边无有余穷尽一切大海劫</p><p>遍行一切诸法门善说微妙寂静法</p><p>一切三世佛所愿皆得清净具足满</p><p>佛子<a href=\"/remen/154932.html\" class=\"keylink\" target=\"_blank\">饶益</a>诸众生能自具行清净道</p><p>皆能往诣诸佛所清净法身照十方</p><p>佛子智海无边底普观诸法寂灭相</p><p>一光明中有无量无上大慈难思议</p><p>清净慧眼照诸法此是佛子妙境界</p><p>一毛悉受诸佛刹又能震动诸国土</p><p>能令众生无怖想是名清净方便地</p><p>一一尘中无量身复现无量庄严刹</p><p>于一念中皆悉见是无障碍净法门</p><p>三世所有一切劫于一念中能悉现</p><p>犹如幻化无所有是名诸佛无碍法</p><p>普贤诸行皆具足能令众生悉清净</p><p>诸佛子具自在法一一毛孔师子吼</p><p>尔时世尊。欲令一切菩萨大众。知佛无量无边境界自在法门故。放眉间白毫相一切宝色灯明云光。名一切菩萨慧光观察照十方藏。此光遍照一切佛刹。于一念中。皆悉普照一切法界。于一切世界。雨一切佛诸大愿云。显现普贤菩萨。示大众已。还从足下相轮中入。于彼复有大莲华生。以众宝为茎。一切宝王为庄严藏。其叶遍覆一切法界。一切宝香庄严其须。阎浮檀金以为其台。此华生已。如来眉间有一大菩萨出。名曰一切诸法胜音。与世界。海尘数菩萨众俱。敬绕世尊无量匝已。退坐莲华台上。眷属菩萨坐莲华须。一切诸法胜音菩萨成就无量法界欢喜。随顺诸佛境界深智。度不可思议佛海光明。悉能往诣一切佛所。尔时一切诸法胜音菩萨。以偈颂曰。</p><p><a href=\"/remen/foshen.html\" class=\"keylink\" target=\"_blank\">佛身</a>充满诸法界普现一切众生前</p><p>应受化器悉充满佛故处此菩提树</p><p>一切佛刹微尘等尔所佛坐一毛孔</p><p>皆有无量菩萨众各为具说普贤行</p><p>无量刹海处一毛悉坐菩提莲华座</p><p>遍满一切诸法界一切毛孔自在现</p><p>尔时师子焰光奋迅音菩萨。以偈颂曰。</p><p>卢舍那如来转清净法轮</p><p>一切法方便如来云普覆</p><p>十方国土中一切世界海</p><p>佛愿力自在普现转法轮</p><p>一切佛土中无量大众海</p><p>言号各不同而转净法轮</p><p>卢舍那佛神力故一切刹中转法轮</p><p>普贤菩萨愿音声遍满一切世界海</p><p>法身充满一切刹普雨一切诸法雨</p><p><a href=\"/remen/faxiang.html\" class=\"keylink\" target=\"_blank\">法相</a>不生亦不灭悉照一切诸世间</p><p>无量无数亿劫中一切佛刹微尘道</p><p>卢舍那佛妙音声具足演说本所行</p><p>一切佛刹微尘数大光明网照十方</p><p>一一光中有诸佛以无上道化众生</p><p>法身坚固不可坏充满一切诸法界</p><p>普能示现诸色身随应化导诸群生</p><p>三世无量诸佛刹其中一切诸导师</p><p>一切音声及名字普见诸佛力自在</p><p>过去未来及现在如是一切诸导师</p><p>彼圣能令一切闻不可思议<a href=\"/remen/zhengfa.html\" class=\"keylink\" target=\"_blank\">正法</a>轮</p><p>如此四天下道场上见佛神力一切菩萨大众云集。一切世界海中亦复如是。</p><p>尔时普贤菩萨。于如来前。坐莲华藏师子之座。即入一切如来净藏三昧正受。普照一切法界诸如来身无所障碍。离垢满足犹如虚空。普贤菩萨。于此世界三昧正受。尽法界虚空界等一切佛刹亦复如是。普贤菩萨。入是三昧已。十方世界海诸佛悉现。彼诸如来各各赞言。善哉善哉。善男子。汝乃能入此三昧正受。是皆卢舍那佛本愿力故。又汝于诸佛所清净<a href=\"/remen/xingyuan.html\" class=\"keylink\" target=\"_blank\">行愿</a>力故。所谓转一切诸佛法轮故。开一切如来智慧海故。尽度一切诸法方便及十方海悉无余故。除一切众生<a href=\"/remen/fannao.html\" class=\"keylink\" target=\"_blank\">烦恼</a>得清净故。能到一切诸佛国土无障碍故。入一切诸佛境界无碍故。一切诸佛普门功德满足故。入一切法方便深乐一切智故。方便观察一切世间法故。知一切众生诸根海故。</p><p>尔时一切诸佛。与普贤菩萨入一切智力。与入无量无边法界智。与能诣三世诸佛所智。与一切世界海成坏智。与入无量众生界智。与佛甚深法门智。与一切不坏三昧住智。与入一切菩萨诸根海智。与一切众生语言海转法轮辞辩智。与一身遍满一切世界智。与一切诸佛音声智。何以故。以得此三昧法故。</p><p>尔时十方诸佛各申右手。摩普贤菩萨顶。尔时一切菩萨。见十方诸佛各申右手摩普贤菩萨顶已。彼诸菩萨。一心恭敬观察普贤菩萨。即时同声以偈颂曰。</p><p>于诸佛所修善法满足一切大愿力</p><p>出生清净妙法身如实平等同虚空</p><p>一切诸佛国土中普贤菩萨常依住</p><p>十方世界无不见无量功德智慧海</p><p>悉见十方一切佛清净身行功德海</p><p>能于一一微尘道普皆示现一切刹</p><p>一切十方佛世界无量微尘诸劫数</p><p>常见普贤真佛子无量三昧方便行</p><p>法身充满诸法界一切十方佛国土</p><p>遍游一切众生海安住深妙清净法</p><p>永度无量诸法界离众烦恼不可坏</p><p>其身周遍满虚空广说无量诸佛法</p><p>一切功德海中生普放光明如大云</p><p>坚固众生清净行微妙音说佛境界</p><p>无量无数大劫中修习普贤甚深行</p><p>无量无边诸法云雷震演说胜法界</p><p>一切佛土如实性十力修集净庄严</p><p>普入一切众生海如应为说清净法</p><p>无量无边大众海一心恭敬观普贤</p><p>无量深广智慧海愿转清净妙法轮</p><p>尔时普贤菩萨。承佛神力。观察一切诸世界海。一切众生海。法界业海。一切众生欲乐诸根海。一切三世诸佛海已。普告菩萨大众海言。佛子。诸佛一切世界海成败清净智。不可思议一切众生界起智。观察法界智。一切如来自在智。清净愿转法轮智。力无所畏不共法智。光明赞叹音声智。三种教化众生智。无量三昧法门不坏智。如来种种自在智。如是等一切皆不可思议。我当承佛神力具足演说。欲令一切众生入佛智海。</p><p>尔时普贤菩萨。从彼三昧起。从世界微尘等三昧起。念念中不坏方便智一切三世三昧起。时彼一切诸菩萨众。一一皆得世界尘数诸三昧。世界尘数方便法海。方便辩海。诸行愿海。如此会菩萨所得功德。一切世界海。一切如来众海。诸菩萨众所得功德亦复如是。是时一切世界六种震动。一切众生安隐悦乐。一切众宝种种庄严。一切如来大众海中。雨十种宝王云。所谓胜金色幢宝王云。佛光明照宝王云。金莲华宝王云。菩萨辩才光明宝王云。一切妙音众宝王云。庄严佛土道场宝王云。一切菩萨无量功德光明轮妙音宝王云。一切如来毛孔及诸光明。以偈颂曰。</p><p>普贤悉在一切佛刹坐宝莲华</p><p>师子座上如是示现遍一切界</p><p>普入无量无边诸行悉能示现</p><p>无量种身变化充满十方世界</p><p>妙音和雅<a href=\"/remen/shuofa.html\" class=\"keylink\" target=\"_blank\">说法</a>无碍一切三昧</p><p>方便自在一切佛土诸如来所</p><p>一切三昧皆得自在悉能了知</p><p>最胜境界示现普贤无量自在</p><p>如一切土诸如来前一切刹尘</p><p>诸世界中普贤自在亦复如是</p><p>尽卢舍那本愿底故普贤身相</p><p>犹如虚空依于如如不依佛国</p><p>现身无量普应众生随群萌类</p><p>为现化故一切世界无量佛土</p><p>悉能示现入诸法门普贤菩萨</p><p>具足净愿如是等比无量自在</p><p>一切众海无量无边各于佛土</p><p>示现清净如是一切身中悉现</p><p>随其起灭一念悉知</p><p>尔时普贤菩萨。欲令大众重欢喜故。以偈颂曰。</p><p>诸佛深智功德海充满无量无边刹</p><p>方便随众所应见卢舍那佛转法轮</p><p>不可思议佛刹海于无量劫令清净</p><p>最胜导师照一切悉能调伏众生海</p><p>众生大海难可测诸佛境界不思议</p><p>众生乐恶着诸有不能了知无上道</p><p>功德法海长养心常能亲近善知识</p><p>恒为诸佛所护念是等能度得上智</p><p>离诸谄曲心清净广大慈悲无边际</p><p>深心净信无厌足彼闻是法喜无量</p><p>普贤菩萨诸地愿安谛善住能顺行</p><p>游心法界如虚空是人乃知佛境界</p><p>一切菩萨得善利能见自在最胜尊</p><p>非余境界之所知普贤方便皆得入</p><p>无量无边诸众生一切如来所护念</p><p>于一切处转法轮卢舍那佛境界力</p><p>一切刹土及诸佛在我身内无所碍</p><p>我于一切毛孔中现佛境界谛观察</p><p>普贤菩萨所愿行无量无边悉具足</p><p>普眼境界清净身我今演说仁谛听</p><p>尔时普贤菩萨。告诸菩萨言。佛子。世界海有十种事。去来今佛之所演说。所谓说世界海。起具<a href=\"/remen/yinyuan1.html\" class=\"keylink\" target=\"_blank\">因缘</a>世界海。住世界海。形世界海。体世界海。庄严世界海。清净世界海。如来出世世界海。劫世界海。坏方便世界海。诸佛子世界海。有如是等十种事为首。乃至有世界海尘数种事。诸佛子当知。一切世界海。有世界海尘数因缘具故成。已成今成当成。所谓如来神力故。法应如是故。众生行业故。一切菩萨应得无上道故。普贤菩萨善根故。菩萨严净佛土愿行解脱自在故。如来无上善根依果故。普贤菩萨自在愿力故。如是等世界海尘数因缘具故。一切世界海成。尔时普贤菩萨。以偈颂曰。</p><p>佛智境界不可思议自在善住</p><p>悉皆如是无量无边诸世界海</p><p>卢舍那佛悉能严净如应化度</p><p>一切菩萨无量愿海皆悉清净</p><p>十方佛土一切众生以不思议</p><p>而<a href=\"/remen/juewu.html\" class=\"keylink\" target=\"_blank\">觉悟</a>之一切菩萨无量自在</p><p>度一切智方便法门出生一切</p><p>无量愿海起诸世界犹如虚空</p><p>普行一切菩萨善行入佛境界</p><p>无量无边悉能严净十方佛刹</p><p>一一佛土无量劫行众生心境</p><p>不可思议业能悉起一切刹海</p><p>众生垢秽国不清净行业无量</p><p>世界不同诸佛刹海净庄严藏</p><p>离垢杂宝以为校饰长养无垢</p><p>弘誓愿海佛子能净无数国土</p><p>若有菩萨修普贤行常能履行</p><p>清净法界当知是等功德如佛</p><p>能出无量如来刹海于一念中</p><p>悉遍十方能现一切菩萨所行</p><p>甚深清净犹如虚空等空界者</p><p>自在如是一切道场诸如来前</p><p>坐宝莲华现众妙色于其身内</p><p>容一切刹又一念中示现三世</p><p>入巧方便起诸刹海于三世国</p><p>示现<a href=\"/remen/chengfo.html\" class=\"keylink\" target=\"_blank\">成佛</a>卢舍那佛此土清净</p><p>众宝成就无有边际</p><p>尔时普贤菩萨。告诸菩萨言。佛子。一一世界海所依住。如世界微尘数。所谓依一切庄严住。或依虚空住。或依一切宝住。或依佛光明住。或依幻业住。或依摩诃那伽金刚力士掌中住。或依普贤菩萨愿力住。是时普贤菩萨。以偈颂曰。</p><p>无量无边佛刹海离垢妙宝以庄严</p><p>摩尼宝王清净照最胜威神靡不见</p><p>清净刹海住虚空宝王妙藏光普照</p><p>畅发无量微妙音宣扬佛道靡不欣</p><p>种种华光善喜乐如意宝珠为庄严</p><p>无量光网弥覆上种种香云遍充满</p><p>无量无边妙莲华青琉璃宝以为台</p><p>清净国土甚奇妙一切诸佛庄严故</p><p>或有诸佛清<a href=\"/remen/jingtu.html\" class=\"keylink\" target=\"_blank\">净土</a>以佛威神得安住</p><p>见离垢净众妙宝无量菩萨悉充满</p><p>或有诸佛清净土金刚力士掌中住</p><p>十力世雄卢舍那常为一切转法轮</p><p>或依宝树平正住依香焰云亦如是</p><p>有依水轮住坚固或依金刚海座住</p><p>有住金刚胜妙幢种种宝华弥覆上</p><p>无量自在一切处卢舍那佛令众见</p><p>众杂异色长光明普流一切佛世界</p><p>悉见种种庄严藏离垢微妙甚清净</p><p>彼以一切愿海力无量种种所依住</p><p>诸如来云悉充满常依清净虚空住</p><p>或有佛刹处上方依净菩萨天冠住</p><p>彼现无量佛自在佛子妙音净业化</p><p>诸法界等佛国土譬如电光亦如幻</p><p>绀琉璃宝广清净悉从离垢净业起</p><p>普现种种庄严藏依止虚空静安住</p><p>行业境界不可议佛令众生普得见</p><p>一切尘等诸佛刹普贤菩萨一念起</p><p>无量劫行化众生充满法界现自在</p><p>一一微尘中佛国海安住</p><p>佛云遍护念弥纶覆一切</p><p>于一微尘中佛现自在力</p><p>一切微尘中神变亦如是</p><p>诸佛及神力卢舍那示现</p><p>尔时普贤菩萨。告诸菩萨言。佛子。诸世界海有种种形。或方或圆。或非方圆。或如水洄澓。或复如华形。或种种众生形者。尔时普贤菩萨。以偈颂曰。</p><p>刹海无有量殊形异庄严</p><p>十方世界海见诸杂种相</p><p>或圆或四方或复非方圆</p><p>三维及八隅状若摩尼宝</p><p>一切诸业海种种别异故</p><p>有如金刚掌庄严坦平正</p><p>炼真金色清净妙形入于无量</p><p>正法之门诸佛刹海种种之藏</p><p>犹如大云悬处虚空彼宝轮地</p><p>妙净分明卢舍那佛光明悉照</p><p>诸佛国土起由心业无量种形</p><p>而以庄严彼国一切各各自在</p><p>如来刹海现无量相或有净秽</p><p>苦乐不同。</p><p>法常<a href=\"/remen/liuzhuan.html\" class=\"keylink\" target=\"_blank\">流转</a>变现如是一切业海</p><p>不可思议一毛孔中无量佛刹</p><p>庄严清净旷然安住彼一切处</p><p>卢舍那佛于众海中演说正法</p><p>于一尘内微细国土一切尘等</p><p>悉于中住一切世界有种种形</p><p>悉于其中转尊法轮是弘誓愿</p><p>自在之力一一尘中现一切刹</p><p>譬如幻化亦如虚空诸心业力</p><p>之所庄严一一尘中众生数等</p><p>诸化佛云神力自在于微尘中</p><p>善住佛刹卢舍那佛现法如是</p><p>尔时普贤菩萨。告诸菩萨言。佛子。诸世界海有种种体。悉应当知。所谓一切宝庄严体。或一宝体。或金刚坚固地体。或众香体。或日珠轮体。尔时普贤菩萨。以偈颂曰。</p><p>或有世界海众宝所合成</p><p>坚固不可坏安住宝莲华</p><p>或胜光明起清净晖焰照</p><p>众妙庄严刹依止虚空住</p><p>或有光明刹依止光明住</p><p>光明云庄严诸菩萨宫殿</p><p>或有佛刹海犹如电光住</p><p>言取不可得斯由愿力起</p><p>或有摩尼宝日光明藏照</p><p>贯真珠轮地菩萨悉充满</p><p>或有宝焰刹光明云荫覆</p><p>一切宝庄严悉皆有变化</p><p>或有众相体微妙相庄严</p><p>间错杂宝冠一切佛所化</p><p>心海业所起国土随乐住</p><p>谕如幻无方皆从<a href=\"/remen/wangxiang.html\" class=\"keylink\" target=\"_blank\">妄想</a>生</p><p>如来身光明摩尼刹安住</p><p>正觉云弥覆一切佛自在</p><p>或普贤菩萨化现佛刹海</p><p>一切宝校饰愿力所庄严</p><p>尔时普贤菩萨。告诸菩萨言。佛子。诸世界海。有世界海微尘等庄严。悉应当知。所谓一切境界种种云庄严。一切世界众生行业庄严。三世诸佛及普贤菩萨愿力庄严。有如是等世界海微尘数庄严。尔时普贤菩萨。以偈颂曰。</p><p>如世界海微尘等不可思议业<a href=\"/remen/guobao.html\" class=\"keylink\" target=\"_blank\">果报</a></p><p>一切十方世界海种种严净广无边</p><p>无量净色普庄严上妙功德常充满</p><p>杂光明云出<a href=\"/remen/fanyin.html\" class=\"keylink\" target=\"_blank\">梵音</a>闻于一切诸佛刹</p><p>菩萨无量功德海妙声遍满一切刹</p><p>诸誓愿云具庄严声震十方世界海</p><p>众生业海广无际净庄严云出妙音</p><p>业报如宝随应变诸佛力故悉周满</p><p>一切三世诸如来自在普现无量刹</p><p>一一境界一切佛庄严刹海皆悉见</p><p>过去未来现在劫一切十方诸世界</p><p>于无量劫净庄严一一佛刹皆悉见</p><p>一切境界诸佛云数等众生满十方</p><p>佛自在行令众知是谓如来庄严刹</p><p>众香焰流及华流一切众宝摩尼流</p><p>种种众妙庄严云皆悉校饰诸佛刹</p><p>十方世界诸道场一切众具妙庄严</p><p>靡不睹见此刹海犹如空中电光现</p><p>普贤菩萨佛子等悉能庄严诸佛刹</p><p>众生等劫净行海于此世界悉显现</p><p>尔时普贤菩萨。告诸菩萨言。佛子当知。诸世界海。有世界尘数清净。所谓菩萨亲近善知识。成就诸善根。等利一切众生。净满一切诸波罗蜜。安住一切行地。有如是等世界尘数清净。尔时普贤菩萨。以偈颂曰。</p><p>一切佛刹诸庄严无数愿海方便生</p><p>一切佛刹清净色无量行海所修集</p><p>久远亲近善知识一切净妙诸业行</p><p>慈悲普流润众生是故清净佛刹海</p><p>一切法门三昧地一切佛所净德海</p><p>禅门方便清净地是故严净佛刹海</p><p>能起无量清净心信佛坚固不可坏</p><p>以忍方便净无垢庄严刹海微妙色</p><p>兴功德云满虚空利益一切修净行</p><p>众生普获无量德是故严净佛刹海</p><p>刹海方便等无量悉净诸度无有余</p><p>修无尽愿波罗蜜是故严净佛刹海</p><p>幻化行起无有量一切诸法广清净</p><p>种种方便净众生起是可乐佛刹海</p><p>方便严净一切地具足诸佛功德海</p><p>令诸众生竭苦源是故严净佛刹海</p><p>修净力海无与等能净一切众生根</p><p>恭敬供养无量佛是故严净佛刹海</p><p>尔时普贤菩萨。告诸菩萨言。佛子当知。一一世界海。有世界海尘数诸佛。出兴于世。所谓有佛兴世。色身示现遍满法界。或有短寿。或无量劫。如是一一世界海。有世界海尘数佛出兴于世。尔时普贤菩萨。以偈颂曰。</p><p>佛以无量方便门能起一切佛刹海</p><p>随顺众生所欲乐诸佛法王出兴世</p><p>如来法身不思议无色<a href=\"/remen/wuxiang.html\" class=\"keylink\" target=\"_blank\">无相</a>无伦匹</p><p>示现色身为众生十方受化靡不见</p><p>或为众生现短命或现长寿无量劫</p><p>法身多门现十方常为世间良<a href=\"/remen/futian.html\" class=\"keylink\" target=\"_blank\">福田</a></p><p>或有能令不思议十方刹海悉清净</p><p>或有能净一刹土是彼方便愿所立</p><p>或说不可思议乘佛普示现随所乐</p><p>或有如来说一乘是佛方便无有量</p><p>自然无师得正觉或有济度少众生</p><p>或有能于一念中化度无量众生海</p><p>或有于一毛孔中化佛云出不思议</p><p>充满一切十方界无量方便化众生</p><p>或佛音声震十方随诸众生所欲乐</p><p>无量亿劫不断绝度众生海无有边</p><p>或有无量庄严刹清净大众围绕坐</p><p>充满一切世界海佛遍处众如空云</p><p>是佛方便不思议慈海充满遍一切</p><p>入诸庄严方便门悉现一切众生前</p><p>尔时普贤菩萨。告诸菩萨言。佛子当知。世界海。有世界海微尘等劫住。所谓佛刹海。或住不可数劫。或住可数劫。有如是等世界海微尘数劫住。</p></div>"
},{
    "title": "第四卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第四卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>卢舍那佛品第二之二</p><p>尔时普贤菩萨。欲分别开示故。告一切众言。诸<a href=\"/remen/fozi.html\" class=\"keylink\" target=\"_blank\">佛子</a>。当知此莲<a href=\"/remen/huazang.html\" class=\"keylink\" target=\"_blank\">华藏</a>世界海。是卢舍那佛。本修菩萨行时。于阿僧祇世界微尘数劫之所严净。于一一劫。恭敬<a href=\"/remen/gongyang.html\" class=\"keylink\" target=\"_blank\">供养</a>世界微尘等如来。一一佛所。净修世界海微尘数愿行。佛子当知。有须弥山微尘等风轮。持此莲华藏<a href=\"/remen/zhuangyan.html\" class=\"keylink\" target=\"_blank\">庄严</a>世界海。最下风轮名曰平等。彼持一切宝光明地。次上风轮名种种宝庄严。持清净光宝地。次上风轮名<a href=\"/remen/gongde.html\" class=\"keylink\" target=\"_blank\">功德</a>势。持密宝地。次上风轮名曰宝焰。持日不坏宝地。次上风轮名普庄严。持具足宝光明地。次上风轮名离垢清净平等。持宝华焰地。次上风轮名曰方行。持一切真珠地。次上风轮名曰一切年。持一切时一日半月一月一年。次上风轮名普持势。持一切须弥山地。次上风轮名庄严光明。能持一切有。如是次上。有须弥山微尘等风轮。最上风轮名胜藏。持一切香水海。彼香水海中有大莲华。名香幢光明庄严。持此莲华藏庄严世界海。此世界海边有金刚山周匝围绕。尔时普贤菩萨。以偈颂曰。</p><p>于此莲华藏庄严世界海</p><p>一切妙宝藏种种净光明</p><p>一切微尘等过去佛所住</p><p>昔于诸有海离垢悉清净</p><p>无量大悲云充满诸<a href=\"/remen/zhongsheng.html\" class=\"keylink\" target=\"_blank\">众生</a></p><p>舍离自己身如佛刹尘数</p><p>于无量行海常修令清净</p><p>是故莲华藏世界海庄严</p><p>一切<a href=\"/remen/xukong.html\" class=\"keylink\" target=\"_blank\">虚空</a>界光明遍充满</p><p>安住不可动胜风轮常持</p><p>一切宝庄严妙风常流行</p><p>卢舍那旷愿令国土严净</p><p>如意宝遍布种种妙华敷</p><p>以本愿力故处在于虚空</p><p>坚固善安住一切宝庄严</p><p>十方一切界放清净光云</p><p>诸摩尼宝中无量菩萨云</p><p>遍游十方国光明极炽盛</p><p>宝华盛妙色庄严光明轮</p><p>充满诸法界十方靡不遍</p><p>一切众净宝悉放光明云</p><p>十方诸世界一切皆充满</p><p>灭除一切苦安立无上道</p><p>妙色悉普照一切世界海</p><p>于此莲华藏世界海之内</p><p>一一微尘中见一切法界</p><p>一切诸佛云放宝光明照</p><p>是卢舍那刹有无量<a href=\"/remen/zizai.html\" class=\"keylink\" target=\"_blank\">自在</a></p><p>一切众生等莲华中诸佛</p><p>兴种种无量自在变化云</p><p>释梵诸天众及转轮圣王</p><p>一切众生类皆悉得安住</p><p>变化放光明悉与法界等</p><p>一切光明中出诸佛妙音</p><p>知诸众生心所念无有余</p><p>无数方便门调伏群生类</p><p>离一切颠倒<a href=\"/remen/changzhu.html\" class=\"keylink\" target=\"_blank\">常住</a>于寂静</p><p>无量光明云悉与法界等</p><p>普贤所行智无上胜妙地</p><p>于光庄严中皆悉具足闻</p><p>佛子当知。此莲华藏世界海金刚围山。依莲华日宝王地住。彼有一切香水海。一切众宝遍布其地。金刚厚地不可破坏。出生一切众宝。又能明照一切世界。尔时普贤菩萨。以偈颂曰。</p><p>一切世界海有无量庄严</p><p>宝轮无边色如来神力起</p><p>庄严斫迦罗宝轮及香轮</p><p>依住真珠轮及依种种宝</p><p>坚固宝庄严阎浮檀净藏</p><p>香光满十方照现斫迦罗</p><p>持以坚固金刚宝金刚庄严不可坏</p><p>种种众宝相庄严一切庄严清净法</p><p>香水普流无量色散华摩尼栴檀香</p><p>天衣遍覆华庄严众宝香华熏无量</p><p>清净宝树云庄严普能照明一切身</p><p>光明妙云悉具足树下安坐靡不照</p><p>种种华香及幡盖一切菩萨充法界</p><p>能说一切语言海是卢舍那转法轮</p><p>彼处悉有珍宝幢一切宝树出光明</p><p>卢舍那<a href=\"/remen/foshen.html\" class=\"keylink\" target=\"_blank\">佛身</a>清净彼庄严内一切见</p><p>诸庄严中无数身如来变化色无量</p><p>充满一切十方界调伏众生无限量</p><p>一切庄严出妙声卢舍那佛所愿轮</p><p>随其清净佛刹海佛自在力皆悉闻</p><p>彼大斫迦罗山内世界海中。有不可破坏摩尼宝王。映现一切众生之身。众宝莲华以为庄严大地。一切庄严妙云皆悉充满。一切妙香而以熏之。以三世佛刹庄严而庄严之。尔时普贤菩萨。以偈颂曰。</p><p>其地平正净<a href=\"/remen/yuanman.html\" class=\"keylink\" target=\"_blank\">圆满</a>斫迦罗内不可坏</p><p>平等安住甚清净种种杂宝而庄严</p><p>金刚宝地可悦乐宝轮罗网弥覆上</p><p>种种宝华为庄严杂种宝衣珍妙轮</p><p>随次遍布一切地菩萨天冠宝璎珞</p><p>离垢庄严光明照妙香碎宝悉充满</p><p>光明众宝华庄严普放一切满十方</p><p>宝华遍覆一切地悉能长养佛功德</p><p>兴一切云满虚空光明普照不可尽</p><p>光明悉满一切刹具说<a href=\"/remen/fofa.html\" class=\"keylink\" target=\"_blank\">佛法</a><a href=\"/remen/ganlu.html\" class=\"keylink\" target=\"_blank\">甘露</a>味</p><p>悉入一切佛所愿常能广见三世法</p><p>随顺菩萨大士行于此大地皆悉见</p><p>此清净地宝庄严一切佛刹悉来入</p><p>其地一一微尘中一切佛刹亦悉入</p><p>众宝妙华庄严藏十方菩萨常往来</p><p>常闻菩萨一切愿及诸菩萨自在德</p><p>有宝光明相庄严离垢严净出光明</p><p>示现一切诸佛法充满法界如虚空</p><p>有得普贤所愿者诸佛境界无量智</p><p>彼得无量胜自在能入无边佛刹海</p><p>彼大地处。有不可说佛刹微尘等香水海。众宝庄严。一切香摩尼宝王。以为其岸。宝王罗网弥覆其上。众宝色水盈满其中。一切众华皆悉开敷。细末栴檀以香其水。常出如来妙音不绝。众香次第普熏十方。杂宝阶道真珠栏楯。众宝潮浪出妙音声。恒沙佛刹微尘数等宝华楼阁。周匝围绕。无量佛刹微尘等众宝华城。以周其外。十<a href=\"/remen/daqianshijie.html\" class=\"keylink\" target=\"_blank\">大千世界</a>微尘数华。一一莲华各十由旬。开敷鲜茂遍布水上。其香普熏一切世界。十佛国土尘数香树。以为庄严。尔时普贤菩萨。以偈颂曰。</p><p>于彼严净大地处香水宝海而庄严</p><p>清净宝地常安住金刚坚固不可坏</p><p>众香宝王以为岸宝云光明如日照</p><p>真珠宝华妙璎珞离垢清净普庄严</p><p>清净香水湛然满众宝华光为旋流</p><p>妙声悦乐常不断自在普闻佛世界</p><p>众珍校饰净阶道宝庄严地安不动</p><p>真珠妙宝为栏楯光明宝华可悦乐</p><p>宝树罗生缘道侧摩尼宝乐焕明耀</p><p>演出无量和雅声庄严净音叹<a href=\"/remen/sanbao.html\" class=\"keylink\" target=\"_blank\">三宝</a></p><p>香水柔软湛然满分陀利华遍围绕</p><p>一切香华出光明清净具足而庄严</p><p>于宝幢中有光明垂宝旗幡而庄严</p><p>摩尼宝网出妙声闻者能入一切智</p><p>众宝华城甚微妙无量宝色净光明</p><p>十方世界靡不照一切具足光严饰</p><p>垣墙周匝而围绕种种杂宝为庄严</p><p>清净宝焰相任持具足庄严宝香海</p><p>卢舍那佛过去行令佛刹海甚清净</p><p>无数无量无边际彼处一切自在转</p><p>一一香水海。有四天下微尘数香水河围绕。种种宝华弥覆其上。彼诸香水河。从佛眉间白毫相出。摩尼宝王泛上随流。尔时普贤菩萨。以偈颂曰。</p><p>离垢清净香水流金刚宝华悉弥覆</p><p>众宝轮地布金沙无量珍琦普庄严</p><p>净妙阶道七宝成诸栏楯上植莲华</p><p>真珠宝华常敷荣悬杂华鬘为庄严</p><p>一切宝光微妙色清净香水杂宝流</p><p>种种宝华为波浪众音谐雅演佛声</p><p>栴檀宝末和清流无量杂宝为回复</p><p>普出种种香光焰常流一切十方界</p><p>一切香河出无量杂种妙胜诸珍宝</p><p>众宝积集为华盖光明普照香水河</p><p>十方无量世界中<a href=\"/remen/foguang.html\" class=\"keylink\" target=\"_blank\">佛光</a>明照见宝王</p><p>如来道场宝轮地众宝香河盈流满</p><p>诸宝罗网相扣摩演佛音声常不绝</p><p>一切菩萨诸佛法普贤大士所<a href=\"/remen/xiuxing.html\" class=\"keylink\" target=\"_blank\">修行</a></p><p>诸佛<a href=\"/remen/shizun.html\" class=\"keylink\" target=\"_blank\">世尊</a>愿音声于彼宝岸常得闻</p><p>一切如来过去行皆悉遍闻十方国</p><p>一切香河诸旋流一切菩萨功德云</p><p>渐渐盈满诸法界见一切刹无不至</p><p>彼诸一切香水河净宝王云弥覆上</p><p>佛白毫相出宝王其光明耀等如来</p><p>彼香河中间一切平正。诸妙宝树以为庄严。杂种宝幔弥覆其上。一切菩萨愿力所起。佛所护念。三世庄严而庄严之。尔时普贤菩萨。以偈颂曰。</p><p>卢舍那佛遍十方出一切化庄严身</p><p>彼亦不来亦不去佛愿力故皆悉见</p><p>一切佛刹微尘中无量佛子修诸行</p><p>悉受清净国土记见严净刹称本行</p><p>佛子当知。此莲华藏世界海中。一一境界。有世界海微尘数清净庄严。诸佛子。此香水海上。有不可说佛刹微尘数世界性住。或有世界性莲华上住。或在无量色莲华上住。或依真珠宝住。或依诸宝网住。或依种种众生身住。或依佛摩尼宝王住。或须弥山形。或河形。或转形。或旋流形。或轮形。或树形。或楼观形。或云形。或网形。尔时普贤菩萨。以偈颂曰。</p><p>坚固清净诸佛刹离垢<a href=\"/remen/jietuo.html\" class=\"keylink\" target=\"_blank\">解脱</a>光明藏</p><p>依止摩尼宝海住或有依止香海住</p><p>或依种种方便住或依庄严众色住</p><p>或复须弥树圆形种种方门佛刹住</p><p>或光明身诸华藏宝云普放净光明</p><p>光明充满胜世界宝地海藏不可坏</p><p>或净佛刹无量色光明焰云众色等</p><p>或有妙音诸世界自然常音不思议</p><p>无数愿乐种种身自在行云音声身</p><p>众生无量德音身最胜一切德音身</p><p>种种门入诸佛刹渐至无尽不思议</p><p>无数一切满十方无尽无量普自在</p><p>一切诸方如来刹广大方便入佛界</p><p>见十方刹渐次至国土不增亦不减</p><p>以一国土满十方十方入一亦无余</p><p>世界本相亦不坏无比功德故能尔</p><p>一切佛刹微尘中见卢舍那自在力</p><p>弘誓愿海震音声调伏一切众生类</p><p>佛身充满一切刹无数菩萨亦如是</p><p><a href=\"/remen/jiaohua.html\" class=\"keylink\" target=\"_blank\">教化</a>众生无有量佛现自在无伦匹</p><p>尔时普贤菩萨。告诸菩萨言。佛子。彼众香水海中。有一香水海。名乐光明。有一切香摩尼宝王庄严莲华。上有世界。名清净宝网光明。<a href=\"/remen/fohao.html\" class=\"keylink\" target=\"_blank\">佛号</a>离垢净眼广入。彼世界上。过佛刹尘数世界。有佛国名杂香莲华胜妙庄严。依宝网住。形如师子座。佛号师子座光明胜照。彼世界上。过佛刹尘数世界。有佛国名宝庄严普光明。依诸华住。形如日轮云。佛号广大光明智胜。彼世界上。过佛刹尘数世界。有佛国名杂光莲华。佛号金刚光明普<a href=\"/remen/jingjin.html\" class=\"keylink\" target=\"_blank\">精进</a>善起。彼世界上。过佛刹尘数世界。有佛国名<a href=\"/remen/wuwei.html\" class=\"keylink\" target=\"_blank\">无畏</a>严净。佛号平等庄严妙音幢王。彼世界上。过佛刹尘数世界。有佛国名华开净焰。佛号爱海功德称王。彼世界上。过佛刹尘数世界。有佛国名总持。佛号净<a href=\"/remen/zhihui.html\" class=\"keylink\" target=\"_blank\">智慧</a>海。彼世界上。过佛刹尘数世界。有佛国名解脱声。佛号善相幢。彼世界上。过佛刹尘数世界。有佛国名胜起。佛号莲华藏光。彼世界上。过佛刹尘数世界。有佛国名善住金刚不可破坏。佛号那罗延不可破坏。彼世界上。过佛刹尘数世界。有佛国名华林赤莲华。佛号杂宝华鬘智王。彼世界上。过佛刹尘数世界。有佛国名净光胜电如来藏。佛号能起一切所愿功德。彼世界上。有香水海。名净光焰起。中有世界性。名善住。次上复有香水海。名金刚眼光明。中有世界性。名法界等起。次上复有香水海。名莲华平正。中有世界性。名出十方<a href=\"/remen/huashen.html\" class=\"keylink\" target=\"_blank\">化身</a>。次上复有香水海。名宝地庄严光明。中有世界性。名宝枝庄严。次上复有香水海。名化香焰。中有世界性。名清净化。次上复有香水海。名宝幢。中有世界性。名佛护念。次上复有世界性名众色普光。如是次上。复有世界尘数香水海及世界性。如一方。十方亦如是。卢舍那佛常转法轮处。尔时普贤菩萨。以偈颂曰。</p><p>法界不可坏莲华世界海</p><p>离垢广庄严安住于虚空</p><p>此世界海中刹性难思议</p><p>善住不杂乱各各悉自在</p><p>平正住庄严依种种色住</p><p>如来世界海佛刹相随顺</p><p>种种身音声一切佛自在</p><p>普见诸世界种种业庄严</p><p>须弥山城网水旋轮圆形</p><p>清净色莲华彼彼悉围绕</p><p>尸罗幢盆形随顺转色形</p><p>如是难思议诸佛国土形</p><p>不思议世界依止莲华住</p><p>放大光明网普照于一切</p><p>一一如来刹放诸光明网</p><p>照一切佛国充满十方海</p><p>一切诸佛刹一切境界门</p><p>一切方便入皆悉见无量</p><p>不思议佛刹不坏不可尽</p><p>无量净庄严大仙威神力</p><p>彼如来刹顶不思议世界</p><p>或成或有败不生亦不灭</p><p>譬如诸树林华叶或生落</p><p>如是诸佛刹成败亦复然</p><p>如依种种树有种种果生</p><p>如是种种刹有种种众生</p><p>种子差别故果实生不同</p><p>行业若干故佛刹种种异</p><p>譬如意宝珠随意现众色</p><p>除诸<a href=\"/remen/wangxiang.html\" class=\"keylink\" target=\"_blank\">妄想</a>故悉见清净刹</p><p>譬如空中云龙王力能现</p><p>如是佛愿力一切佛刹起</p><p>犹如工幻师能现种种众</p><p>如是众生业佛刹不思议</p><p>如见彩画像知是画师造</p><p>如是见佛刹心画师所成</p><p>众生心不同随起诸妄想</p><p>如是诸佛刹一切皆如化</p><p>犹如见导师种种无量色</p><p>随众生心行见佛刹亦然</p><p>无量真珠华悉覆诸佛刹</p><p>色现各不同离垢庄严现</p><p>彼莲华网中佛刹网依住</p><p>种种妙庄严众生所依处</p><p>或有佛刹地垢秽不平正</p><p>众生<a href=\"/remen/fannao.html\" class=\"keylink\" target=\"_blank\">烦恼</a>故起如是佛刹</p><p>清净不清净佛刹不可议</p><p>众生希望起菩萨之所持</p><p>清净不清净无量诸佛刹</p><p>业海<a href=\"/remen/yinyuan1.html\" class=\"keylink\" target=\"_blank\">因缘</a>起菩萨之所化</p><p>或放清净光离垢众宝体</p><p>种种妙庄严诸佛令清净</p><p>一切国土中火灾不可议</p><p>示现不清净而刹常坚固</p><p>或依风轮住或复依水轮</p><p>无量刹成败众生行业故</p><p>见无量佛刹或成或有败</p><p>彼亦无有成亦复无有败</p><p>于一一念中无量佛刹起</p><p>诸佛所持故国清净离垢</p><p>或有佛刹起泥土不清净</p><p>离明常闇冥罪众生所住</p><p>或有泥土刹烦恼大恐怖</p><p>乐少忧苦多薄福之所处</p><p>或有铁世界或有赤铜国</p><p>诸石山秽恶众生业故起</p><p>或有泥土刹众生常苦恼</p><p>长冥离光明光明海能照</p><p>诸畜生趣中受无量种身</p><p>随宿行业故长受无量苦</p><p>阎罗王界中饥渴苦常逼</p><p>登上大火山长受无量苦</p><p>或有七宝刹平正住庄严</p><p>清净业力起微妙善安隐</p><p>彼佛刹土中唯见人天趣</p><p>功德果成就常受诸快乐</p><p>一一毛孔中不思议亿刹</p><p>无量形庄严种种业所起</p><p>随其自业起众生界难议</p><p>取种种相已或受乐受苦</p><p>或刹光无量一切宝为地</p><p>金刚华遍覆离垢净庄严</p><p>或刹光明体光明轮安住</p><p>金色栴檀香光明云常照</p><p>或刹日轮体布众香宝衣</p><p>或一莲华中菩萨悉充满</p><p>或有无量色离垢宝佛刹</p><p>绀宝光明网光明网电照</p><p>或有佛刹土金刚华为体</p><p>或布众宝华观察甚清净</p><p>普贤菩萨愿所得清净国</p><p>三世庄严刹悉现于此中</p><p>诸佛子汝观佛世界自在</p><p>未来一切刹悉见皆如梦</p><p>十方一切刹过去佛国海</p><p>于一世界见一切刹如化</p><p>三世一切佛并一切佛土</p><p>于一世界见三世佛及刹</p><p>观微尘上刹一切佛自在</p><p>无量妙庄严皆悉如电光</p><p>或无量佛土其形犹如海</p><p>有如须弥山世界难思议</p><p>有国如珠贯依绀宝网住</p><p>或依树庄严一切佛充满</p><p>或依摩尼轮或依止莲华</p><p>八隅杂庄严离垢种种色</p><p>或如师子座或有国如金</p><p>或如众宝形或如梵世处</p><p>或天主月形又复形如日</p><p>或如摩尼宝栴檀香庄严</p><p>或如旋香鬘佛世界安住</p><p>或如光明轮种种色庄严</p><p>或<a href=\"/remen/shouming.html\" class=\"keylink\" target=\"_blank\">寿命</a>一劫或复寿百劫</p><p>或复有寿命佛刹微尘等</p><p>或于一劫中见无量刹起</p><p>无量不可数不思议刹坏</p><p>或国土无佛或国土有佛</p><p>或国土一佛或有无量佛</p><p>若国土无佛他方异世界</p><p>有诸化佛来示现自在教</p><p>从兜率舍寿降神处胎生</p><p>降魔成正觉转无上法轮</p><p>随众生所乐种种色示现</p><p>一切时不坏转清净法轮</p><p>若众生非器非佛令不见</p><p>烦恼所障碍不见如来意</p><p>或刹极浊恶常闻弊恶音</p><p>刚强粗犷声不爱大恐怖</p><p>彼<a href=\"/remen/diyu.html\" class=\"keylink\" target=\"_blank\">地狱</a>畜生饿鬼趣受苦</p><p>是浊恶佛刹众生忧恼海</p><p>或刹甘露音常闻柔软声</p><p>清净业道音普闻一切刹</p><p>或有佛刹闻释提桓因声</p><p>梵天王妙声诸世界主声</p><p>光明旋音声佛化身无尽</p><p>诸菩萨音声当闻佛刹海</p><p>或不思议刹闻转法轮声</p><p>不可尽愿声所修行音声</p><p>闻三世诸佛具足尊名号</p><p><a href=\"/remen/suiyuan.html\" class=\"keylink\" target=\"_blank\">随缘</a>起佛刹音声不可尽</p><p>诸佛子。乃往久远过世界海微尘数劫。复过是数。尔时有世界海。名净光普眼。中有世界性。名胜妙音。依止摩尼华网海住。清净无秽。有须弥山尘数世界。以为眷属。无量宝庄严地。有三百重众宝围山。高广严净周匝围绕。其世界性。形如须弥山。天宫庄严以念为食。彼世界性中。有香水海名清净光。彼香海中。有须弥山。名大焰华庄严幢。以十种宝栏楯围绕。彼须弥山。有林观名宝华枝。以无量华楼阁。无量宝幢楼阁。无量绀宝网。种种色华而庄严之。无量香云弥覆其上。十亿百千城周匝围绕。于彼林东。有一大城名曰焰光。纯香所成面千由旬。七宝为郭周匝围绕。其城竂观杂宝庄严。覆以杂华及诸宝网。微风吹动出妙音声。其城有门一万二千。建杂宝幢而庄严之。十亿园林周匝围绕。城中众生。皆悉成就业报神足。行同诸天。一切所欲应念即至。于彼林南。有一天城。名树华庄严。次有龙城。名曰究竟。次有夜叉城。名金刚胜妙庄严幢。次有乾闼婆城。名离垢善。次有阿修罗城。名宝轮地。次有迦楼罗城。名众宝庄严善光。次有紧那罗城。名娱乐庄严。次有摩睺罗伽城。名宝金刚幢。时彼林中。有一道场。名宝华庄严。其道场前。有大莲华名华焰具足。纵广百亿由旬。十亿莲华眷属围绕。时彼世界过百岁已。有佛出世。如是次第。有十须弥山尘数如来。出兴于世。其最初佛。名一切功德本胜须弥山云。时佛处彼大莲华上。眉间白毫放大光明。名一切功德觉。有十佛世界尘数光明。以为眷属。彼光灭除一切众生烦恼盖障。令得净心起功德海。永离三恶八难诸趣。发<a href=\"/remen/putixin.html\" class=\"keylink\" target=\"_blank\">菩提心</a>。诸佛子。时彼焰光城中。有王名爱见善慧。其王统领万亿诸城。有三万七千夫人采女。二万五千子。其第一子名功德胜。次名普庄严童子。时彼童子。见佛无量自在功德善根因缘故。即得十种<a href=\"/remen/sanmei.html\" class=\"keylink\" target=\"_blank\">三昧</a>。名曰诸佛具足功德三昧。普门方便三昧。净方便云三昧。教化众生三昧。一切音声充满三昧。无量功德诚向三昧。如实觉诸法三昧。广地方便海三昧。胜解脱三昧。一切智光三昧。尔时普庄严童子。以偈颂曰。</p><p>犹如千日出虚空靡不照</p><p>离垢坐道场光明亦如是</p><p>无量万亿劫难遇之导师</p><p>出兴于<a href=\"/remen/shijian.html\" class=\"keylink\" target=\"_blank\">世间</a>一切见最胜</p><p>观察佛光明如云难思议</p><p>一切处悉见如对现目前</p><p>毛孔放光明如云不可尽</p><p>随诸众生音赞佛无量德</p><p>众生遇佛光离苦永寂灭</p><p>悉安隐快乐<a href=\"/remen/huanxi.html\" class=\"keylink\" target=\"_blank\">欢喜</a>遍充满</p><p>观察诸菩萨充满十方界</p><p>放摩尼宝云赞叹诸最胜</p><p>常于道场闻深妙音声海</p><p>灭诸众生苦睹佛自在力</p><p>一切兴恭敬欢喜心无量</p><p>往诣法王所瞻仰礼供养。</p><p>时彼童子说偈音声。于彼世界无不普闻。尔时爱见善慧王。闻说是偈欢喜无量。以偈颂曰。</p><p>宜时普宣告诸王大臣等</p><p>令知吉祥相咸速诣最胜</p><p>庄饰一切城宜令悉清净</p><p>建诸妙幢幡种种宝庄严</p><p>设众妙宝帐弥覆罗其上</p><p>兴妓乐音云令充遍虚空</p><p>扫除诸街巷降以杂宝雨</p><p>庄严众宝乘当诣见最胜</p><p>各于其帐内雨种种云雨</p><p>一切庄严云流行虚空中</p><p>香莲华光云华盖难思议</p><p>璎珞半月云雨众妙宝衣</p><p>须弥山香水摩尼宝庄严</p><p>清净众杂宝显现虚空中</p><p>摩尼宝华鬘离垢众宝鬘</p><p>摩尼宝灯云凝照停虚空</p><p>瞩想皆<a href=\"/remen/nianfo.html\" class=\"keylink\" target=\"_blank\">念佛</a>生无量欢喜</p><p>妻子眷属俱当诣见最胜</p><p>尔时爱见善慧王。与七十七亿那由他眷属俱。往诣一切功德本胜须弥山云佛所。到已头面礼足于一面坐。有无量天龙夜叉乾闼婆阿修罗迦楼罗紧那罗摩睺罗伽等。往诣佛所。头面礼足于一面住。尔时如来。教化一切诸众生故。于彼大众海中说经。名现三世一切诸佛集会。世界尘数修多罗以为眷属。随诸众生所应解故。尔时普庄严童子。闻是经已。宿世功德因缘故。得一切法具足三昧。一切法来入安住<a href=\"/remen/puti.html\" class=\"keylink\" target=\"_blank\">菩提</a>心三昧。法界师子光方便三昧。<a href=\"/remen/fayan.html\" class=\"keylink\" target=\"_blank\">法眼</a>清净三昧。尔时童子以偈颂曰。</p><p>我闻最胜法清净慧眼开</p><p>能见一切佛过去功德海</p><p>我见一切生如本色具足</p><p>随本名身业供养一切佛</p><p>过去诸佛所<a href=\"/remen/wuliangjie.html\" class=\"keylink\" target=\"_blank\">无量劫</a>海行</p><p>我见诸佛海清净佛刹海</p><p>于<a href=\"/remen/shengsi.html\" class=\"keylink\" target=\"_blank\">生死</a>海中舍自身无量</p><p>修菩萨胜行严净佛刹海</p><p>舍无量耳鼻头目及手足</p><p>王身大臣身具足修净国</p><p>一一佛刹中难思议亿劫</p><p>修行<a href=\"/remen/pusadao.html\" class=\"keylink\" target=\"_blank\">菩萨道</a>令佛刹海净</p><p>普贤菩萨愿修习诸行海</p><p>一切刹海中令佛土清净</p><p>如日光明净悉见色具足</p><p>佛智光照已见我本修行</p><p>见无量诸佛离垢清净刹</p><p>成等正觉声悉充满法界</p><p>如彼修清净具足佛刹海</p><p>一切佛神力应修菩萨行</p><p>说是偈时。如须弥山尘数众生。悉发无上道心。时彼如来。为此童子而说颂曰。</p><p>善哉普庄严德藏大名称</p><p>能为众生故勇猛求菩提</p><p>能发智慧光满一切法界</p><p>无上<a href=\"/remen/daode.html\" class=\"keylink\" target=\"_blank\">道德</a>云当得智慧海</p><p>一国中修行一刹微尘劫</p><p>当逮是智慧如我之所得</p><p><a href=\"/remen/xiedai.html\" class=\"keylink\" target=\"_blank\">懈怠</a>者不能解深方便海</p><p>精进力成就能净佛世界</p><p>一切微尘数劫海修众行</p><p>彼得净如是如我佛刹海</p><p>一一众生故无量劫苦行</p><p>不厌生死难能为大导师</p><p>无量无边愿一切诸佛海</p><p>能度无上道方便海具足</p><p>恭敬供养我普庄严大力</p><p>胜须弥山佛成汝无上道</p><p>普贤常勇猛具足大名称</p><p>一切法界满净诸佛刹海</p><p>尔时一切功德本胜须弥山云如来。寿五十亿岁。彼佛灭度后。有佛出世。号一切度离痴清净眼王如来。普庄严童子。见是如来已。即得念佛三昧。普门海藏三昧。无量智持转法三昧。甚深法乐三昧。时佛说经。名一切法界<a href=\"/remen/zixing.html\" class=\"keylink\" target=\"_blank\">自性</a>离垢庄严。有世界微尘等修多罗。以为眷属。普庄严童子。闻是经已。即得三昧。名一切法普门欢喜藏三昧。入一切法方便海三昧。</p><p>如来名号品第三</p><p>佛在摩竭提国寂灭道场初始得佛普光法堂。坐莲华藏师子座上。善觉智无二念。了达法性住佛所住。等诸如来至无碍趣。具不退法无坏境界。住不思议等达三世。与十佛国土微尘数等大菩萨俱。尽一生补处。悉从他方世界来集。了众生性深入法界。常善思量世间<a href=\"/remen/niepan.html\" class=\"keylink\" target=\"_blank\">涅槃</a>。明了业报众生心行。悉能解知诸法义味。观察世间。离世间法。究竟分别为无为性。去来现在靡不贯达。时诸菩萨咸作是念。唯愿世尊哀愍我等。随所志乐示现佛刹。示佛所住。示佛国庄严。示诸佛法。示佛土清净。示佛所<a href=\"/remen/shuofa.html\" class=\"keylink\" target=\"_blank\">说法</a>。示佛刹体。示佛功德势力。示随佛刹起。示成正觉。开示十方一切如来所可分别菩萨十住十行十<a href=\"/remen/huixiang.html\" class=\"keylink\" target=\"_blank\">回向</a>十藏十地十愿十定十自在十顶。菩萨<a href=\"/remen/suixi.html\" class=\"keylink\" target=\"_blank\">随喜</a>心。不断如来性。救众生灭烦恼。知众行解诸法。离垢秽拔众难。决疑网竭爱欲。佛无上地。佛境界。佛住寿。佛行。<a href=\"/remen/foli.html\" class=\"keylink\" target=\"_blank\">佛力</a>。佛无所畏。佛定。佛神足。佛胜法。佛不动转。佛六情根。佛光。佛智。佛无上功德一切具足。如是等事悉为我现。</p><p>尔时世尊。知诸菩萨心之所念。即如其像现<a href=\"/remen/shentong.html\" class=\"keylink\" target=\"_blank\">神通</a>力。现神力已。东方过十佛刹微尘数国。有世界名金色。佛号不动智。有菩萨字文殊师利。与十佛土尘数菩萨。来诣佛所恭敬供养头面礼足。即于东方。化作莲华藏师子之座。结跏趺坐。南方过十佛刹微尘数国。有世界名乐色。佛号智火。有菩萨字觉首。与十佛土尘数菩萨。来诣佛所恭敬供养头面礼足。即于南方。化作莲华藏师子之座。结跏趺坐。西方过十佛刹微尘数国。有世界名华色。佛号习智。菩萨字财首。与十佛土尘数菩萨。来诣佛所恭敬供养头面礼足。即于西方。化作莲华藏师子之座。结跏趺坐。北方过十佛刹微尘数国。有世界名薝葡华色。佛号行智。菩萨字宝首。与十佛土尘数菩萨。来诣佛所恭敬供养头面礼足。即于北方。化作莲华藏师子之座。结跏趺坐。东北方过十佛刹微尘数国。有世界名青莲华色。佛号明智。菩萨字德首。与十佛土尘数菩萨。来诣佛所恭敬供养头面礼足。即于东北方。化作莲华藏师子之座。结跏趺坐。东南方过十佛刹微尘数国。有世界名金色。佛号究竟智。菩萨字目首。与十佛土尘数菩萨。来诣佛所恭敬供养头面礼足。即于东南方。化作莲华藏师子之座。结跏趺坐。西南方过十佛刹微尘数国。有世界名宝色。佛号上智。菩萨字进首。与十佛土尘数菩萨。来诣佛所恭敬供养头面礼足。即于西南方。化作莲华藏师子之座。结跏趺坐。西北方过十佛刹微尘数国。有世界名金刚色。佛号自在智。菩萨字法首。与十佛土尘数菩萨。来诣佛所恭敬供养头面礼足。即于西北方。化作莲华藏师子之座。结跏趺坐。下方过十佛刹微尘数国。有世界名玻璃色。佛号梵智。菩萨字智首。与十佛土尘数菩萨。来诣佛所恭敬供养头面礼足。即于下方。化作莲华藏师子之座。结跏趺坐。上方过十佛刹微尘数国。有世界名如实色。佛号伏怨智。菩萨字贤首。与十佛土尘数菩萨。来诣佛所恭敬供养头面礼足。即于上方。化作莲华藏师子之座。结跏趺坐。是时文殊师利菩萨。承佛神力。观察大众。叹曰快哉。今菩萨会为未曾有。诸佛子。当知佛刹不可思议。佛住。佛国。佛法。佛刹清净。佛说法。佛出世。佛刹起。诸佛阿耨多罗三藐三菩提。皆不可思议。何以故。十方诸佛说法。知彼心行随化众生。与虚空法界等。何以故。此<a href=\"/remen/suoposhijie.html\" class=\"keylink\" target=\"_blank\">娑婆世界</a>中。诸四天下教化一切。种种身。种种名。处所形色长短寿命。诸得。诸入。诸根。生处。业报。如是种种不同。众生所见亦异。何以故。诸佛子。此四天下佛号不同。或称悉达。或称满月。或称师子吼。或称释迦牟尼。或称神仙。或称卢舍那。或称瞿昙。或称大<a href=\"/remen/shamen.html\" class=\"keylink\" target=\"_blank\">沙门</a>。或称最胜。或称能度。如是等称佛名号其数一万。诸佛子。次此东方。有四天下名曰善护。彼称如来。或号金刚。或号尊胜。或号大智。或号不坏。或号云王。或号无诤。或号平等。或号欢喜。或号无比。或号默然。如是等称佛名号其数一万。诸佛子。次此南方。有四天下名曰难养。彼称如来。或名甘露灌。或名善名称。或名离垢。或名实论师。或名调御。或名乐慧。或名大音。或名众祐。或名无量。或名胜慧。如是等称佛名号其数一万。诸佛子。次此西方。有四天下名曰佛慧。彼称如来。或谓性慧。或谓爱现。或谓无上王。或谓无恐怖。或谓实慧。或谓常化。或谓知足。或谓法慧。或谓究竟。或谓能忍。如是等称佛名号其数一万。诸佛子。次此北方。有四天下名师子言。彼称如来。或称大牟尼。或称苦行。或称婆伽婆。或称<a href=\"/remen/futian.html\" class=\"keylink\" target=\"_blank\">福田</a>。或称一切智。或称善意。或称清净。或称伊那婆那。或称胜鬘。或称愿行满。如是等称佛名号其数一万。诸佛子。次此东北方。有四天下名曰安宁。彼称如来。或号法王。或号等起。或号寂静。或号妙天。或号离欲。或号胜慧。或号等心。或号无坏。或号慧音。或号远来。如是等称佛名号其数一万。诸佛子。次此东南方。有四天下名曰喜乐。或称如来。或名莲华。或名慧火。或名知人。或名密教。或名解脱。或名自然安住。或名妙行成就。或名清净眼王。或名上勇。或名精进力。如是等称佛名号其数一万。诸佛子。次此西南方。有四天下名曰坚固。彼称如来。或称不动。或称慧王。或称满慧。或称无动慧。或称常悲。或称顶王。或称胜音。或称一切施或称持仙。或称胜须弥如是等称佛名号其数一万。诸佛子。次此西北方。有四天下名须菩提。彼称如来。或号普慧。或号光明成就。或号宝髻。或号应敬念。或号无上义。或号悦乐。或号本性清净。或号光明满。或号修臂。或号本善住。如是等称佛名号其数一万。诸佛子。次此下方。有四天下名曰焰道。彼谓如来。或名长养善根。或名师子色。或名利智。或名真金焰。或名普亲。或名<a href=\"/remen/fanyin.html\" class=\"keylink\" target=\"_blank\">梵音</a>。或名<a href=\"/remen/154932.html\" class=\"keylink\" target=\"_blank\">饶益</a>。或名究竟来。或名真天。或名平等施。如是等称佛名号其数一万。诸佛子。次此上方。有四天下名曰持地。彼谓如来。或称猛慧。或称无量清净。或称觉慧。或称勇首。或称妙庄严。或称能发欢喜。或称意成满。或称火光。或称精进。或称一乘。诸佛子。如是持地四天下。称佛名号其数一万。此娑婆世界。有如是等百亿四天下。彼称如来。亦各不同有百亿万。诸佛子。此娑婆世界东。次有国土名曰密训。彼谓如来。或称平等。或称最勇。或称安慰。或称调意。或称闻慧。或称一切舍。或称自在。或称坚固身。或称大超越。或称无比智。诸佛子。如是密训国土。称佛名号有百亿万。诸佛子。此世界南。次有国土名曰最勇。彼谓如来。或称自然清净。或称意至到。或称能仁。或称解脱王。或称智惠王。或称明行足。或称善誓。或称能寂灭。或称大慈。或称大悲。如是等称佛名号有百亿万。诸佛子。此世界西。次有国土名曰离垢。彼谓如来。或称具足直心。或称分别道。或称善持。或称解脱众乱。或称论师。或称分别众宝。或称无上现。或称来化。或称一切苦行。或称具足力。如是等称佛名号有百亿万。诸佛子。此世界北。次有国土名宝境界。彼谓如来。或称薝葡华色。或称日藏。或称依精进住。或称等起住寿。或称超实。或称慧日。或称无障碍。或称月出。或称慧火势。或称清净身。如是等称佛名号有百亿万。诸佛子。此世界东北。次有国土名曰诃尼。彼称如来。或号离苦。或号一切解脱。或号因缘具足。或号解脱智慧。或号过去藏。或号宝光。或号离世间。或号至离身地。或号端严藏。或号离嗔恚心。如是等称佛名号有百亿万。诸佛子。此世界东南。次有国土名曰饶益。彼称如来。或号因缘。或号尽智。或号美音。或号根胜。或号庄严盖。或号净根。或号殊特。或号分别到<a href=\"/remen/bian.html\" class=\"keylink\" target=\"_blank\">彼岸</a>。或号胜定。或号慈父。或号智海。如是等称佛名号有百亿万。诸佛子。此世界西南。次有国土名曰鲜少。彼称如来。或号牟尼主。或号乐宝。或号不二观。或号知智。或号谦意。或号有缘见。或号根主。或号<a href=\"/remen/tianren.html\" class=\"keylink\" target=\"_blank\">天人</a>师。或号建业。或号金刚华。如是等称佛名号。有百亿万。诸佛子。此世界西北。次有国土名曰知足。彼称如来。或号华聚。或号栴檀盖。或号莲华藏。或号超越诸法。或号法显。或号次起。或号善净盖。或号离垢善根。或号善言。或号专念法。或号五法藏。如是等称佛名号有百亿万。诸佛子。此世界下。次有国土名离搏食。彼称如来。或号真珠焰。或号普化或号法命主。或号无为。或号觉根。或号离尘。或号风无碍。或号欣施。或号分别道。或号建幢。如是等称佛名号有百亿万。诸佛子。此世界上。次有国土名解脱音。彼称如来。或号猛幢。或号无量宝。或号乐大施。或号天光。或号吉祥兴。或号离死地。或号最胜。或号不退轮。或号离非法。或号修一切智。诸佛子。此解脱音世界。称佛名号有百亿万。如娑婆国土及十世界。如是东方百千亿不可量不可数不可思议不可称无等无边无分齐不可说。虚空法界等世界中众生。称佛名号各各不同。南西北方四维上下亦复如是。是皆如来为菩萨时。有因缘者为度此故。种种方便。口业音声行业<a href=\"/remen/guobao.html\" class=\"keylink\" target=\"_blank\">果报</a>。法门权道诸根所乐。令诸众生知如来法。</p></div>"
},{
    "title": "第五卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第五卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p><a href=\"/remen/sidi.html\" class=\"keylink\" target=\"_blank\">四谛</a>品第四</p><p>尔时文殊师利。告众菩萨言。<a href=\"/remen/fozi.html\" class=\"keylink\" target=\"_blank\">佛子</a>。所说苦谛者。于此<a href=\"/remen/suoposhijie.html\" class=\"keylink\" target=\"_blank\">娑婆世界</a>。或言害。或言逼迫。或言变异。或言境界。或言聚。或言刺。或言依根。或言不实。或言痈。或言童蒙行。所说苦集谛者。或言火。或言能坏。或言受义或言觉。或言方便。或言决定。或言网。或言念。或言顺<a href=\"/remen/zhongsheng.html\" class=\"keylink\" target=\"_blank\">众生</a>。或言颠倒根。所说苦灭谛者。或言无障碍。或言离垢净。或言寂静。或言<a href=\"/remen/wuxiang.html\" class=\"keylink\" target=\"_blank\">无相</a>。或言不死。或言无所有。或言<a href=\"/remen/yinyuan1.html\" class=\"keylink\" target=\"_blank\">因缘</a>断。或言灭。或言真实。或言自然住所说苦灭道谛者。或言一乘。或言趣寂静。或言引导。或言究竟希望。或言常不离。或言能舍担。或言至非趣。或言<a href=\"/remen/shengren.html\" class=\"keylink\" target=\"_blank\">圣人</a>随行。或言仙人行。或言十藏。诸佛子。此娑婆世界中。如是等四谛名字。有四十亿百千那由他。随诸众生所应调伏。作如是说。诸佛子。如娑婆世界所称苦谛。于密训世界。或名求根。或名不可出。或名不缚根。或名作不应作。或名一切不实。或名分别羸。或名处所成就。或名第一害。或名动。或名身事。所名苦集谛者。或名受。或名枝。或名烧。或名坚固。或名坏根。或名相续。或名害行。或名喜忘。或名生元。或名分。所名苦灭谛者。或名正义。或名坚固。或名赞叹。或名安隐。或名善趣。或名调伏。或名一道。或名离<a href=\"/remen/fannao.html\" class=\"keylink\" target=\"_blank\">烦恼</a>。或名不乱。或名究竟。所名苦灭道谛者。或名猛将。或名不没。或名超出。或名勤方便。或名普眼。或名离边。或名<a href=\"/remen/juewu.html\" class=\"keylink\" target=\"_blank\">觉悟</a>。或名得妙。或名无上目。或名观方。诸佛子。彼密训世界如是等四谛名字。有四十亿百千那由他。随诸众生所应调伏作如是说。诸佛子。如娑婆世界所名苦谛。于最勇世界。或名恐怖。或名福断。或名应诃责。或名常给。或名粗涩。或名常怨。或名离胜。或名夺利。或名难共事。或名虚妄。或名势力。所名苦集谛者。或名因缘。或名痴元。或名怨林。或名刃枝。或名灭味。或名仇对。或名味着。或名导引。或名增闇。或名害利。所名苦灭谛者。或名大义。或名<a href=\"/remen/154932.html\" class=\"keylink\" target=\"_blank\">饶益</a>分。或名义中义。或名无量。或名见。或名虚妄断。或名最胜。或名常。或名住。或名无为。所名苦灭道谛者。或名灭火。或名胜枝。或名定分别。或名不退。或名深方便。或名出。或名最上。或名至非趣。或名<a href=\"/remen/jietuo.html\" class=\"keylink\" target=\"_blank\">解脱</a>。或名能令解脱。诸佛子。彼最勇世界如是等四谛名。有四十亿百千那由他。随诸众生所应调伏作如是说。诸佛子。如娑婆世界所说苦谛。于离垢世界。或名悔恨。或名资待。或名分别。或名<a href=\"/remen/lunhui.html\" class=\"keylink\" target=\"_blank\">轮回</a>。或名前行。或名一味。或名非法。或名现前地。或名最邪。或名邪见。或名不可忍。所名苦集谛者。或名虚器。或名分。或名甘忍。或名生地。或名取。或名弃。或名增。或名担。或名能生。或名坚缚。所名苦灭谛者。或名等等。或名空。或名无垢。或名胜根。或名胜等。或名无作。或名灭使。或名最上。或名毕竟。或名破印。所名苦灭道谛者。或名真坚固。或名方便分别。或名义根。或名真性。或名离爱。或名胜净。或名有边。或名寄全。或名究竟。或名净虚妄。诸佛子。离垢世界如是等四谛名。有四十亿百千那由他。随诸众生所应调伏作如是说。诸佛子。如娑婆世界所说苦谛。于真实境世界。或名爱欲。或名险根。或名海分。或名邪方便。或名分别根。或名<a href=\"/remen/liuzhuan.html\" class=\"keylink\" target=\"_blank\">流转</a>。或名生灭。或名障碍。或名倒根。或名有数。所名苦集谛者。或名爱。或名陷溺。或名不可尽。或名分。或名不正趣。或名津梁。或名事。或名障碍。或名器。或名动。所名苦灭谛者。或名相续断。或名解散。或名无名。或名不作。或名不现。或名无作。或名无色。或名无烧。或名明。或名净。所名苦灭道谛者。或名寂行。或名正行。或名<a href=\"/remen/xiuzheng.html\" class=\"keylink\" target=\"_blank\">修证</a>。或名安隐道。或名无量寿。或名修究竟。或名常道。或名难得。或名<a href=\"/remen/bian.html\" class=\"keylink\" target=\"_blank\">彼岸</a>。或名无敌。诸佛子。真实境世界如是等四谛名。有四十亿百千那由他。随诸众生所应调伏作如是说。诸佛子。如娑婆世界所名苦谛者。于诃尼世界。或名掠取。或名非善友。或名战怖。或名多言。或名真<a href=\"/remen/diyu.html\" class=\"keylink\" target=\"_blank\">地狱</a>。或名非法调伏。或名重担。或名坏根。或名虚妄。或名虚妄根。所名苦集谛者。或名贪。或名作。或名恶。或名生。或名绞缚。或名想。或名有果。或名不爱。或名不应说。或名回转。所名苦灭谛者。或名不转。或名解脱。或名无作。或名离爱。或名坚固。或名真实。或名离痴。或名寂灭。或名贤圣。或名离怨敌。所名苦灭道谛者。或名正语。或名无诤。或名教导。或名<a href=\"/remen/huixiang.html\" class=\"keylink\" target=\"_blank\">回向</a>心。或名广妙。或名分别方便。或名有数。或名趣寂静。或名胜智。或名善解义。诸佛子。诃尼世界如是等四谛名。有四十亿百千那由他。随诸众生所应调伏作如是说。诸佛子。如娑婆世界所言苦谛者。于饶益世界。或名重担。或名危脆。或名贼等。或名<a href=\"/remen/shengsi.html\" class=\"keylink\" target=\"_blank\">生死</a>。或名非<a href=\"/remen/huanxi.html\" class=\"keylink\" target=\"_blank\">欢喜</a>。或名流转。或名疲劳。或名丑貌。或名能生。或名利刃。所言苦集谛者。或名流散。或名扰乱。或名烦恼。或名羸劣。或名漂沦。或名乖违。或名非解脱。或名所作。或名取。或名虚妄。所言苦灭谛者。或名离狱。或名真实。或名离诸难。或名覆护。或名善因。或名随至。或名根。或名离枝。或名无为。或名无次第。所言苦灭道谛者。或名达无所有。或名一切因。或名善本。或名明至。或名不转法。或名有尽。或名大道。或名能调伏。或名安隐。或名非流转。</p><p>诸佛子。饶益世界如是等四谛名。有四十亿百千那由他。随诸众生所应调伏作如是说。诸佛子。如娑婆世界所言苦谛者。于鲜少世界。或名恶逆心。或名不长慧。或名邪念。或名流转。或名无惭愧。或名贪根。或名炽然。或名刺棘。或名火山。或名忧恼。所言苦集谛者。或名广地。或名来起。或名远智。或名众恼。或名恐怖。或名放逸。或名大失。或名著处。或名无主。或名相续。所言苦灭谛者。或名具足满。或名<a href=\"/remen/ganlu.html\" class=\"keylink\" target=\"_blank\">甘露</a>。或名非我所。或名无主。或名虚妄断。或名安乐住。或名无量。或名断流。或名非趣。或名不二。所名苦灭道谛者。或名光明。或名坚实。或名知深义。或名正业。或名非生灭。或名非相续。或名净导。或名正趣。或名净方便。或名胜见。诸佛子。鲜少世界如是等四谛名。有四十亿百千那由他。随诸众生所应调伏作如是说。诸佛子。如娑婆世界所名苦谛者。于知足世界。或名流转。或名失利。或名染污障。或名重担。或名恶形。或名内恶。或名非专到。或名害处。或名苦恼。所言苦集谛者。或名能持。或名方便。或名过时。或名非实法。或名无底。或名摄受。或名离戒。或名烦恼法。或名无量见。或名恶聚。所言苦灭谛者。或名坏身。或名不放逸。或名真实。或名等等。或名清净。或名离生。或名离曲。或名无相。或名具足。或名不生。所言苦灭道谛者。或名境界言断。或名<a href=\"/remen/gongde.html\" class=\"keylink\" target=\"_blank\">功德</a>聚。或名顺义。或名广方便。或名虚妄尽。或名住寿道。或名可称数。或名<a href=\"/remen/zhengnian.html\" class=\"keylink\" target=\"_blank\">正念</a>。或名常道。或名解脱。诸佛子。知足世界如是等四谛名。有四十亿百千那由他。随诸众生所应调伏作如是说。诸佛子。如娑婆世界所名苦谛者。于所求世界。或名害。或名坏瓶。或名我所。或名身趣。或名流转。或名衰主。或名苦。或名轻飘。或名无味。或名来去。所名苦集谛者。或名行。或名愤毒。或名恶行。或名受枝。或名不起疾。或名杂毒。或名虚称。或名离胜。或名炽然。或名惊骇。所名苦灭谛者。或名非聚。或名非处。或名妙药。或名不可坏。或名不没。或名不可量。或名大。或名觉枝。或名离染。或名障碍。所名苦灭道谛者。或名胜行。或名离欲。或名谛究竟。或名入深义。或名实究竟。或名净现。或名持念。或名离障。或名救济。或名胜枝。诸佛子。所求世界。如是等四谛名。有四十亿百千那由他。随诸众生所应调伏作如是说。诸佛子。如娑婆世界所名苦谛者。于解脱音世界。或名匿疵。或名众生。或名依枝。或名坏胜。或名障碍。或名驶流。或名远。或名藏。或名受。或名苦枝。所名苦集谛者。或名遏调伏。或名心趣。或名能缚。或名常念。或名彼边。或名离修。或名虚妄。或名门。或名轻飘。或名隐覆。所言苦灭谛者。或名非处。或名无上胜。或名不还。或名灭诤。或名小。或名无害。或名善住。或名无尽。或名广。或名无价等。所言苦灭道谛者。或名自见令见。或名摧敌。或名分别印。或名入相。或名难得。或名无量义。或名能起明。或名和合道。或名向不动。或名胜义。诸佛子。解脱音世界如是等四谛名。有四十亿百千那由他。随诸众生所应调伏作如是说。诸佛子。如此娑婆世界及十方佛刹说四谛名。如是东方百千亿不可量不可数不可思议不可称无等无边无分齐不可说<a href=\"/remen/xukong.html\" class=\"keylink\" target=\"_blank\">虚空</a>法界等一切世界中。说四谛名。各有四十亿百千那由他。随诸众生所应调伏作如是说。南西北方四维上下亦复如是。</p><p>如来光明觉品第五</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。从两足相轮。放百亿光明。遍照三千<a href=\"/remen/daqianshijie.html\" class=\"keylink\" target=\"_blank\">大千世界</a>。百亿阎浮提。百亿弗婆提。百亿拘伽尼。百亿郁单越。百亿大海。百亿金刚围山。百亿菩萨生。百亿菩萨<a href=\"/remen/chujia.html\" class=\"keylink\" target=\"_blank\">出家</a>。百亿佛始成正觉。百亿如来转法轮。百亿如来般泥洹。百亿须弥山王。百亿四天王天。百亿三十三天。百亿时天。百亿兜率陀天。百亿化乐天。百亿他化乐天。百亿梵天。百亿光音天。百亿遍净天。百亿果实天。百亿色究竟天。此世界所有一切悉现。如此见佛坐莲<a href=\"/remen/huazang.html\" class=\"keylink\" target=\"_blank\">华藏</a>师子座上。有十佛世界尘数菩萨眷属围绕。百亿阎浮提亦复如是。以佛神力故。百亿阎浮提。皆见十方各有一大菩萨。各与十世界尘数菩萨眷属俱。来诣佛所。所谓文殊师利菩萨。觉首菩萨。财首菩萨。宝首菩萨。德首菩萨。目首菩萨。<a href=\"/remen/jingjin.html\" class=\"keylink\" target=\"_blank\">精进</a>首菩萨。法首菩萨。智首菩萨。贤首菩萨。是诸菩萨所从来国。金色世界。乐色。华色。薝葡华色。青莲华色。金色。宝色。金刚色。玻璃色。如实色世界。各于本国佛所。所谓不动智佛。<a href=\"/remen/zhihui.html\" class=\"keylink\" target=\"_blank\">智慧</a>火佛。净智佛。具威仪智佛。明星智佛。究竟智佛。无上智佛。<a href=\"/remen/zizai.html\" class=\"keylink\" target=\"_blank\">自在</a>智佛。梵天智佛。伏怨智佛所。净修梵行。尔时文殊师利。以偈颂曰。</p><p>若有知正觉解脱离诸漏</p><p>不着一切世彼非净道眼</p><p>若有知如来观察无所有</p><p>知法散灭相彼人疾作佛</p><p>能见此世界一切处无著</p><p>如来身亦然是人疾<a href=\"/remen/chengfo.html\" class=\"keylink\" target=\"_blank\">成佛</a></p><p>若于<a href=\"/remen/fofa.html\" class=\"keylink\" target=\"_blank\">佛法</a>中其心随平等</p><p>入<a href=\"/remen/buerfamen.html\" class=\"keylink\" target=\"_blank\">不二法门</a>彼人难思议</p><p>若见我及佛安住平等相</p><p>彼住无所住远离一切有</p><p>色受无有数想行识亦然</p><p>能如是知者彼是大牟尼</p><p>见者无所有所见法亦无</p><p>明了一切法彼能照<a href=\"/remen/shijian.html\" class=\"keylink\" target=\"_blank\">世间</a></p><p>一念见诸佛出现于世间</p><p>而实无所起彼人大名称</p><p><a href=\"/remen/wuwo.html\" class=\"keylink\" target=\"_blank\">无我</a>无众生亦无有败坏</p><p>若转如是相彼则无上人</p><p>一中解无量无量中解一</p><p>展<a href=\"/remen/zhuansheng.html\" class=\"keylink\" target=\"_blank\">转生</a>非实智者无所畏</p><p>如此处文殊师利说偈。一切处亦复如是。尔时光明过此世界。遍照东方十佛国土。南西北方四维上下亦复如是。彼一一世界中。百亿阎浮提。乃至百亿色究竟天。世界所有一切悉现。如此见佛坐莲华藏师子座上。有十佛世界尘数菩萨眷属围绕。彼一一世界中。百亿阎浮提亦复如是。佛神力故。皆见十方各有一大菩萨。各与十世界尘数菩萨眷属俱。来诣佛所。所谓文殊师利。乃至贤首等。是诸菩萨所从来国。金色世界乃至如实色世界。各于本国不动智佛乃至伏怨智佛所。净修梵行。尔时一切处文殊师利。以偈颂曰。</p><p>见众生苦逼痴覆爱欲刺</p><p>常求无上道诸佛法如是</p><p>离断常二边见法实不转</p><p>昔所未曾转转此无上轮</p><p>不可思议劫被弘誓德铠</p><p>为度生死故大圣法如是</p><p>导师降众魔勇健莫能胜</p><p>爱语离众怖无上慈悲法</p><p>内得甚深智能害诸烦恼</p><p>一念见一切彼自在示现</p><p>能击<a href=\"/remen/zhengfa.html\" class=\"keylink\" target=\"_blank\">正法</a>鼓声震十方国</p><p>令得无上道<a href=\"/remen/zijue.html\" class=\"keylink\" target=\"_blank\">自觉</a>法如是</p><p>不坏无量境能游无数刹</p><p>不取一切有彼自在如佛</p><p>无比欢喜念诸佛常清净</p><p>虚空等如来彼是具足愿</p><p>一一众生故阿鼻地狱中</p><p><a href=\"/remen/wuliangjie.html\" class=\"keylink\" target=\"_blank\">无量劫</a>烧煮心净如最胜</p><p>不惜身<a href=\"/remen/shouming.html\" class=\"keylink\" target=\"_blank\">寿命</a>常护诸佛法</p><p>具足行忍辱彼得如来法</p><p>尔时光明过十世界。遍照东方百世界。乃至上方亦复如是。彼一一世界中。百亿阎浮提。乃至百亿色究竟天。世界所有一切悉现。如此见佛坐莲华藏师子座上。有十佛世界尘数菩萨眷属围绕。彼一一世界中。百亿阎浮提亦复如是。佛神力故。皆见十方各有一大菩萨。各与十世界尘数菩萨眷属俱。来诣佛所。所谓文殊师利乃至贤首等。是诸菩萨所从来国。金色世界乃至如实色世界。各于本国不动智佛乃至伏怨智佛所。净修梵行。尔时一切处文殊师利。以偈颂曰。</p><p>如来觉诸法如幻如虚空</p><p>心净无障碍调伏群生类</p><p>或见初生时妙色如金山</p><p>住是最后身照明如满月</p><p>或见经行时摄无量功德</p><p>念慧善具足明行人师子</p><p>或见明净眼观察照十方</p><p>或时见戏笑众生乐欲故</p><p>或见师子吼清净无比身</p><p>示现末后生所说无非实</p><p>或见出家时解脱一切缚</p><p>修习诸佛行常乐观寂灭</p><p>或见坐道场善觉一切法</p><p>度诸功德岸痴闇烦恼灭</p><p>或见<a href=\"/remen/tianren.html\" class=\"keylink\" target=\"_blank\">天人</a>尊具足大悲心</p><p>或见转法轮度脱诸群生</p><p>或见<a href=\"/remen/wuwei.html\" class=\"keylink\" target=\"_blank\">无畏</a>吼仪容甚微妙</p><p>调伏一切世神力无障碍</p><p>或见寂静心世间灯永灭</p><p>或见十力尊显现自在法</p><p>尔时光明过百世界。遍照东方千世界。乃至上方亦复如是。彼一一世界中。百亿阎浮提。乃至百亿色究竟天。世界所有一切悉现。如此见佛坐莲华藏师子座上。有十佛世界尘数菩萨眷属围绕。彼一一世界中。百亿阎浮提亦复如是。佛神力故。皆见十方各有一大菩萨。各与十世界尘数菩萨眷属俱。来诣佛所。所谓文殊师利乃至贤首等。是诸菩萨所从来国。金色世界乃至如实色世界。各于本国不动智佛乃至伏怨智佛所。净修梵行。尔时一切处文殊师利。以偈颂曰。</p><p>善逝法甚深无相亦无有</p><p>众生颠倒故次第现一切</p><p>无有我我所彼境界空寂</p><p>善逝身清净自觉离诸尘</p><p>等觉明解脱无量不可数</p><p>无边世界中因缘和合起</p><p>无诸阴界入永离生死苦</p><p>不在世间数故号人师子</p><p>内外俱解脱本来常自空</p><p>一切离虚妄诸佛法如是</p><p>离爱诸烦恼长流永不转</p><p>正觉解诸法度无量众生</p><p>一念不二相乐观寂灭法</p><p>其心无所著佛自在无量</p><p>善知因缘法业报及众生</p><p>最胜无碍智甚深难思议</p><p>普见十方界严净诸佛刹</p><p>如来离虚妄度脱无量众</p><p>佛智如炼金一切有非有</p><p>随其所应化为说清净法</p><p>尔时光明过千世界。遍照东方万世界。乃至上方亦复如是。彼一一世界中。百亿阎浮提。乃至百亿色究竟天。世界所有一切悉现。如此见佛坐莲华藏师子座上。有十佛世界尘数菩萨眷属围绕。彼一一世界中。百亿阎浮提亦复如是。佛神力故。皆见十方各有一大菩萨。各与十世界尘数菩萨眷属俱。来诣佛所。所谓文殊师利乃至贤首等。是诸菩萨所从来国。金色世界乃至如实色世界。各于本国不动智佛乃至伏怨智佛所。净修梵行。尔时一切处文殊师利。以偈颂曰。</p><p>离诸人天乐常行大慈心</p><p>救护诸群生是彼净妙业</p><p>一向信如来其心不退转</p><p>不舍念诸佛是彼净妙业</p><p>永离生死海不退佛法流</p><p>善住清凉慧是彼净妙业</p><p>身四威仪<a href=\"/remen/zhongguan.html\" class=\"keylink\" target=\"_blank\">中观</a>佛深功德</p><p>昼夜常不断是彼净妙业</p><p>知三世无量不生<a href=\"/remen/xiedai.html\" class=\"keylink\" target=\"_blank\">懈怠</a>心</p><p>常求佛功德是彼净妙业</p><p>观身如实相一切皆寂灭</p><p>离我非我着是彼净妙业</p><p>观察众生心远离虚<a href=\"/remen/wangxiang.html\" class=\"keylink\" target=\"_blank\">妄想</a></p><p>成就实境界是彼净妙业</p><p>能称无量土悉饮一切海</p><p>成就<a href=\"/remen/shentong.html\" class=\"keylink\" target=\"_blank\">神通</a>智是彼净妙业</p><p>计数诸佛国色相非色相</p><p>一切尽无余是彼净妙业</p><p>无量佛土尘一尘为一佛</p><p>悉能知其数是彼净妙业</p><p>尔时光明过万世界。遍照东方十万世界。乃至上方亦复如是。彼一一世界中。百亿阎浮提。乃至百亿色究竟天。世界所有一切悉现。如此见佛坐莲华藏师子座上。有十佛世界尘数菩萨眷属围绕。彼一一世界中。百亿阎浮提。亦复如是。佛神力故。皆见十方各有一大菩萨。各与十世界尘数菩萨眷属俱。来诣佛所。所谓文殊师利乃至贤首等。是诸菩萨所从来国。金色世界乃至如实色世界。各于本国不动智佛乃至伏怨智佛所。净修梵行。尔时一切处文殊师利。以偈颂曰。</p><p>若以色性大神力而欲望见调御士</p><p>是则翳目颠倒见彼为不识最胜法</p><p>如来身色形相处一切世间莫能睹</p><p>亿那由劫欲思量妙色威神不可极</p><p>非以相好为如来无相离相寂灭法</p><p>一切具足妙境界随其所应悉能现</p><p>诸佛正法不可量无能分别说其相</p><p>诸佛正法无合散其性本来常寂灭</p><p>不以阴数为如来远离取相真实观</p><p>得自在力决定见言语道断行处灭</p><p>等观身心无异相一切内外悉解脱</p><p>无量亿劫不二念善逝深远无所著</p><p>普放妙光明遍照世境界</p><p>净眼一切智自在深广义</p><p>一能为无量无量能为一</p><p>知诸众生性随顺一切处</p><p>身无所从来去亦无所至</p><p>虚妄非真实现有种种身</p><p>一切诸世间皆从妄想生</p><p>是诸妄想法其性未曾有</p><p>如是真实相唯佛能究竟</p><p>若能如是知是则见导师</p><p>尔时光明过十万世界。遍照东方百万世界。乃至上方亦复如是。彼一一世界中。百亿阎浮提。乃至百亿色究竟天。世界所有一切悉现。如此见佛坐莲华藏师子座上。有十佛世界尘数菩萨眷属围绕。彼一一世界中。百亿阎浮提亦复如是。佛神力故。皆见十方各有一大菩萨。各与十世界尘数菩萨眷属俱。来诣佛所。所谓文殊师利乃至贤首等。是诸菩萨所从来国。金色世界乃至如实色世界。各于本国不动智佛乃至伏怨智佛所。净修梵行。尔时一切处文殊师利。以偈颂曰。</p><p>最胜自觉超世间无依殊特莫能胜</p><p>大仙化度一切有具足净妙诸功德</p><p>其心无染无处所<a href=\"/remen/changzhu.html\" class=\"keylink\" target=\"_blank\">常住</a>无想亦无依</p><p>永处吉祥无能毁威德尊重大导师</p><p>从本净明灭众冥永离诸染无尘秽</p><p>寂然不动离边想是名善入如来智</p><p>欲入善逝深法海远离身心虚妄想</p><p>解了诸法真实性永不随顺疑惑心</p><p>一切世界如来境悉能为转正法轮</p><p>于法<a href=\"/remen/zixing.html\" class=\"keylink\" target=\"_blank\">自性</a>无所转无上导师方便说</p><p>晓了诸法无疑惑有无妄想永已离</p><p>不生差别种种念正意思惟佛<a href=\"/remen/puti.html\" class=\"keylink\" target=\"_blank\">菩提</a></p><p>谛了分别诸法时无有自性假名说</p><p>随顺诸佛真实教法非一相亦不多</p><p>众多法中无一相于一法中亦无多</p><p>若能如是了诸法是知诸佛无量德</p><p>观察诸法及众生国土世间悉寂灭</p><p>心无所依不妄想是名正<a href=\"/remen/nianfo.html\" class=\"keylink\" target=\"_blank\">念佛</a>菩提</p><p>众生诸法及国土分别了知无差别</p><p>善能观察如自性是则了知佛法义</p><p>尔时光明过百万世界。遍照东方一亿世界。乃至上方亦复如是。彼一一世界中。百亿阎浮提。乃至百亿色究竟天。世界所有一切悉现。如此见佛坐莲华藏师子座上。有十佛世界尘数菩萨眷属围绕。彼一一世界中。百亿阎浮提亦复如是。佛神力故。皆见十方各有一大菩萨。各与十世界尘数菩萨眷属俱。来诣佛所。所谓文殊师利乃至贤首等。是诸菩萨所从来国。金色世界乃至如实色世界。各于本国不动智佛乃至伏怨智佛所。净修梵行。尔时一切处文殊师利。以偈颂曰。</p><p>大智无有量妙法无伦匹</p><p>究竟能度彼生死大海岸</p><p>寿命无终极永已离炽然</p><p>彼成大功德是则方便力</p><p>于诸佛深法随觉如自性</p><p>常观三世法不生止足想</p><p>了达所缘境未曾起妄想</p><p>彼乐不思议是则方便力</p><p>常乐观众生而无众生想</p><p>示现有身趣永离诸趣想</p><p>内常乐禅寂而无系心想</p><p>彼心无所著是则方便力</p><p>方便善观察谛了诸<a href=\"/remen/faxiang.html\" class=\"keylink\" target=\"_blank\">法相</a></p><p>专念正思惟常行<a href=\"/remen/niepan.html\" class=\"keylink\" target=\"_blank\">涅槃</a>性</p><p>乐于解脱道具足平等慧</p><p>彼住寂灭法是则方便力</p><p>随顺调御士最胜佛菩提</p><p>摄取一切智广大<a href=\"/remen/rufa.html\" class=\"keylink\" target=\"_blank\">如法</a>性</p><p>善入真实谛<a href=\"/remen/jiaohua.html\" class=\"keylink\" target=\"_blank\">教化</a>诸群生</p><p>彼成最胜意是则方便力</p><p>佛说深法义悉能随顺知</p><p>入深广智慧灭除诸障碍</p><p>一切至处道是处悉能到</p><p>行是自觉道是则方便力</p><p>心犹虚空界亦如变化法</p><p>一切所依性是相则非相</p><p>行于涅槃性犹若虚空相</p><p>能到深妙境是则方便力</p><p>常记念昼夜晦朔日月数</p><p>年岁时劫分亦随观察知</p><p>一切诸世界始终成败相</p><p>悉能谛了知是则方便力</p><p>一切群萌类随业受生死</p><p>有色及无色有想亦非想</p><p>彼彼姓名号所趣谛了知</p><p>得此不思议是则方便力</p><p>一切过去世未来现在法</p><p>随顺佛所说善念谛观察</p><p>觉三世平等如其真实相</p><p>是诸深妙道无比方便力</p><p>尔时光明过一亿世界。遍照东方十亿世界。乃至上方亦复如是。彼一一世界中。百亿阎浮提。乃至百亿色究竟天。世界所有一切悉现。如此见佛坐莲华藏师子座上。有十佛世界尘数菩萨眷属围绕。彼一一世界中。百亿阎浮提亦复如是。佛神力故。皆见十方各有一大菩萨。各与十世界尘数菩萨眷属俱。来诣佛所。所谓文殊师利乃至贤首等。是诸菩萨所从来国。金色世界乃至如实色世界。各于本国不动智佛乃至伏怨智佛所。净修梵行。尔时一切处文殊师利。以偈颂曰。</p><p><a href=\"/remen/shouchi.html\" class=\"keylink\" target=\"_blank\">受持</a>难行法坚固不退转</p><p>日夜常精进未曾起疲厌</p><p>已度难度海大音师子吼</p><p>一切众生类我今悉当度</p><p>漂浪生死流沉沦爱欲海</p><p>痴惑结重网昏冥大怖畏</p><p>离慢坚固士是能悉除断</p><p>超勇成世雄是则佛境界</p><p>世间诸放逸长迷醉五欲</p><p>非实兴妄想永为大苦障</p><p>勤修不放逸奉行诸佛法</p><p>大誓能度彼是则佛境界</p><p>慧者灭本际无量难见劫</p><p>众生依吾我无穷生死转</p><p>令入寂灭法奉行最胜教</p><p>誓宣此妙法是则佛境界</p><p>见彼苦众生孤茕无救护</p><p>永沦诸恶趣三毒恒炽然</p><p>无间无救处昼夜常火焚</p><p>誓度斯等苦是则佛境界</p><p>迷惑失正路习行诸邪径</p><p>见彼群生类长处大闇冥</p><p>为现智慧灯令见诸佛法</p><p>誓能为照明是则佛境界</p><p>一切三有海深广无涯底</p><p>见彼群生类漂溺莫能济</p><p>为彼勤方便兴造正法船</p><p>普拯所应度是则佛境界</p><p>无有本实见常依无明住</p><p>沉没生死渊愚痴心迷乱</p><p>慧者见斯苦为之设法桥</p><p>大悲演<a href=\"/remen/shuofa.html\" class=\"keylink\" target=\"_blank\">说法</a>是则佛境界</p><p>见彼生死狱楚毒难可量</p><p>长夜老病死三苦竞侵逼</p><p>自觉深妙法专修方便慧</p><p>誓度斯等苦是则佛境界</p><p>闻佛甚深法<a href=\"/remen/xinxing1.html\" class=\"keylink\" target=\"_blank\">信心</a>无疑惑</p><p>周满十方刹普行诸法界</p><p>观察空寂法其心无恐怖</p><p>现同一切身是则天人师</p><p>尔时光明过十亿世界。遍照东方百亿世界。千亿世界。百千亿世界。亿那由他世界。百亿那由他世界。千亿那由他。百千亿那由他。不可量不可数不可思议不可称无等无边无分齐不可说虚空法界等一切世界。乃至上方亦复如是。彼一一世界中。百亿阎浮提。乃至百亿色究竟天。世界所有一切悉现。如此见佛坐莲华藏师子座上。有十佛世界尘数菩萨眷属围绕。彼一一世界中。百亿阎浮提亦复如是。佛神力故。皆见十方各有一大菩萨。各与十世界尘数菩萨眷属俱。来诣佛所。所谓文殊师利乃至贤首等。是诸菩萨所从来国。金色世界乃至如实色世界。各于本国不动智佛乃至伏怨智佛所。净修梵行。尔时一切处文殊师利。以偈颂曰。</p><p>无量无数劫一念悉观察</p><p>无来亦无去现在亦不住</p><p>一切生灭法悉知真实相</p><p><a href=\"/remen/chaodu.html\" class=\"keylink\" target=\"_blank\">超度</a>方便岸具足十种力</p><p>无等大名称普遍十方刹</p><p>永离生死难究竟一切法</p><p>皆悉能遍至一切诸世界</p><p>具足能敷演清净微妙法</p><p>普为众生类正心奉诸佛</p><p>是故获直心真实净依果</p><p>随顺分别知了达如如相</p><p>得佛自在力十方靡不现</p><p>从始<a href=\"/remen/gongyang.html\" class=\"keylink\" target=\"_blank\">供养</a>佛乐行忍辱法</p><p>能入深<a href=\"/remen/chanding.html\" class=\"keylink\" target=\"_blank\">禅定</a>观察真实义</p><p>悉令一切众欢喜向如来</p><p>菩萨行是法速逮无上道</p><p>能问十方佛其心常湛然</p><p>信佛不退转威仪悉具足</p><p>一切有无法了达非有无</p><p>如是正观察能见真实佛</p><p>无量净乐心境界满十方</p><p>一切国土中能说真实义</p><p>灭除众垢难安住平等法</p><p>若能如是化斯人等如来</p><p>闻佛妙音声逮得无上法</p><p>常转净法轮甚深难知见</p><p>最胜所说法具足七觉义</p><p>如是无上观常见诸<a href=\"/remen/foshen.html\" class=\"keylink\" target=\"_blank\">佛身</a></p><p>不见如来空寂灭犹幻化</p><p>虽见无所见如盲对五色</p><p>虚妄取相者是人不见佛</p><p>一切无所著乃见真如来</p><p>众生种种业难可分别知</p><p>十方内外身种种无量色</p><p>佛身亦如是一切满十方</p><p>难知能知者彼是大导师</p><p>譬如无量刹依止虚空住</p><p>不从十方来去亦无所至</p><p>世界若成败本来无所依</p><p>佛身亦如是充满虚空界</p></div>"
},{
    "title": "第六卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第六卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>菩萨明难品第六</p><p>尔时文殊师利菩萨。问觉首菩萨言。<a href=\"/remen/fozi.html\" class=\"keylink\" target=\"_blank\">佛子</a>。心性是一。云何能生种种<a href=\"/remen/guobao.html\" class=\"keylink\" target=\"_blank\">果报</a>。或至善趣或至恶趣。或具诸根或不具者。或生善处或生恶处。端正丑陋苦乐不同。业不知心心不知业。受不知报报不知受。心不知受受不知心。因不知缘缘不知因。智不知法法不知智。尔时觉首菩萨。以偈答曰。</p><p>为化<a href=\"/remen/zhongsheng.html\" class=\"keylink\" target=\"_blank\">众生</a>故乃能问斯义</p><p>诸法如实性我说仁谛听</p><p>诸法不<a href=\"/remen/zizai.html\" class=\"keylink\" target=\"_blank\">自在</a>求实不可得</p><p>是故一切法二俱不相知</p><p>譬如驶水流流流无绝已</p><p>二俱不相知诸法亦如是</p><p>亦如明灯焰焰焰不暂停</p><p>二俱不相知诸法亦如是</p><p>亦如长风起鼓拂生动势</p><p>二俱不相知诸法亦如是</p><p>亦如深广地展转相依住</p><p>二俱不相知诸法亦如是</p><p>眼耳鼻舌身心意诸情根</p><p>因此转众苦而实无所转</p><p>法性无所转示现故有转</p><p>于彼无示现示现无所有</p><p>眼耳鼻舌身心意诸情根</p><p>其性悉空寂虚妄无真实</p><p>观察正思惟有者无所有</p><p>彼见不颠倒<a href=\"/remen/fayan.html\" class=\"keylink\" target=\"_blank\">法眼</a>清净故</p><p>虚妄非虚妄若实若不实</p><p><a href=\"/remen/shijian.html\" class=\"keylink\" target=\"_blank\">世间</a>出世间但有假言说</p><p>尔时文殊师利菩萨。问财首菩萨言。佛子。一切众生非众生。如来云何随众生时。随命。随身。随行。随欲乐。随愿。随意。随方便。随思惟。随筹量。随众生见。而<a href=\"/remen/jiaohua.html\" class=\"keylink\" target=\"_blank\">教化</a>之。尔时财首菩萨。以偈答曰。</p><p>明智心境界常乐寂灭行</p><p>我今如实说仁者善谛听</p><p>分别观内身我身何所有</p><p>若能如是观彼达我有无</p><p>观身一切分无所依止住</p><p>谛了是身者于身无所著</p><p>能解身如实明达一切法</p><p>知法悉虚妄其心无所染</p><p>身<a href=\"/remen/mingxiang.html\" class=\"keylink\" target=\"_blank\">命相</a>随顺展转更相因</p><p>犹如旋火轮前后不可知</p><p>智者能观察一切有<a href=\"/remen/wuchang.html\" class=\"keylink\" target=\"_blank\">无常</a></p><p>诸法空<a href=\"/remen/wuwo.html\" class=\"keylink\" target=\"_blank\">无我</a>则离一切相</p><p><a href=\"/remen/yinyuan1.html\" class=\"keylink\" target=\"_blank\">因缘</a>所起业无我犹如梦</p><p>果报性寂灭前后无异相</p><p>一切世间法唯以心为主</p><p>随乐取相者皆悉是颠倒</p><p>世间所有法一切悉虚妄</p><p>不能解诸法真实无有二</p><p>一切生灭法皆悉从缘起</p><p>念念速归灭始终无异相</p><p>尔时文殊师利。问宝首菩萨言。佛子。一切众生四大。悉非我非我所。云何众生。或受苦受乐。或作恶作善。或内端正或外端正。或受少报或受多报。或有现报或有后报。然诸法性无善无恶。尔时宝首菩萨。以偈答言。</p><p>随所行诸业受果报亦然</p><p>造者无所有诸佛如是说</p><p>犹如明净镜随其面像现</p><p>内外无所有业性亦如是</p><p>亦如田种子各各不相知</p><p>自然能作因业性亦如是</p><p>亦如大幻师在彼四衢道</p><p>示现种种色业性亦如是</p><p>如匠造木人能出种种声</p><p>彼无我非我业性亦如是</p><p>亦如众鸟类出[穀-禾+卵]音不同</p><p>能作种种声业性亦如是</p><p>如亲因缘会受生无来者</p><p>诸根各别异业性亦如是</p><p>如大<a href=\"/remen/diyu.html\" class=\"keylink\" target=\"_blank\">地狱</a>中众生受苦恼</p><p>苦恼无来处业性亦如是</p><p>亦如转轮王成就胜七宝</p><p>彼无所从来业性亦如是</p><p>亦如诸世界有成或有败</p><p>成败无来去业性亦如是</p><p>尔时文殊师利。问德首菩萨言。佛子。如来唯觉一法。云何乃说无量诸法。音声遍满无量世界。悉能教化无量众生。出无量声现无量身。了知无量众生心意。示现无量神足自在示现无量无边世界。示现无量殊胜<a href=\"/remen/zhuangyan.html\" class=\"keylink\" target=\"_blank\">庄严</a>。示现无量种种境界。而法性分别实不可得。尔时德首菩萨。以偈答曰。</p><p>佛子乃能问甚深微妙义</p><p>智者若知此常乐求<a href=\"/remen/gongde.html\" class=\"keylink\" target=\"_blank\">功德</a></p><p>犹如地性一能持种种物</p><p>不分别一异诸<a href=\"/remen/fofa.html\" class=\"keylink\" target=\"_blank\">佛法</a>如是</p><p>犹如火性一能烧世间物</p><p>火性无分别诸佛法如是</p><p>犹如大海水注以百川流</p><p>其味无别异诸佛法如是</p><p>犹如风性一吹动一切物</p><p>风性无分别诸佛法如是</p><p>犹如龙雷震普雨一切地</p><p>雨渧无分别诸佛法如是</p><p>犹如大地一能生种种芽</p><p>地性无别异诸佛法如是</p><p>犹日无云曀普能照十方</p><p>光明无异性诸佛法如是</p><p>犹如空中月世间靡不见</p><p>非至一切处诸佛法如是</p><p>犹如大梵王普应现大千</p><p>其身无别异诸佛法如是</p><p>尔时文殊师利。问目首菩萨言。佛子。如来<a href=\"/remen/futian.html\" class=\"keylink\" target=\"_blank\">福田</a>等一无异。云何<a href=\"/remen/bushi.html\" class=\"keylink\" target=\"_blank\">布施</a>果报不同。有种种色。种种性。种种家。种种根。种种财。种种奇特。种种眷属。种种自在。种种功德。种种慧。如来平等无有怨亲。尔时目首菩萨。以偈答曰。</p><p>譬如大地一能生种种芽</p><p>于彼无怨亲佛福田亦然</p><p>譬如水一味因器故不同</p><p>诸佛福田一众生故有异</p><p>譬如大幻师能令众<a href=\"/remen/huanxi.html\" class=\"keylink\" target=\"_blank\">欢喜</a></p><p>诸佛圣福田随愿令欣悦</p><p>譬如辩才王能令众欢喜</p><p>诸佛圣福田令众生悦乐</p><p>譬如明净镜随对现众像</p><p>诸佛圣福田众生故有异</p><p>譬如大药王消灭一切毒</p><p>诸佛圣福田能灭<a href=\"/remen/fannao.html\" class=\"keylink\" target=\"_blank\">烦恼</a>患</p><p>譬如日出时能除一切闇</p><p>诸佛圣福田普照十方界</p><p>譬如净满月普照四天下</p><p>诸佛圣福田平等无偏党</p><p>譬如毗岚风震动一切地</p><p>诸佛圣福田能动<a href=\"/remen/sanjie.html\" class=\"keylink\" target=\"_blank\">三界</a>有</p><p>譬如火劫起天地靡不烧</p><p>诸佛圣福田能烧一切有</p><p>尔时文殊师利。问进首菩萨言。佛子。众生为见如来教断诸烦恼耶。为知色受想行识欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>痴爱。断诸烦恼耶。若知色受想行识欲界色界无色界痴爱。断诸烦恼者。如来教法何所增损。尔时进首菩萨。以偈答曰。</p><p>佛子善谛听我说如实义</p><p>或有速出要或有难<a href=\"/remen/jietuo.html\" class=\"keylink\" target=\"_blank\">解脱</a></p><p>若欲求除灭无量诸过恶</p><p>应当一切时勇猛大<a href=\"/remen/jingjin.html\" class=\"keylink\" target=\"_blank\">精进</a></p><p>譬如微小火樵湿则能灭</p><p>于<a href=\"/\" class=\"keylink\" target=\"_blank\">佛教</a>法中<a href=\"/remen/xiedai.html\" class=\"keylink\" target=\"_blank\">懈怠</a>者亦然</p><p>譬如人钻火未出数休息</p><p>火势随止灭懈怠者亦然</p><p>譬如净火珠离缘而求火</p><p>毕竟不可得懈怠者亦然</p><p>譬如明净日闭目求见色</p><p>于佛教法中懈怠者亦然</p><p>譬人无手足欲射过大地</p><p>永不从彼意懈怠者亦然</p><p>譬如大海水一毛渧求尽</p><p>于佛教法中懈怠者亦然</p><p>譬如火劫起欲以少水灭</p><p>于佛教法中懈怠者亦然</p><p>譬人见<a href=\"/remen/xukong.html\" class=\"keylink\" target=\"_blank\">虚空</a>便言我身满</p><p>于佛教法中懈怠者亦然</p><p>尔时文殊师利。问法首菩萨言。佛子。如佛所说。闻受法者能断烦恼。云何众生等闻<a href=\"/remen/zhengfa.html\" class=\"keylink\" target=\"_blank\">正法</a>而不能断。随淫怒痴。随慢。随爱。随忿。随悭嫉。随恨。随谄曲。是诸垢法悉不离心。心无所行能断结使。尔时法首菩萨。以偈答曰。</p><p>佛子善谛听所问如实义</p><p>非但积多闻能入如来法</p><p>譬人水所漂惧溺而渴死</p><p>不能如说行多闻亦如是</p><p>譬人大惠施种种诸肴膳</p><p>不食自饿死多闻亦如是</p><p>譬如有良医具知诸方药</p><p>自疾不能救多闻亦如是</p><p>譬如贫穷人日夜数他宝</p><p>自无半钱分多闻亦如是</p><p>譬如帝王子应受无极乐</p><p><a href=\"/remen/yezhang.html\" class=\"keylink\" target=\"_blank\">业障</a>故贫苦多闻亦如是</p><p>譬如聋聩人善奏诸音声</p><p>悦彼不自闻多闻亦如是</p><p>譬如盲瞽人本习故能画</p><p>示彼不自见多闻亦如是</p><p>譬如海导师能度无量众</p><p>拯彼不自济多闻亦如是</p><p>譬人处大众善说胜妙事</p><p>内自无实德多闻亦如是</p><p>尔时文殊师利。问智首菩萨言。佛子。于佛法中<a href=\"/remen/zhihui.html\" class=\"keylink\" target=\"_blank\">智慧</a>为首。如来何故。或为众生。赞叹檀波罗蜜尸波罗蜜羼提波罗蜜毗梨耶波罗蜜禅波罗蜜<a href=\"/remen/banruo.html\" class=\"keylink\" target=\"_blank\">般若</a>波罗蜜慈悲喜舍。此一一法。皆不能得无上<a href=\"/remen/puti.html\" class=\"keylink\" target=\"_blank\">菩提</a>。尔时智首菩萨。以偈答曰。</p><p>难知而能知随顺众生心</p><p>佛子所问义谛听我今说</p><p>过去未来世现在诸导师</p><p>未曾以一法得成无上道</p><p>如来知众生本性所修习</p><p>善顺应度者为说净妙法</p><p>悭者赞布施毁禁赞持戒</p><p>嗔恚赞忍辱懈怠赞精进</p><p>乱意赞<a href=\"/remen/chanding.html\" class=\"keylink\" target=\"_blank\">禅定</a>愚痴赞智慧</p><p>不仁赞慈愍怒害赞大悲</p><p>忧戚为赞喜憎爱为赞舍</p><p>如是修习者渐解一切法</p><p>譬如造宫室起基令坚固</p><p>施戒亦如是菩萨众行本</p><p>赞如牢坚城防御诸敌难</p><p>忍进亦如是防护诸菩萨</p><p>譬如大力王威德定天下</p><p>禅智亦如是安隐诸菩萨</p><p>譬如转轮王具受一切乐</p><p>四等亦如是安乐诸菩萨</p><p>尔时文殊师利。问贤首菩萨言。佛子。一切诸佛。唯以一乘得出<a href=\"/remen/shengsi.html\" class=\"keylink\" target=\"_blank\">生死</a>。云何今见一切佛刹。事事不同。所谓世界众生。<a href=\"/remen/shuofa.html\" class=\"keylink\" target=\"_blank\">说法</a>教化。<a href=\"/remen/shouming.html\" class=\"keylink\" target=\"_blank\">寿命</a>光明。神力众会。佛法法住。如是等事皆悉不同。无有不具一切佛法。而能成就无上菩提。尔时贤首菩萨。以偈答曰。</p><p>文殊法常尔法王唯一法</p><p>一切无碍人一道出生死</p><p>一切诸<a href=\"/remen/foshen.html\" class=\"keylink\" target=\"_blank\">佛身</a>唯是一法身</p><p>一心一智慧力<a href=\"/remen/wuwei.html\" class=\"keylink\" target=\"_blank\">无畏</a>亦然</p><p>随众生本行求无上菩提</p><p>佛刹及众会说法悉不同</p><p>一切诸佛刹平等普严净</p><p>众生业行异所见各不同</p><p>诸佛及佛法众生莫能见</p><p>佛刹法身众说法亦如是</p><p>本行广清净具足一切愿</p><p>彼人见真实明达知见者</p><p>随顺众生欲诸业及果报</p><p>各令见真实<a href=\"/remen/foli.html\" class=\"keylink\" target=\"_blank\">佛力</a>自在故</p><p>佛刹无异相如来无憎爱</p><p>随彼众生行自得如是见</p><p>非是一切佛安住导师咎</p><p>无量诸世界示现见不同</p><p>一切诸世界所应受化者</p><p>常见人中雄诸佛法如是</p><p>尔时诸菩萨。谓文殊师利言。佛子。我等所解各各已说。仁者辩才深入。次应敷演。何等是佛境界。何等是佛境界因。何等是佛境界所入。何等是佛境界所度。何等是佛境界随顺知。何等是佛境界随顺法。何等是佛境界分别知。何等是识佛境界。何等是决定知佛境界。何等是佛境界照。何等是佛境界广。尔时文殊师利。以偈答曰。</p><p>如来深境界其量齐虚空</p><p>一切众生入真实无所入</p><p>如来境界因唯佛能分别</p><p>自余<a href=\"/remen/wuliangjie.html\" class=\"keylink\" target=\"_blank\">无量劫</a>演说不可尽</p><p>随顺众生故普入诸世间</p><p>智慧常寂然不同世所见</p><p>度脱诸群生随顺其心智</p><p>宣畅无穷尽唯是佛境界</p><p>如来一切智三世无障碍</p><p>诸佛妙境界皆悉如虚空</p><p>法界无异相随顺众生说</p><p>若欲具分别唯佛之境界</p><p>一切诸世间无量众音声</p><p>随时悉了知其实无分别</p><p>非识所能识亦非心境界</p><p><a href=\"/remen/zixing.html\" class=\"keylink\" target=\"_blank\">自性</a>真清净能示诸群生</p><p>非业非烦恼寂灭无所住</p><p>无明无所行平等行世间</p><p>一切众生心普在三世中</p><p>如来于一念一切悉明达</p><p>尔时此<a href=\"/remen/suoposhijie.html\" class=\"keylink\" target=\"_blank\">娑婆世界</a>众生。佛神力故。见此佛刹一切众生。如所行法。如所行业。如世间行。随身所行。随根所行。随其行报所生之处。持戒毁禁说法果报。如是世界中事一切悉见。如是东方百千亿世界。不可量不可数不可思议不可称无等无边无分齐不可说虚空法界等一切世界。乃至说法果报一切悉见南西北方四维上下亦复如是。</p><p>净行品第七</p><p>尔时智首菩萨。问文殊师利言。佛子。云何菩萨不染身口意业。不害身口意业。不痴身口意业。不退转身口意业。不动身口意业。应赞叹身口意业。清净身口意业。离烦恼身口意业。随智慧身口意业。云何菩萨生处成就。姓成就。家成就色相成就。念成就。智慧成就趣成就。无畏成就。<a href=\"/remen/juewu.html\" class=\"keylink\" target=\"_blank\">觉悟</a>成就。云何菩萨第一智慧。最上智慧。胜智慧。最胜智慧。不可量智慧。不可数智慧。不可思议智慧。不可称智慧。不可说智慧。云何菩萨因力具足。意力具足。方便力具足。缘力具足。境界力具足。根力具足。<a href=\"/remen/zhiguan.html\" class=\"keylink\" target=\"_blank\">止观</a>力具足。<a href=\"/remen/dingli.html\" class=\"keylink\" target=\"_blank\">定力</a>具足。云何菩萨善知阴界入。善知缘起法。善知欲色无色界。善知过去未来现在。云何菩萨修七觉意。修空<a href=\"/remen/wuxiang.html\" class=\"keylink\" target=\"_blank\">无相</a>无作。云何菩萨满足檀波罗蜜尸波罗蜜羼提波罗蜜毗梨耶波罗蜜禅波罗蜜般若波罗蜜慈悲喜舍。云何菩萨得是处非处智力。过去未来现在业报智力。种种诸根智力。种种性智力。种种欲智力。一切至处道智力。禅定解脱<a href=\"/remen/sanmei.html\" class=\"keylink\" target=\"_blank\">三昧</a>垢净智力。<a href=\"/remen/suming.html\" class=\"keylink\" target=\"_blank\">宿命</a>无碍智力。天眼无碍智力。断一切烦恼习气智力。云何菩萨常为诸天王守护恭敬<a href=\"/remen/gongyang.html\" class=\"keylink\" target=\"_blank\">供养</a>。龙王。鬼神王。乾闼婆王。阿修罗王。迦楼罗王。紧那罗王。摩睺罗伽王。人王梵天王等守护恭敬供养。云何菩萨为众生舍。为救为归为趣。为炬为明为灯。为导为无上导。云何菩萨。于一切众生。为第一为大为胜。为上为无上。为无等为无等等。尔时文殊师利。答智首菩萨曰。善哉善哉。佛子。多所<a href=\"/remen/154932.html\" class=\"keylink\" target=\"_blank\">饶益</a>多所安隐。哀愍世间惠利一切安乐<a href=\"/remen/tianren.html\" class=\"keylink\" target=\"_blank\">天人</a>。问如是义。佛子。菩萨成就身口意业。能得一切胜妙功德。于佛正法心无挂碍。去来今佛所转法轮。能随顺转不舍众生。明达实相。断一切恶具足众善。色像第一。悉如普贤大菩萨等。成就如来。一切种智。于一切法悉得自在。而为众生第二尊导。佛子。何等身口意业。能得一切胜妙功德。</p><p>菩萨在家当愿众生舍离家难</p><p>入空法中孝事父母当愿众生</p><p>一切护养永得大安妻子集会</p><p>当愿众生令出爱狱无恋慕心</p><p>若得五欲当愿众生舍离贪惑</p><p>功德具足若在妓乐当愿众生</p><p>悉得法乐见法如幻若在房室</p><p>当愿众生入贤圣地永离欲秽</p><p>着宝璎珞当愿众生舍离重担</p><p>度有无岸若上楼阁当愿众生</p><p>升佛法堂得微妙法布施所珍</p><p>当愿众生悉舍一切心无贪着</p><p>若在聚会当愿众生究竟解脱</p><p>到如来处若在危难当愿众生</p><p>随意自在无所挂碍以信舍家</p><p>当愿众生弃舍世业心无所著</p><p>若入僧坊当愿众生一切和合</p><p>心无限碍诣大小师当愿众生</p><p>开方便门深入法要求<a href=\"/remen/chujia.html\" class=\"keylink\" target=\"_blank\">出家</a>法</p><p>当愿众生得不退转心无障碍</p><p>脱去俗服当愿众生解道修德</p><p>无复懈怠除剃须发当愿众生</p><p>断除烦恼究竟寂灭受着<a href=\"/remen/jiasha.html\" class=\"keylink\" target=\"_blank\">袈裟</a></p><p>当愿众生舍离三毒心得欢喜</p><p>受出家法当愿众生如佛出家</p><p>开导一切自归于佛当愿众生</p><p>体解大道发无上意自归于法</p><p>当愿众生深入<a href=\"/remen/jingzang.html\" class=\"keylink\" target=\"_blank\">经藏</a>智慧如海</p><p>自归于僧当愿众生统理大众</p><p>一切无碍<a href=\"/remen/shouchi.html\" class=\"keylink\" target=\"_blank\">受持</a>净戒当愿众生</p><p>具足修习学一切戒受行道禁</p><p>当愿众生具足道戒修如实业</p><p>始请和尚当愿众生得无生智</p><p>到于<a href=\"/remen/bian.html\" class=\"keylink\" target=\"_blank\">彼岸</a>受<a href=\"/remen/juzujie.html\" class=\"keylink\" target=\"_blank\">具足戒</a>当愿众生</p><p>得胜妙法成就方便若入房舍</p><p>当愿众生升无上堂得不退法</p><p>若敷床座当愿众生敷善法座</p><p>见真实相正身端坐当愿众生</p><p>坐佛道树心无所倚结跏趺坐</p><p>当愿众生善根坚固得不动地</p><p>三昧正受当愿众生向三昧门</p><p>得究竟定观察诸法当愿众生</p><p>见法真实无所挂碍舍跏趺坐</p><p>当愿众生知诸行性悉归散灭</p><p>下床安足当愿众生履践圣迹</p><p>不动解脱始举足时当愿众生</p><p>越度生死善法满足被着衣裳</p><p>当愿众生服诸善根每知惭愧</p><p>整服结带当愿众生自检<a href=\"/remen/xiudao.html\" class=\"keylink\" target=\"_blank\">修道</a></p><p>不坏善法次着上衣当愿众生</p><p>得上善根究竟胜法着僧伽梨</p><p>当愿众生大慈覆护得不动法</p><p>手执杨枝当愿众生心得正法</p><p>自然清净晨嚼杨枝当愿众生</p><p>得调伏牙噬诸烦恼左右便利</p><p>当愿众生蠲除污秽无淫怒痴</p><p>已而就水当愿众生向无上道</p><p>得出世法以水涤秽当愿众生</p><p>具足净忍毕竟无垢以水盥掌</p><p>当愿众生得上妙手受持佛法</p><p>澡漱口齿当愿众生向净法门</p><p>究竟解脱手执锡杖当愿众生</p><p>设净施会见道如实擎持应器</p><p>当愿众生成就<a href=\"/remen/faqi.html\" class=\"keylink\" target=\"_blank\">法器</a>受天人供</p><p>发趾向道当愿众生趣佛菩提</p><p>究竟解脱若已在道当愿众生</p><p>成就佛道无余所行涉路而行</p><p>当愿众生履净法界心无障碍</p><p>见趣高路当愿众生升无上道</p><p>超出三界见趣下路当愿众生</p><p>谦下柔软入佛深法若见险路</p><p>当愿众生弃捐恶道灭除邪见</p><p>若见直路当愿众生得中正意</p><p>身口无曲见道扬尘当愿众生</p><p>永离尘秽毕竟清净见道无尘</p><p>当愿众生大悲所熏心意柔润</p><p>见深坑涧当愿众生向正法界</p><p>灭除诸难见听讼堂当愿众生</p><p>说甚深法一切和合若见大树</p><p>当愿众生离我诤心无有忿恨</p><p>若见<a href=\"/remen/conglin.html\" class=\"keylink\" target=\"_blank\">丛林</a>当愿众生一切敬礼</p><p>天人师仰若见高山当愿众生</p><p>得无上善莫能见顶若见刺棘</p><p>当愿众生拔三毒刺无贼害心</p><p>见树茂叶当愿众生以道自荫</p><p>入禅三昧见树好华当愿众生</p><p>开净如华相好满具见树丰果</p><p>当愿众生起道树行成无上果</p><p>见诸流水当愿众生得正法流</p><p>入佛智海若见陂水当愿众生</p><p>悉得诸佛不坏正法若见浴池</p><p>当愿众生入佛海智问答无穷</p><p>见人汲井当愿众生得如来辩</p><p>不可穷尽若见泉水当愿众生</p><p>善根无尽境界无上见山涧水</p><p>当愿众生洗濯尘垢意解清净</p><p>若见桥梁当愿众生兴造法桥</p><p>度人不休见修园圃当愿众生</p><p>耘除秽恶不生欲根见无忧林</p><p>当愿众生心得欢喜永除忧恼</p><p>见好园池当愿众生勤修众善</p><p>具足菩提见严饰人当愿众生</p><p>三十二相而自庄严见素服人</p><p>当愿众生究竟得到头陀彼岸</p><p>见志乐人当愿众生清净法乐</p><p>以道自娱见愁忧人当愿众生</p><p>于有为法心生厌离见欢乐人</p><p>当愿众生得无上乐憺怕无患</p><p>见苦恼人当愿众生灭除众苦</p><p>得佛智慧见强健人当愿众生</p><p>得金刚身无有衰耄见疾病人</p><p>当愿众生知身空寂解脱众苦</p><p>见端正人当愿众生欢喜恭敬</p><p>诸佛菩萨见丑陋人当愿众生</p><p>远离鄙恶以善自严见报恩人</p><p>当愿众生常念诸佛菩萨恩德</p><p>见背恩人当愿众生常见贤圣</p><p>不作众恶若见<a href=\"/remen/shamen.html\" class=\"keylink\" target=\"_blank\">沙门</a>当愿众生</p><p>寂静调伏究竟无余见<a href=\"/remen/poluomen.html\" class=\"keylink\" target=\"_blank\">婆罗门</a></p><p>当愿众生得真清净离一切恶</p><p>若见仙人当愿众生向正真道</p><p>究竟解脱见苦行人当愿众生</p><p>坚固精勤不退佛道见着甲胄</p><p>当愿众生誓服法铠得无师法</p><p>见无铠仗当愿众生远离众恶</p><p>亲近善法见论议人当愿众生</p><p>得无上辩摧伏外道见正命人</p><p>当愿众生得清净命威仪不异</p><p>若见帝王当愿众生逮得法王</p><p>转无碍轮见帝王子当愿众生</p><p>履佛子行化生法中若见长者</p><p>当愿众生永离爱欲深解佛法</p><p>若见大臣当愿众生常得<a href=\"/remen/zhengnian.html\" class=\"keylink\" target=\"_blank\">正念</a></p><p><a href=\"/remen/xiuxing.html\" class=\"keylink\" target=\"_blank\">修行</a>众善若见城郭当愿众生</p><p>得金刚身心不可沮若见王都</p><p>当愿众生明达远照功德自在</p><p>若见妙色当愿众生得上妙色</p><p>天人赞叹入里乞食当愿众生</p><p>入深法界心无障碍到人门户</p><p>当愿众生入总持门见诸佛法</p><p>入人堂室当愿众生入一佛乘</p><p>明达三世遇难持戒当愿众生</p><p>不舍众善永度彼岸见舍戒人</p><p>当愿众生超出众难度三恶道</p><p>若见空钵当愿众生其心清净</p><p>空无烦恼若见满钵当愿众生</p><p>具足成满一切善法若得食时</p><p>当愿众生为法供养志在佛道</p><p>若不得食当愿众生远离一切</p><p>诸不善行见惭愧人当愿众生</p><p>惭愧正行调伏诸根见无惭愧</p><p>当愿众生离无惭愧普行大慈</p><p>得香美食当愿众生知节少欲</p><p>情无所著得不美食当愿众生</p><p>具足成满无愿三昧得柔软食</p><p>当愿众生大悲所熏心意柔软</p><p>得粗涩食当愿众生永得远离</p><p>世间爱味若咽食时当愿众生</p><p>禅悦为食法喜充满所食杂味</p><p>当愿众生得佛上味化成<a href=\"/remen/ganlu.html\" class=\"keylink\" target=\"_blank\">甘露</a></p><p>饭食已讫当愿众生<a href=\"/remen/dexing.html\" class=\"keylink\" target=\"_blank\">德行</a>充盈</p><p>成十种力若说法时当愿众生</p><p>得无尽辩深达佛法退坐出堂</p><p>当愿众生深入佛智永出三界</p><p>若入水时当愿众生深入佛道</p><p>等达三世澡浴身体当愿众生</p><p>身心无垢光明无量盛暑炎炽</p><p>当愿众生离烦恼热得清凉定</p><p>隆寒冰结当愿众生究竟解脱</p><p>无上清凉讽诵经典当愿众生</p><p>得总持门摄一切法若见如来</p><p>当愿众生悉得佛眼见诸最胜</p><p>谛观如来当愿众生悉睹十方</p><p>端正如佛见佛塔庙当愿众生</p><p>尊重如塔受天人敬敬心观塔</p><p>当愿众生尊重如佛天人宗仰</p><p>顶<a href=\"/remen/lifo.html\" class=\"keylink\" target=\"_blank\">礼佛</a>塔当愿众生得道如佛</p><p>无能见顶右绕塔庙当愿众生</p><p>履行正路究畅道意绕塔三匝</p><p>当愿众生得一向意勤求佛道</p><p>赞咏如来当愿众生度功德岸</p><p>叹无穷尽赞佛相好当愿众生</p><p>光明神德如佛法身若洗足时</p><p>当愿众生得四神足究竟解脱</p><p>昏夜寝息当愿众生休息诸行</p><p>心净无秽晨朝觉悟当愿众生</p><p>一切智觉不舍十方</p><p>佛子。是为菩萨身口意业。能得一切胜妙功德。诸天魔梵沙门婆罗门人及非人声闻缘觉所不能动。</p><p>贤首菩萨品第八之一</p><p>尔时文殊师利。以偈问了达深义净德。贤首菩萨曰。</p><p>佛子我已说菩萨清净行</p><p>一切诸<a href=\"/remen/shizun.html\" class=\"keylink\" target=\"_blank\">世尊</a>咸共所赞叹</p><p>又诸大士众甚深微妙行</p><p>功德广大义仁者应演说</p><p>贤首菩萨答佛子善谛听</p><p>菩萨诸功德无量无有边</p><p>我当随力说菩萨少功德</p><p>我之所演畅如海一微渧</p><p>菩萨于生死最初<a href=\"/remen/faxin.html\" class=\"keylink\" target=\"_blank\">发心</a>时</p><p>一向求菩提坚固不可动</p><p>彼一念功德深广无边际</p><p>如来分别说穷劫犹不尽</p><p>何况于无量无数无边劫</p><p>具足修诸度诸地功德行</p><p>十方世界中一切诸如来</p><p>说彼功德云亦不能究竟</p><p>今我说菩萨功德中少分</p><p>如鸟履虚空如地一微尘</p><p>非是无所因又亦非<a href=\"/remen/wuyuan.html\" class=\"keylink\" target=\"_blank\">无缘</a></p><p>菩萨初发意直心大功德</p><p>于佛及法僧深起清净信</p><p>信敬<a href=\"/remen/sanbao.html\" class=\"keylink\" target=\"_blank\">三宝</a>故能发<a href=\"/remen/putixin.html\" class=\"keylink\" target=\"_blank\">菩提心</a></p><p>不求五欲乐宝货诸财利</p><p>亦不求自安希望世名闻</p><p>灭除众生苦令尽无有余</p><p>誓度斯等类菩萨初发心</p><p>常欲令众生离苦永安乐</p><p>严净一切刹供养无量佛</p><p>乐立佛正法欲得无上道</p><p>净修一切智菩萨初发心</p><p>深心净信不可坏恭敬供养一切佛</p><p>尊重正法及圣僧信敬三宝故发心</p><p>深信诸佛及正法亦信菩萨所行道</p><p>正心信向佛菩提菩萨因是初发心</p><p>信为道元功德母增长一切诸善法</p><p>除灭一切诸疑惑示现开发无上道</p><p>净信离垢心坚固灭除憍慢恭敬本</p><p>信是宝藏第一法为清净手受众行</p><p>信能舍离诸染着信解微妙甚深法</p><p>信能转胜成众善究竟必至如来处</p><p>清净明利诸善根信力坚固不可坏</p><p>信永除灭一切恶信能逮得无师宝</p><p>信于法门无障碍舍离八难得无难</p><p>信能超出众魔境示现无上解脱道</p><p>一切功德不坏种出生无上菩提树</p><p>长养最胜智慧门信能示现一切佛</p><p>是故演说次第行信乐最胜甚难得</p><p>譬如灵瑞优昙华亦如随意妙宝珠</p><p>若信恭敬一切佛则持净戒顺正教</p><p>若持净戒顺正教诸佛贤圣所赞叹</p><p>戒是无上菩提本应当具足持净戒</p><p>若能具足持净戒一切如来所赞叹</p><p>若信恭敬一切佛则能奇特供最胜</p><p>若能奇特供最胜彼信<a href=\"/remen/foxin.html\" class=\"keylink\" target=\"_blank\">佛心</a>难思议</p><p>若信如来正真法则常乐闻无厌足</p><p>若乐闻法无厌足欣悟不可思议法</p><p>若信恭敬清净僧则信坚固不可坏</p><p>若信坚固不可坏彼人信力不可动</p><p>若信坚固不可动诸根明利悉清净</p><p>若根明利悉清净则离一切恶知识</p><p>若能远离恶知识则能亲近善知识</p><p>若能亲近善知识则修无量诸功德</p><p>若能广修诸功德则能善解诸<a href=\"/remen/yinguo.html\" class=\"keylink\" target=\"_blank\">因果</a></p><p>若能善解诸因果则成殊胜妙解脱</p><p>若成殊胜妙解脱则为一切佛所护</p><p>若为一切佛所护则生无上菩提心</p><p>若生无上菩提心则能勤修佛功德</p><p>若能勤修佛功德则能得生诸佛家</p><p>若能得生诸佛家则于诸法无所著</p><p>若于诸法无所著则得深心妙清净</p><p>若得深心妙清净则得殊胜无上心</p><p>若得无上殊胜心则修一切波罗蜜</p><p>若修一切波罗蜜则能具足摩诃衍</p><p>若能具足摩诃衍则法供养一切佛</p><p>若法供养一切佛则<a href=\"/remen/nianfo.html\" class=\"keylink\" target=\"_blank\">念佛</a>定不可坏</p><p>若念佛定不可坏则常睹见十方佛</p><p>若常睹见十方佛则知如来常安住</p><p>若知如来常安住则于其人法永存</p><p>若于其人法永存则得辩才无穷尽</p><p>若得辩才无穷尽则能演说无量法</p><p>若能演说无量法则能度脱一切众</p><p>若能度脱一切众则得大悲心坚固</p><p>若得大悲心坚固则常喜乐甚深法</p><p>若能喜乐甚深法则能舍离有为过</p><p>若能舍离有为过则离我慢诸放逸</p><p>若离我慢诸放逸则能兼利一切众</p><p>若能兼利一切众则处生死无忧戚</p><p>若处生死无忧戚则能精进无有上</p><p>若能精进无有上则得一切诸<a href=\"/remen/shentong.html\" class=\"keylink\" target=\"_blank\">神通</a></p><p>若得一切诸神通则解一切众生行</p><p>若解一切众生行则能成就诸众生</p><p>若能成就诸众生则得成就众生智</p><p>若得成就众生智则能具足四摄法</p><p>若能具足四摄法则与众生无量利</p><p>若与众生无量利则能具足方便慧</p><p>若能具足方便慧则能安住无上道</p><p>若能安住无上道则一切魔不能坏</p><p>若一切魔不能坏则能超出四魔道</p><p>若能超出四魔道则至坚固不动地</p><p>若至坚固不动地则得无生深法忍</p><p>若得无生深法忍则为诸佛所授记</p><p>若为诸佛所授记则常普现诸佛前</p><p>若常普现诸佛前则解诸佛微密教</p><p>若解诸佛微密教则为诸佛常护念</p><p>若为诸佛常护念以佛功德自庄严</p><p>若佛功德自庄严则得无量功德身</p><p>若得无量功德身其身显耀如金山</p><p>若身显耀如金山具足众相三十二</p><p>若具众相三十二八十种好自庄严</p><p>八十种好自庄严其身光明无有量</p><p>若身光明无有量光明庄严难思议</p><p>若光庄严难思议则出无量宝莲华</p><p>若出无量宝莲华一一华坐无量佛</p><p>普现十方无量刹教化度脱一切众</p><p>若能度脱一切众则得无量自在力</p><p>若得无量自在力则能严净诸佛刹</p><p>解说甚深微妙法不可思议众欢喜</p><p>若说微妙甚深法不可思议众欢喜</p><p>则能具足四辩力自在能度一切众</p><p>若能具足四辩力自在能度一切众</p><p>彼人智慧常在前身口意业无错谬</p><p>若彼智慧常在前身口意业无错谬</p><p>彼人愿力得自在随众所宜现其身</p><p>若彼愿力得自在随众所宜现其身</p><p>为诸众生说法时音声微妙难思议</p><p>若为众生说法时音声微妙难思议</p><p>于彼一切众生类一念之中悉知心</p><p>若彼一切众生类一念之中悉知心</p><p>其<a href=\"/remen/rensheng.html\" class=\"keylink\" target=\"_blank\">人生</a>死永无余寂灭一切烦恼患</p><p>若人生死永无余寂灭一切烦恼患</p><p>法身功德智慧具深解一切诸法实</p><p>若身功德智慧具深解一切诸法实</p><p>十地十种自在力皆悉究竟胜解脱</p><p>若十地种自在力皆悉究竟得解脱</p><p>授记庄严悉具足无量法门得自在</p><p>若记庄严悉具足无量法门得自在</p><p>尽为一切十方佛皆与授记无有余</p><p>若为一切十方佛皆与授记无有余</p><p>甘露法水灌其顶十方诸佛授记竟</p><p>若甘露水灌其顶十方诸佛授记竟</p><p>法身充满遍虚空安住不动十方界</p><p>若身充满遍虚空安住不动十方界</p><p>一切诸天及世人无等等界莫能知</p><p>于本所行无不果其见闻者悉不空</p><p>此是无上大福田供养施者大果报</p><p>彼善男子威神力正法<a href=\"/remen/changzhu.html\" class=\"keylink\" target=\"_blank\">常住</a>永不灭</p><p>十善功德诸妙行无量法宝最无上</p><p>彼威神力佛法海法宝坚固如金刚</p><p>智慧满足不可尽如是无量功德海</p><p>或有刹土无有佛于彼示现成正觉</p><p>或有国土无有法于彼示现说法藏</p><p>菩萨希望一切断于一念顷游十方</p><p>示现十方如满月无量方便化众生</p><p>于彼十方世界中念念示现<a href=\"/remen/chengfo.html\" class=\"keylink\" target=\"_blank\">成佛</a>道</p><p>转正法轮入<a href=\"/remen/niepan.html\" class=\"keylink\" target=\"_blank\">涅槃</a>现分<a href=\"/remen/sheli.html\" class=\"keylink\" target=\"_blank\">舍利</a>为众生</p><p>或现声闻缘觉道示现成佛普庄严</p><p>现无量劫度众生以三乘门广开化</p><p>或现男女种种形天人龙神阿修罗</p><p>随诸众生若干身无量行业诸音声</p><p>一切示现无有余海印三昧势力故</p><p>不可思议庄严刹恭敬供养一切佛</p><p>光明庄严难思议教化众生无有量</p><p>智慧自在不可议说法教化得自在</p><p>施戒忍辱精进禅方便智慧诸功德</p><p>一切自在难思议华严三昧势力故</p></div>"
},{
    "title": "第七卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第七卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>贤首菩萨品第八之一</p><p>入微尘数诸<a href=\"/remen/sanmei.html\" class=\"keylink\" target=\"_blank\">三昧</a>一三昧生尘等定</p><p>一尘中现无量刹而彼微尘亦不增</p><p>一尘内刹现有佛或现有刹而无佛</p><p>或现有刹净不净或现大刹及中下</p><p>或刹伏住或随顺或如野马或四方</p><p>或有国土如天网世界成败无不现</p><p>如一微尘所示现一切微尘亦如是</p><p>是名三昧<a href=\"/remen/zizai.html\" class=\"keylink\" target=\"_blank\">自在</a>力亦无量称<a href=\"/remen/jietuo.html\" class=\"keylink\" target=\"_blank\">解脱</a>力</p><p>若欲<a href=\"/remen/gongyang.html\" class=\"keylink\" target=\"_blank\">供养</a>一切佛出生无量三昧门</p><p>能以一手覆三千供养一切诸如来</p><p>十方国土胜妙华无价宝珠殊异香</p><p>皆悉自然从手出供养道树诸最胜</p><p>无价宝衣杂妙香宝幢幡盖而<a href=\"/remen/zhuangyan.html\" class=\"keylink\" target=\"_blank\">庄严</a></p><p>金华宝帐妙校饰十方一切上供具</p><p>悉从手中自然出供养道树诸最胜</p><p>一切十方诸妓乐无量和雅妙音声</p><p>及以种种众妙偈赞叹诸佛实<a href=\"/remen/gongde.html\" class=\"keylink\" target=\"_blank\">功德</a></p><p>音声遍满十方界悉从掌中自然出</p><p>无量清净诸行业所得右手放光明</p><p>香水普洒十方国供养一切照世灯</p><p>放妙庄严大光明出生无量宝莲华</p><p>于莲华中无量佛相好具足自庄严</p><p>放华庄严净光明庄严妙华以为帐</p><p>散诸杂华遍十方供养一切诸如来</p><p>放香庄严净光明庄严妙香以为帐</p><p>散诸杂香遍十方供养一切诸如来</p><p>放细末香净光明庄严末香以为帐</p><p>散诸末香遍十方供养一切诸如来</p><p>放衣庄严净光明庄严宝衣以为帐</p><p>散诸宝衣遍十方供养一切诸如来</p><p>放宝庄严净光明庄严妙宝以为帐</p><p>散诸妙宝遍十方供养一切诸如来</p><p>放妙莲华净光明众妙莲华以为帐</p><p>散诸莲华遍十方供养一切诸如来</p><p>放诸璎珞净光明诸妙璎珞以为帐</p><p>散诸璎珞遍十方供养一切诸如来</p><p>放庄严幢净光明其幢青黄赤白色</p><p>无量种种而庄严以幢严饰诸佛刹</p><p>执持杂宝庄严盖众宝缯彩为垂带</p><p>宝铃演出最胜音以此供养诸如来</p><p>手出供具难思议如是供养一导师</p><p>供一切佛亦如是大仙三昧自在力</p><p>欲安一切<a href=\"/remen/zhongsheng.html\" class=\"keylink\" target=\"_blank\">众生</a>类出生自在胜三昧</p><p>一切所行诸功德无量方便度众生</p><p>或现供养如来门或现一切<a href=\"/remen/bushi.html\" class=\"keylink\" target=\"_blank\">布施</a>门</p><p>或现具足持戒门或现无尽忍辱门</p><p>无量苦行<a href=\"/remen/jingjin.html\" class=\"keylink\" target=\"_blank\">精进</a>门<a href=\"/remen/chanding.html\" class=\"keylink\" target=\"_blank\">禅定</a>寂静三昧门</p><p>无量大辩<a href=\"/remen/zhihui.html\" class=\"keylink\" target=\"_blank\">智慧</a>门一切所行方便门</p><p>现四无量<a href=\"/remen/shentong.html\" class=\"keylink\" target=\"_blank\">神通</a>门大慈大悲四摄门</p><p>无量功德智慧门一切缘起解脱门</p><p>清净根力道法门或现声闻小乘门</p><p>或现缘觉中乘门或现无上大乘门</p><p>或现<a href=\"/remen/wuchang.html\" class=\"keylink\" target=\"_blank\">无常</a>众苦门或现<a href=\"/remen/wuwo.html\" class=\"keylink\" target=\"_blank\">无我</a>众生门</p><p>或现不净离欲门寂静灭定三昧门</p><p>随诸众生起病门一切对治诸法门</p><p>随彼众生<a href=\"/remen/fannao.html\" class=\"keylink\" target=\"_blank\">烦恼</a>性如应<a href=\"/remen/shuofa.html\" class=\"keylink\" target=\"_blank\">说法</a>广开化</p><p>如是一切诸法门随其本性而济度</p><p>一切<a href=\"/remen/tianren.html\" class=\"keylink\" target=\"_blank\">天人</a>莫能知是自在胜三昧力</p><p>出生随乐胜三昧分别了知众生心</p><p>随顺<a href=\"/remen/jiaohua.html\" class=\"keylink\" target=\"_blank\">教化</a>诸群生令离忧恼得<a href=\"/remen/huanxi.html\" class=\"keylink\" target=\"_blank\">欢喜</a></p><p>劫中灾难饥馑时一切资生诸乐具</p><p>随其所须普周给是为能作大施主</p><p>肴膳香美上味食宝衣庄严随所乐</p><p>己身国土珍爱施好施众生悉从化</p><p>以诸相好庄严身上妙衣服及众华</p><p>杂种末香以涂身现此严饰度众生</p><p>一切<a href=\"/remen/shijian.html\" class=\"keylink\" target=\"_blank\">世间</a>所喜乐种种殊胜净妙色</p><p>随其所应普示现令乐色者得解脱</p><p>柔软美声如哀鸾拘真罗等微妙音</p><p>具足八种<a href=\"/remen/fanyin.html\" class=\"keylink\" target=\"_blank\">梵音</a>声随其所乐为说法</p><p>八万四千诸法门诸佛以此度众生</p><p>分别诸法无量门随众生性化导之</p><p>众生苦乐利无利一切世间所行法</p><p>悉能普应同其事以此摄法度众生</p><p>无量无边大<a href=\"/remen/kuhai.html\" class=\"keylink\" target=\"_blank\">苦海</a>为众生故悉能忍</p><p>与彼同事不念苦<a href=\"/remen/154932.html\" class=\"keylink\" target=\"_blank\">饶益</a>众生令安乐</p><p>若有不识<a href=\"/remen/chujia.html\" class=\"keylink\" target=\"_blank\">出家</a>法乐着<a href=\"/remen/shengsi.html\" class=\"keylink\" target=\"_blank\">生死</a>不求解</p><p>是故菩萨舍国财常乐出家求寂静</p><p>五欲所缚不离家欲令众生解脱故</p><p>示现不乐处爱欲是故出家求解脱</p><p>欲令具足十种行是佛如来本所修</p><p>菩萨所行无有余修习是法度众生</p><p>或有众生寿无量烦恼微细乐世间</p><p>为斯一切众生类示现生老病死患</p><p>或有贪欲嗔恚痴烦恼猛火常炽然</p><p>为现生老病死苦化度一切众生故</p><p>如来十力无所畏及佛十八不共法</p><p>最胜无量诸功德以此妙法度众生</p><p>说法教诫及神足住持自在神通力</p><p>菩萨示现斯功德以此济度诸群生</p><p>如是方便无有量随顺世间度众生</p><p>不着世间如莲华能令众生大欢喜</p><p>博综多识辩才王文颂谈论过世间</p><p>示现世间众技术譬如幻师现众像</p><p>或为长者邑中主或为贾客商人导</p><p>或为国王及大臣或为良医疗众病</p><p>或于旷野作大树或为良药无尽藏</p><p>或作宝珠随所求迷道众生示正路</p><p>若见世界始成立众生未知资生法</p><p>是时菩萨为工匠为之示现种种业</p><p>不作恶业害生具欲令群生寿安乐</p><p>咒术药草学众论悉为诸佛所称叹</p><p>或现仙人殊胜行一切群生所爱乐</p><p>示行苦行及深法随其所应悉能现</p><p>或作外道出家人或复示现事火法</p><p>或现裸形无衣服能为彼人作师长</p><p>见有邪命种种行习行非法以为胜</p><p>一切梵志诸苦行能于其中而化度</p><p>五热炙身随日转或受牛鹿畜生戒</p><p>被服草衣奉事火为化是等作导师</p><p>现乐游行诸天庙自投恒河求解脱</p><p>食果服气而饮水思惟<a href=\"/remen/zhengfa.html\" class=\"keylink\" target=\"_blank\">正法</a>不放逸</p><p>或现胡跪翘一足或卧刺棘灰土上</p><p>或卧杵石求解脱为彼师导教化故</p><p>如是等类诸外道具观彼意如应化</p><p>菩萨苦行无与等外道由是得解脱</p><p>若见世间无<a href=\"/remen/zhengjian.html\" class=\"keylink\" target=\"_blank\">正见</a>常依一切邪见住</p><p>方便为说甚深法悉令得解真实谛</p><p>或以鬼神边地语为斯等类说<a href=\"/remen/sidi.html\" class=\"keylink\" target=\"_blank\">四谛</a></p><p>或以正语说四谛或人天语说四谛</p><p>或以法辩说四谛或以义辩说四谛</p><p>或以辞辩说四谛或无尽辩说四谛</p><p>或八部音说四谛或一切音说四谛</p><p>随彼所解语言音为说四谛令解脱</p><p>知一切语不思议是名说法三昧力</p><p>安隐众生胜三昧为度一切众生故</p><p>放大光明难思议以此光明救群生</p><p>所放光明名善现若有众生遇斯光</p><p>彼获<a href=\"/remen/guobao.html\" class=\"keylink\" target=\"_blank\">果报</a>无有量因是究竟无上道</p><p>由彼显现诸如来亦现一切法僧道</p><p>又现最胜塔形像故获光明名善现</p><p>又放光明名清净映蔽一切天人光</p><p>除灭一切诸闇冥普照十方无量国</p><p>彼光<a href=\"/remen/juewu.html\" class=\"keylink\" target=\"_blank\">觉悟</a>一切众执持灯明供养佛</p><p>以灯供养诸佛故得成最胜世间灯</p><p>然诸香油及酥灯或以竹木为炬明</p><p>以能然此诸灯明得是清净妙光明</p><p>又放光明名济度彼光觉悟一切众</p><p>当发无上<a href=\"/remen/putixin.html\" class=\"keylink\" target=\"_blank\">菩提心</a>度脱欲海诸群生</p><p>若发无上<a href=\"/remen/puti.html\" class=\"keylink\" target=\"_blank\">菩提</a>心度脱欲海诸群生</p><p>彼悉能度四驶流示导<a href=\"/remen/wuwei.html\" class=\"keylink\" target=\"_blank\">无畏</a>解脱处</p><p>造立无量诸桥梁或作舟船度众生</p><p>毁呰有为赞寂静因此得成度光明</p><p>又放光明名除爱彼光觉悟一切众</p><p>舍离五欲诸渴爱思乐解脱<a href=\"/remen/ganlu.html\" class=\"keylink\" target=\"_blank\">甘露</a>水</p><p>若能远离五欲渴思乐解脱甘露水</p><p>以佛解脱甘露雨灭除众生诸渴爱</p><p>惠施池井诸泉流以求无上佛菩提</p><p>毁呰五欲赞诸禅因此得成灭爱光</p><p>又放光明名欢喜彼光觉悟一切众</p><p>欢喜爱乐佛菩提<a href=\"/remen/faxin.html\" class=\"keylink\" target=\"_blank\">发心</a>愿求无师宝</p><p>建立如来大慈像相好具足坐莲华</p><p>赞叹最胜诸功德因是得成喜光明</p><p>又放光明名爱乐彼光觉悟一切众</p><p>心常爱乐诸如来无上法宝清净僧</p><p>常会十方诸佛前逮成无上深法忍</p><p>教化无量群生类心常<a href=\"/remen/nianfo.html\" class=\"keylink\" target=\"_blank\">念佛</a>深妙法</p><p>开发众生菩提心因是得成爱乐光</p><p>又放光明名德聚彼光觉悟一切众</p><p>普行种种无量施以此愿求无上道</p><p>随其所求皆满足一切施会悉清净</p><p>随其所求惠施故因是得成德聚光</p><p>又放光明名深智彼光觉悟一切众</p><p>于一法门一念中悉解无量诸法门</p><p>分别诸法化众生及诸<a href=\"/remen/faxiang.html\" class=\"keylink\" target=\"_blank\">法相</a>如实义</p><p>说法说义具足故因是得成深智光</p><p>又放光明名慧灯彼光觉悟一切众</p><p>诸法空寂无生灭解达非有亦非无</p><p>譬如野马水月形亦如幻梦镜中像</p><p>诸法无主悉空寂因是得成慧灯光</p><p>又放光名法自在彼光觉悟一切众</p><p>陀罗尼藏不可尽能持如来一切法</p><p>恭敬供养持法者防卫守护众贤圣</p><p>以无量法施众生因是得成自在光</p><p>又放光明名无悭彼光觉悟除贪惜</p><p>解知财宝非常有悉能舍离无所著</p><p>难制悭心能调伏解财如梦如浮云</p><p>常能欢喜乐布施因是得成无悭光</p><p>又放光明名清凉彼光觉悟毁禁者</p><p>安立众生净戒中启导令逮无师宝</p><p>十善业迹悉清净劝化众生持净戒</p><p>开发众生求佛道因是得成清凉光</p><p>又放光名忍庄严彼光觉悟嗔恚者</p><p>舍离嗔恚增上慢常乐柔和忍辱法</p><p>众生恶性难忍者悉能堪忍求佛道</p><p>常能赞叹忍辱法因是得成庄严光</p><p>又放光明名转胜彼光觉悟<a href=\"/remen/xiedai.html\" class=\"keylink\" target=\"_blank\">懈怠</a>者</p><p>常能勤修三种业恭敬供养<a href=\"/remen/fofa.html\" class=\"keylink\" target=\"_blank\">佛法</a>僧</p><p>若能勤修三种业恭敬供养佛法僧</p><p>彼能超出四魔境速成无上佛菩提</p><p>劝化众生令精进恭敬供养佛法僧</p><p>佛法欲灭能护持因是得成转胜光</p><p>又放光明名寂静彼光觉悟乱意者</p><p>舍离贪欲嗔恚痴正住甚深诸三昧</p><p>远恶知识不善行又离十种非法语</p><p>赞叹<a href=\"/remen/zuochan.html\" class=\"keylink\" target=\"_blank\">坐禅</a>空闲处因是得成寂静光</p><p>又放光名慧庄严彼光觉悟愚痴者</p><p>善知缘起得解脱智慧照明了诸根</p><p>若知缘起得解脱智慧照明了诸根</p><p>得圣智慧诸三昧逮等正觉照世间</p><p>舍国财宝所爱身精勤求法为佛道</p><p>专心说法为众生因是得成慧光明</p><p>又放光明名佛慧彼光觉悟一切众</p><p>见不思议无量佛各各坐宝莲华上</p><p>赞叹诸佛佛解脱说佛自在无有量</p><p>广说<a href=\"/remen/foli.html\" class=\"keylink\" target=\"_blank\">佛力</a>诸神通因是得<a href=\"/remen/chengfo.html\" class=\"keylink\" target=\"_blank\">成佛</a>慧光</p><p>又放光明名无畏彼光安慰恐怖者</p><p>非人所持诸毒害无量恐怖悉除灭</p><p>普于众生施无畏心常慈忍离恼害</p><p>拯济危难无救者因是得成无畏光</p><p>又放光明名安隐彼光所触疾病者</p><p>灭除一切诸苦痛悉得正受三昧乐</p><p>施诸良药疗众患摩以宝珠香涂身</p><p>或酥油乳石蜜施因是得成安隐光</p><p>又放光明名见佛彼光觉悟命终者</p><p>念佛三昧必见佛命终之后生佛前</p><p>见彼<a href=\"/remen/linzhong.html\" class=\"keylink\" target=\"_blank\">临终</a>劝念佛又示尊像令瞻敬</p><p>又复劝令归依佛因是得成见<a href=\"/remen/foguang.html\" class=\"keylink\" target=\"_blank\">佛光</a></p><p>又放光明名乐法彼光觉悟一切众</p><p>听法讲说及书写于正法中常爱乐</p><p>佛法欲灭能护持令求法者意充满</p><p>精勤修习佛正法因是得成乐法光</p><p>又放光明名妙音彼光觉悟诸<a href=\"/remen/fozi.html\" class=\"keylink\" target=\"_blank\">佛子</a></p><p>一切世间所有声闻者皆是如来音</p><p>大音赞扬诸如来妓乐钟磬供养佛</p><p>又常赞叹佛音声因是得成妙音光</p><p>又放光名施甘露彼光觉悟一切众</p><p>远离一切放逸行皆悉具足诸功德</p><p>分别无量大苦海有为危脆非安隐</p><p>宣扬赞叹寂灭乐因是得成甘露光</p><p>又放光明名殊胜彼光觉悟一切众</p><p>于如来所闻胜戒胜妙三昧胜智慧</p><p>常叹诸佛胜妙戒胜妙三昧胜智慧</p><p>一心修习求菩提因是得成胜光明</p><p>又放光名宝庄严彼光觉悟一切众</p><p>得胜宝藏不可尽以此供养诸<a href=\"/remen/shizun.html\" class=\"keylink\" target=\"_blank\">世尊</a></p><p>以宝献佛及塔庙兼施一切诸贫乏</p><p>以众珍奇供最胜因是成宝庄严光</p><p>又放光明名妙香彼光觉悟一切众</p><p>其有众生闻是香具足得佛诸功德</p><p>以人天香涂其地供养一切诸如来</p><p>以香造像及塔庙因是得成妙香光</p><p>又放光名杂庄严以幢幡盖而严饰</p><p>和雅妓乐微妙音散众宝华满十方</p><p>本以微妙妓乐音和末涂香众杂华</p><p>幢盖幡帐供诸佛因是得成庄严光</p><p>又放光明名端严令十方地平如掌</p><p>扫除僧坊大仙塔因是得成端严光</p><p>又放光明名大云彼光能雨妙香水</p><p>香水洒塔及僧坊因是得成大云光</p><p>又放光名衣庄严令裸形者得上服</p><p>以庄严服施众生因是成衣庄严光</p><p>又放光明名上味令饥饿者得美膳</p><p>本施种种上味食因是得成上味光</p><p>又放光名示现宝令诸贫乏得宝藏</p><p>以无尽藏施<a href=\"/remen/sanbao.html\" class=\"keylink\" target=\"_blank\">三宝</a>因是得成示宝光</p><p>又放光名眼清净能令盲者见众色</p><p>以灯供佛及塔庙因是得成净眼光</p><p>又放光名耳清净能令聋者闻众音</p><p>妓乐供佛及塔庙因是得成净耳光</p><p>又放光名鼻根净闻若不闻悉令闻</p><p>众香供佛及塔庙因是得成鼻净光</p><p>又放光名舌根净以柔软音赞诸佛</p><p>永离粗犷不善语因是得成净舌光</p><p>又放光名身根净诸根毁坏令具足</p><p><a href=\"/remen/libai.html\" class=\"keylink\" target=\"_blank\">礼拜</a>诸佛及塔寺因是得成身净光</p><p>又放光名意根净令失心者得<a href=\"/remen/zhengnian.html\" class=\"keylink\" target=\"_blank\">正念</a></p><p>修习三昧禅<a href=\"/remen/dingli.html\" class=\"keylink\" target=\"_blank\">定力</a>因是得成意净光</p><p>又放光名色清净睹见不可思议佛</p><p>以众妙色庄严塔因是得成色净光</p><p>又放光名声清净解声非声悉空寂</p><p>化众令知声如响因是得成声净光</p><p>又放光名香清净令诸臭秽成妙香</p><p>香水洗塔菩提树因是得成净香光</p><p>又放光名味清净悉除一切味中毒</p><p>供养佛僧及父母因是得成味净光</p><p>又放光名触清净坚强粗涩皆柔软</p><p>雨刀轮戟诸锋刃皆悉变成宝华鬘</p><p>柔软妙衣布道巷最胜行时足蹈上</p><p>香华上服用布施因是得成触净光</p><p>又放光名法清净一一毛孔无量佛</p><p>各说妙法难思议悉令众生得欢喜</p><p><a href=\"/remen/yinyuan1.html\" class=\"keylink\" target=\"_blank\">因缘</a>所生非生性如来法身非是身</p><p>湛然<a href=\"/remen/changzhu.html\" class=\"keylink\" target=\"_blank\">常住</a>如<a href=\"/remen/xukong.html\" class=\"keylink\" target=\"_blank\">虚空</a>因此化导成法光</p><p>如是等比光明门无量无边恒沙数</p><p>悉从大仙毛孔出一切业果皆悉现</p><p>如一毛孔所放光无量无边恒沙数</p><p>一切毛孔亦如是是大仙定自在力</p><p>随其本行得光明宿世同行有缘者</p><p>如其所应放光明是名大仙智自在</p><p>所<a href=\"/remen/xiuxing.html\" class=\"keylink\" target=\"_blank\">修行</a>业有同者及行<a href=\"/remen/suixi.html\" class=\"keylink\" target=\"_blank\">随喜</a>功德分</p><p>闻见菩萨清净行彼人得见此光明</p><p>若修无量诸功德恭敬供养无数佛</p><p>心常乐求无上道彼人觉悟是光明</p><p>譬如生盲不见日非为无日出世间</p><p>诸有目者悉睹见各随所务修其业</p><p>大圣光明亦如是或有众生见不见</p><p>邪见恶害所不睹胜智慧者乃能见</p><p>摩尼宝殿上辇乘众宝香味庄严具</p><p>有功德者自然备非无德者所能获</p><p>大圣光明亦如是随其行业见不见</p><p>闻是分别诸光明精勤恭敬信向者</p><p>灭除一切诸疑惑速成无上功德幢</p><p>出生微妙胜三昧诸佛眷属大庄严</p><p>神力于此得自在悉能显现示众生</p><p>三千大千妙庄严化一莲华满世界</p><p>结跏趺坐悉充满是名自在三昧力</p><p>十方世界微尘刹化作七宝大莲华</p><p>佛子眷属共围绕是名自在胜三昧</p><p>宿世成就善因缘具足功德求佛道</p><p>彼等众生绕菩萨一切合掌观无厌</p><p>彼大仙人法如是甚深正受三昧力</p><p>菩萨处彼清净众如月在星独明耀</p><p>如此一方所示现诸佛子等为眷属</p><p>一切十方亦如是示现三昧自在力</p><p>十方世界有缘故往返出入度众生</p><p>或见菩萨入正受或见菩萨从定起</p><p>或东方见入正受或西方见三昧起</p><p>或西方见入正受或东方见三昧起</p><p>如是出入遍十方或异方见入正受</p><p>或异方见三昧起是大仙定自在力</p><p>东方世界无有余佛刹如来难思议</p><p>菩萨常现彼佛前是名寂静三昧力</p><p>东方一切诸佛前常见安住入正受</p><p>西方一切诸佛前常见菩萨供养佛</p><p>西方世界无有余佛刹如来难思议</p><p>于彼一切诸佛前常见菩萨入正受</p><p>西方见彼入正受东方佛刹无有余</p><p>于彼佛前三昧起恭敬供养一切佛</p><p>如是十方诸佛前出入三昧无有余</p><p>或见菩萨入正受或见恭敬供养佛</p><p>于眼根中入正受于色法中三昧起</p><p>示现色法不思议一切天人莫能知</p><p>于色法中入正受于眼起定念不乱</p><p>观眼无生无<a href=\"/remen/zixing.html\" class=\"keylink\" target=\"_blank\">自性</a>说空寂灭无所有</p><p>于耳根中入正受于声法中三昧起</p><p>分别一切诸音声诸天世人莫能知</p><p>于声法中入正受于耳起定念不乱</p><p>观耳无生无自性说空寂灭无所有</p><p>于鼻根中入正受于香法中三昧起</p><p>分别一切诸香法诸天世人莫能知</p><p>于香法中入正受于鼻起定念不乱</p><p>观鼻无生无自性说空寂灭无所有</p><p>于舌根中入正受于味法中三昧起</p><p>分别一切诸味法诸天世人莫能知</p><p>于味法中入正受于舌起定念不乱</p><p>观舌无生无自性说空寂灭无所有</p><p>于身根中入正受于触法中三昧起</p><p>分别一切诸触法诸天世人莫能知</p><p>于触法中入正受于身起定念不乱</p><p>观身无生无自性说空寂灭无所有</p><p>于意根中入正受于诸法中三昧起</p><p>分别一切诸法相诸天世人莫能知</p><p>于诸法中入正受于意起定念不乱</p><p>观意无生无自性说空寂灭无所有</p><p>现童子身入正受于壮年身三昧起</p><p>现壮年身入正受于老年身三昧起</p><p>现老年身入正受于善女人三昧起</p><p>现善女人入正受于善男子三昧起</p><p>现善男子入正受<a href=\"/remen/biqiuni.html\" class=\"keylink\" target=\"_blank\">比丘尼</a>身三昧起</p><p><a href=\"/remen/biqiu.html\" class=\"keylink\" target=\"_blank\">比丘</a>尼身入正受于比丘身三昧起</p><p>现比丘身入正受于学无学三昧起</p><p>现学无学入正受于缘觉身三昧起</p><p>现缘觉身入正受于如来身三昧起</p><p>现如来身入正受于诸天身三昧起</p><p>现诸天身入正受于龙神身三昧起</p><p>现龙神身入正受于大鬼神三昧起</p><p>现大鬼神入正受一切鬼神三昧起</p><p>一切鬼神入正受一毛孔中三昧起</p><p>一毛孔中入正受一切毛孔三昧起</p><p>一切毛孔入正受一毛端头三昧起</p><p>一毛端头入正受一切毛端三昧起</p><p>一切毛端入正受一微尘中三昧起</p><p>一微尘中入正受一切微尘三昧起</p><p>一切微尘入正受于金刚地三昧起</p><p>现金刚地入正受摩尼宝树三昧起</p><p>摩尼宝树入正受诸佛光明三昧起</p><p>诸佛光明入正受于大海水三昧起</p><p>现大海水入正受于大盛火三昧起</p><p>现大盛火入正受于风起定心不乱</p><p>现于风大入正受于地大中三昧起</p><p>现地大中入正受于天宫殿三昧起</p><p>现天宫殿入正受于虚空中三昧起</p><p>是名无量功德者三昧自在难思议</p><p>十方一切诸如来不思议劫说不尽</p><p>一切诸佛皆共说众生业报难思议</p><p>诸龙神变佛自在禅定三昧亦难思</p><p>今说声闻自在力无可为之作譬谕</p><p>智慧明了聪达者乃能解是甚深义</p><p>得八解脱心自在一身能作无量身</p><p>以无量身作一身于虚空中入火定</p><p>身上出水身下火身上出火身下水</p><p>行住坐卧虚空中于一念中自在变</p><p>彼不具足大慈悲不为众生求佛道</p><p>尚能示现难思议况大饶益自在力</p><p>现作日月游虚空普照十方诸世界</p><p>或作河池井泉水或作大海众宝器</p><p>如是等比难思议普现十方诸世界</p><p>深达三昧诸解脱唯有诸佛能证知</p><p>如净水中四兵像各各别异皆明了</p><p>刀剑轮戟众兵器如是等仗皆悉现</p><p>随其器仗本形相悉现于彼净水中</p><p>水影四兵无憎爱是名大仙定自在</p><p>海中有天名妙音其中众生若干种</p><p>解彼一切诸音声皆悉令得大欢喜</p><p>彼有贪欲嗔恚痴犹能分别一切音</p><p>况复总持自在力而不能令众生喜</p><p>有一女人名辩才父母求天由此生</p><p>离诸恶法乐真实能令众生得辩才</p><p>彼有贪欲嗔恚痴犹能与众胜辩才</p><p>亦能令彼得欢喜何况菩萨无量智</p><p>譬如幻师善术法能现种种无量色</p><p>示现昼夜须臾顷或现须臾作百年</p><p>彼有贪欲嗔恚痴幻力自在悦世间</p><p>况禅解脱神通行云何不令众生喜</p><p>天阿修罗斗战时阿修罗众即退散</p><p>心大恐怖而奔走四兵悉入藕丝孔</p><p>彼有贪欲嗔恚痴能作自在不思议</p><p>况住自在无畏法云何不能现神变</p><p>释提桓因有象王彼知帝释欲行时</p><p>彼化作头三十三一一口中有六牙</p><p>一一牙上七浴池清净香水湛然满</p><p>一一清净池水中各七莲华为庄严</p><p>彼诸严饰莲华上各各有七天玉女</p><p>诸女并奏微妙音与彼帝释相娱乐</p><p>或时舍彼龙象身化作天女极庄严</p><p>威仪巧妙最无比是名龙象自在力</p><p>彼有贪欲嗔恚痴能作如是诸神变</p><p>何况具足方便智而于诸定不自在</p><p>如阿修罗化作身金刚地上安其足</p><p>海水至深仅半身其首广大如须弥</p><p>彼有贪欲嗔恚痴乃能现是大神力</p><p>况伏魔怨照世灯而不能现大神变</p><p>天阿修罗共战时帝释自在难思议</p><p>随阿修罗军众数现身等彼而交战</p><p>诸阿修罗发是念释提桓因来向我</p><p>必取我身五种缚阿修罗众大恐怖</p><p>帝释现身有千眼手执金刚出火焰</p><p>被甲持杖自庄严阿修罗见即退散</p><p>彼以微小功德力犹能摧破大怨敌</p><p>何况救度一切者无量功德不自在</p><p>教化忉利诸天故得此果报妙音声</p><p>以诸天等放逸行空中自然出此音</p><p>一切五欲悉无常虚伪无实如水沫</p><p>如幻野马水中月有为如梦如浮云</p><p>一切放逸有忧诤非甘露道生死径</p><p>若有行诸放逸者入于生死摩竭口</p><p>我所有者众苦本一切贤圣所厌患</p><p>五欲功德磨灭法常乐清净真实行</p><p>三十三天闻此音一切来集善法堂</p><p>帝释为说微妙法随顺离欲寂静行</p><p>彼音无形不可见犹能饶益诸天众</p><p>何况应化众生身不能大利一切世</p><p>天阿修罗共斗时诸天众侣大恐怖</p><p>诸天功德势力故空中出声言勿惧</p><p>诸天闻此安慰声即离恐畏生大力</p><p>时阿修罗心震惧所将兵众悉退散</p><p>何况甘露妙音声能灭众生诸恐怖</p><p>大慈具足摧众魔寂静妙音除烦恼</p><p>帝释普应诸天女九十有二那由他</p><p>天女各各心自谓天王独与我娱乐</p><p>现身集在善法堂为天说法令欢喜</p><p>帝释能于一念中悉皆现此大神变</p><p>释有贪欲嗔恚痴能令眷属悉欢喜</p><p>况<a href=\"/remen/wuliangjie.html\" class=\"keylink\" target=\"_blank\">无量劫</a>修神力而不能令一切悦</p><p>他化自在六天王于欲界中得自在</p><p>以业烦恼为罗网系缚一切诸凡夫</p><p>彼有贪欲嗔恚痴能伏欲界诸群生</p><p>况具十种自在力而不令众同其行</p><p>三千世界大梵王一切诸梵所住处</p><p>悉能现身于彼坐演畅微妙梵音声</p><p>彼于世间四梵道禅定五通得如意</p><p>何况超出一切世禅定解脱不自在</p><p>摩醯首罗智自在大海龙王降雨时</p><p>悉能分别数其渧于一念中皆明了</p><p>无量亿劫勤修学得是无上菩提智</p><p>云何当于一念中不知一切众生心</p><p>众生业报难思议因大风轮起世界</p><p>巨海诸山天宫殿众宝光明万物种</p><p>亦能兴云降大雨亦能散灭诸云气</p><p>亦能成熟一切谷亦大饶益群生类</p><p>风不能学波罗蜜亦不<a href=\"/remen/xuefo.html\" class=\"keylink\" target=\"_blank\">学佛</a>诸功德</p><p>犹成不可思议事何况具足诸愿者</p><p>男<a href=\"/remen/zinv.html\" class=\"keylink\" target=\"_blank\">子女</a>人诸异类海龙雷震大音声</p><p>悉能了知皆如响逮无障碍无尽辩</p><p>为一切众说妙法其有闻者悉欢喜</p><p>如海奇特未曾有印现一切众像类</p><p>大身众生妙宝藏众流悉入无增损</p><p>如是众生平等印无尽功德禅解脱</p><p>一切智慧诸功德增长众善无厌足</p><p>龙王示现自在时从金刚际至他化</p><p>兴云充遍四天下其云种种庄严色</p><p>第六他化自在天于彼云色如黄金</p><p>化乐天上云赤色兜率陀天白宝色</p><p>夜摩天上琉璃色三十三天码瑙色</p><p>四王天上玻璃色于大海上金刚色</p><p>紧那罗中妙香色诸龙住处莲华色</p><p>微密天中白鹅色阿修罗中状如山</p><p>郁单越中金野马阎浮提境云青色</p><p>余二天下杂种色随众所乐以应之</p><p>又复他化自在天云中电耀如日光</p><p>化乐天上如月光兜率天上阎浮金</p><p>夜摩天上白宝色释处金云如野马</p><p>四王天上最妙色于大海上赤宝色</p><p>紧那罗中青琉璃诸龙住处宝藏色</p><p>微密天中玻璃色阿修罗中玛瑙色</p><p>郁单越境火珠色阎浮提界青宝色</p><p>余二天下杂庄严随众所乐以应之</p><p>他化雷震如梵音化乐天上妙音声</p><p>兜率天上妓乐音夜摩天上天女音</p><p>于彼忉利诸天上紧那罗女妙音声</p><p>四王天上乾闼声紧那罗中箫笛声</p><p>于彼一切大海中犹如两山相击声</p><p>诸龙住处频伽声微密天中龙女声</p><p>阿修罗中天鼓声于人道中海潮声</p><p>又复他化自在天雨妙香华为庄严</p><p>化乐天上薝葡华曼陀罗华及泽香</p><p>兜率天上摩尼珠无上种种庄严宝</p><p>明净髻珠如月光上妙细衣炼金色</p><p>夜摩幢盖幡庄严华鬘涂香胜庄严</p><p>赤真珠衣金绞络种种微妙众妓乐</p><p>三十三天如意珠坚固殊妙旃檀香</p><p>种种郁金诸天华雨杂清净华香水</p><p>四王天雨上味膳众味具足<a href=\"/remen/shengqi.html\" class=\"keylink\" target=\"_blank\">生气</a>力</p><p>又雨不可思议宝龙王降是种种雨</p><p>又复于彼大海中一一雨渧如车轴</p><p>无量众宝不可尽又雨种种庄严宝</p><p>紧那雨华青宝衣摩利妙华细末香</p><p>种种妓乐悉具足如是无量妙庄严</p><p>诸龙住处赤真珠微密天中火珠宝</p><p>阿修罗中雨兵仗摧伏一切诸怨敌</p><p>郁单无价宝璎珞弗婆俱耶二天下</p><p>婆师波利薝葡华清净妙宝解脱华</p><p>阎浮提雨清净水柔软悦泽常应时</p><p>长养众果香华树随时成熟益众生</p><p>如是无量难思议兴云雷震种种雨</p><p>自于宫殿身不动能现自在不思议</p><p>于彼海中为尊主示现神变难思议</p><p>况入法海尽源底云何不能大神变</p><p>如我所说诸譬谕为深智慧菩萨故</p><p>无畏大士无伦匹逮得自在诸解脱</p><p>微妙无量胜智者能说如是解脱门</p><p>诸未曾有奇特法一切不能报其恩</p><p>闻是甚深胜解脱信解<a href=\"/remen/shouchi.html\" class=\"keylink\" target=\"_blank\">受持</a>为他说</p><p>世间一切诸凡夫信是法者甚难得</p><p>思惟无量诸善法本有因力故能信</p><p>一切世界诸群生鲜有欲求声闻道</p><p>求缘觉者转复少求大乘者甚希有</p><p>求大乘者犹为易能信是法为甚难</p><p>况能受持正忆念如说修行真实解</p><p>若以三千大千界顶戴一劫身不动</p><p>彼之所作未为难信是法者为甚难</p><p>大千尘数众生类一劫供养诸乐具</p><p>彼之功德未为胜信是法者为殊胜</p><p>若以掌持十佛刹于虚空中住一劫</p><p>彼之所作未为难信是法者为甚难</p><p>十佛刹尘众生类一劫供养诸乐具</p><p>彼之功德未为胜信是法者为殊胜</p><p>十刹尘数诸如来一劫恭敬而供养</p><p>若能受持此品者功德于彼为最胜</p><p>贤首说此品竟时十方世界六返动</p><p>诸魔宫殿如聚墨光照十方恶道灭</p><p>一切十方诸如来悉皆普现贤首前</p><p>各伸右手摩其顶贤首菩萨德无量</p><p>以其右手摩顶已一切如来赞叹言</p><p>善哉善哉真佛子快说是法我随喜</p></div>"
},{
    "title": "第八卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第八卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>佛升须弥顶品第九</p><p>尔时如来。威神力故。十方一切诸佛世界。诸四天下一一阎浮提。皆有如来坐<a href=\"/remen/puti.html\" class=\"keylink\" target=\"_blank\">菩提</a>树下无不显现。彼诸菩萨各承佛神力。说种种法。皆悉自谓在于佛所。尔时<a href=\"/remen/shizun.html\" class=\"keylink\" target=\"_blank\">世尊</a>威神力故。不起此座。升须弥顶向帝释殿。尔时帝释遥见佛来。即于妙胜殿上。敷置众宝师子之座。以万种杂宝而<a href=\"/remen/zhuangyan.html\" class=\"keylink\" target=\"_blank\">庄严</a>之。万种宝帐弥覆其上。以万宝网。而绞络之。次上万种众妙宝盖。天缯杂宝以为垂带。万种璎珞而庄严之。万种宝衣以敷座上。一万天子在前立侍。一万梵天而围绕之。一万光明以为照耀。</p><p>尔时帝释。为佛庄严师子座已。合掌恭敬白佛言。善来世尊。唯愿哀处我此宫殿。尔时世尊。即受其请升妙胜殿。一切十方亦复如是。尔时帝释无量乐音。佛神力故寂然无声。即自忆念于过去佛所种诸善根。以偈颂曰。</p><p>迦葉如来具大慈诸吉祥中最无上</p><p>彼佛曾来入此处是故此地最吉祥</p><p>拘那牟尼慧无碍诸吉祥中最无上</p><p>彼佛曾来入此处是故此地最吉祥</p><p>拘楼<a href=\"/remen/foshen.html\" class=\"keylink\" target=\"_blank\">佛身</a>如金山诸吉祥中最无上</p><p>彼佛曾来入此处是故此地最吉祥</p><p>随叶如来离三垢诸吉祥中最无上</p><p>彼佛曾来入此处是故此地最吉祥</p><p>尸弃如来常寂然诸吉祥中最无上</p><p>彼佛曾来入此处是故此地最吉祥</p><p>毗婆尸佛如满月诸吉祥中最无上</p><p>彼佛曾来入此处是故此地最吉祥</p><p>弗沙明达第一义诸吉祥中最无上</p><p>彼佛曾来入此处是故此地最吉祥</p><p>提舍如来辩无碍诸吉祥中最无上</p><p>彼佛曾来入此处是故此地最吉祥</p><p>波头摩佛净无垢诸吉祥中最无上</p><p>彼佛曾来入此处是故此地最吉祥</p><p>锭光如来明普照诸吉祥中最无上</p><p>彼佛曾来入此处是故此地最吉祥</p><p>如此间帝释佛神力故。以偈赞叹十佛<a href=\"/remen/gongde.html\" class=\"keylink\" target=\"_blank\">功德</a>。如是十方帝释。各自忆念过去佛所所种善根。以偈赞叹亦复如是。尔时世尊。升师子座结跏趺坐。坐已宫殿忽然广博。如忉利天处。一切十方亦复如是。</p><p>菩萨云集妙胜殿上说偈品第十</p><p>尔时十方各过百佛世界微尘数刹。一一方各十世界。其世界名因陀罗。次名莲华。次名众宝。次名优钵罗。次名妙行。次名善行。次名<a href=\"/remen/huanxi.html\" class=\"keylink\" target=\"_blank\">欢喜</a>。次名星宿。次名无厌慈。次名<a href=\"/remen/xukong.html\" class=\"keylink\" target=\"_blank\">虚空</a>。其<a href=\"/remen/fohao.html\" class=\"keylink\" target=\"_blank\">佛号</a>不变月。次号无尽月。次号不动月。次号香风月。次号<a href=\"/remen/zizai.html\" class=\"keylink\" target=\"_blank\">自在</a>天月。次号清净月。次号无上月。次号星宿月。次号不衰变月。次号无量自在月。其菩萨名法慧。次名一切慧。次名胜慧。次名功德慧。次名<a href=\"/remen/jingjin.html\" class=\"keylink\" target=\"_blank\">精进</a>慧。次名善慧。次名<a href=\"/remen/zhihui.html\" class=\"keylink\" target=\"_blank\">智慧</a>。次名真实慧。次名无上慧。次名坚固慧。此诸菩萨。各于其国佛所。净修梵行。尔时佛神力故。彼一一菩萨。各将一佛世界微尘数菩萨眷属俱。来诣佛所恭敬<a href=\"/remen/libai.html\" class=\"keylink\" target=\"_blank\">礼拜</a>。又佛神力故。化作宝藏师子之座。结跏趺坐充满十方。如此世界须弥山顶菩萨云集。十方世界亦复如是。</p><p>尔时世尊。从两足指放百千亿妙色光明。普照十方一切世界。诸四天下菩提树下。须弥山顶妙胜殿上。如来大众皆悉显现。尔时法慧菩萨。承佛神力普观十方。以偈颂曰。</p><p><a href=\"/remen/tianren.html\" class=\"keylink\" target=\"_blank\">天人</a>师悉现一切严净刹</p><p>须弥山王顶帝释妙胜殿</p><p>哀受天王请故处其宫殿</p><p>一一各以十吉祥偈赞佛</p><p>诸佛大眷属清净菩萨众</p><p>斯从十方来跏趺正安坐</p><p>各同其名字如我菩萨众</p><p>舍离于本刹往诣诸佛所</p><p>本国诸世尊名号皆悉同</p><p>各于其佛所净修菩萨行</p><p>诸<a href=\"/remen/fozi.html\" class=\"keylink\" target=\"_blank\">佛子</a>当知如来威神力</p><p>一切世界中各谓佛在前</p><p>今我等见佛坐释妙胜殿</p><p>十方亦如是如来自在力</p><p>一切世界中<a href=\"/remen/faxin.html\" class=\"keylink\" target=\"_blank\">发心</a>求佛者</p><p>先立清净愿修习菩萨行</p><p>菩萨净<a href=\"/remen/xiuxing.html\" class=\"keylink\" target=\"_blank\">修行</a>无量无数劫</p><p>于法界无碍无能测量者</p><p>悉普照十方灭除愚痴闇</p><p>一切无与等是故莫能知</p><p>尔时一切慧菩萨。承佛神力普观十方。以偈颂曰。</p><p>无量无数劫虽常见如来</p><p>于此<a href=\"/remen/zhengfa.html\" class=\"keylink\" target=\"_blank\">正法</a>中犹未睹真实</p><p><a href=\"/remen/wangxiang.html\" class=\"keylink\" target=\"_blank\">妄想</a>取诸法增长痴惑网</p><p><a href=\"/remen/lunhui.html\" class=\"keylink\" target=\"_blank\">轮回</a><a href=\"/remen/shengsi.html\" class=\"keylink\" target=\"_blank\">生死</a>中盲冥不见佛</p><p>虽复观诸法犹未见实相</p><p>一切法生灭但着假名字</p><p>一切法无生一切法无灭</p><p>若能如是解诸佛常现前</p><p>无取亦无见空寂无真实</p><p>诸佛本来空不可得思量</p><p>若解一切法不可思量者</p><p>彼于诸<a href=\"/remen/fannao.html\" class=\"keylink\" target=\"_blank\">烦恼</a>其心无所染</p><p>虚妄取<a href=\"/remen/faxiang.html\" class=\"keylink\" target=\"_blank\">法相</a>是则为痴冥</p><p>是故不见佛亦不得真实</p><p>牟尼离三世相好悉具足</p><p>于住无所住法界悉清净</p><p><a href=\"/remen/yinyuan1.html\" class=\"keylink\" target=\"_blank\">因缘</a>故法生因缘故法灭</p><p>如是观如来究竟离痴惑</p><p>法慧先已说清净微妙法</p><p>我从彼胜闻菩提难思议</p><p>尔时胜慧菩萨。承佛神力普观十方。以偈颂曰。</p><p>如来智甚深一切莫能测</p><p>不知真实法<a href=\"/remen/shijian.html\" class=\"keylink\" target=\"_blank\">世间</a>悉迷惑</p><p>童蒙思惟是虚妄取诸法</p><p>是故不见佛具足清净相</p><p>愚痴心迷惑妄取<a href=\"/remen/wuyin.html\" class=\"keylink\" target=\"_blank\">五阴</a>相</p><p>不了真实性是故不见佛</p><p>分别一切法皆悉无真实</p><p>如是解诸法则见卢舍那</p><p>因前五阴故后阴相续生</p><p>次第解五阴见佛难思议</p><p>如宝在闇处无明故不见</p><p><a href=\"/remen/zhendi.html\" class=\"keylink\" target=\"_blank\">真谛</a>无说者虽慧莫能睹</p><p>如目不明净不见微妙色</p><p>如是不净心不见诸<a href=\"/remen/fofa.html\" class=\"keylink\" target=\"_blank\">佛法</a></p><p>犹如明净日无目者不见</p><p>若人心谄曲终不睹诸佛</p><p>故当净慧眼观察诸法相</p><p>见法相明了犹如镜中像</p><p>一切慧先说清净微妙法</p><p>我从彼胜闻见佛卢舍那</p><p>尔时功德慧菩萨。承佛神力普观十方。以偈颂曰。</p><p>诸法虚无实妄取坚固相</p><p>是故童蒙者常<a href=\"/remen/zhuansheng.html\" class=\"keylink\" target=\"_blank\">转生</a>死轮</p><p>不善非胜法妄作胜法相</p><p>是故生障碍愚痴常轮转</p><p>不知八正道云何知自心</p><p>彼因颠倒想增长一切恶</p><p>不见诸法空常受无量苦</p><p>彼人不成就清净<a href=\"/remen/fayan.html\" class=\"keylink\" target=\"_blank\">法眼</a>故</p><p>欲知一切心先当求法眼</p><p>如我所说者能见真实佛</p><p>若有见佛者其心无所著</p><p>彼则见真实如佛所<a href=\"/remen/shuofa.html\" class=\"keylink\" target=\"_blank\">说法</a></p><p>若见大智慧如来妙法身</p><p>能见如来故彼有清净眼</p><p>无见乃能见一切真实法</p><p>于法有所见彼则无所见</p><p>妙哉真实法佛以导<a href=\"/remen/zhongsheng.html\" class=\"keylink\" target=\"_blank\">众生</a></p><p>一切诸有中无生亦无死</p><p>胜慧先已说清净微妙法</p><p>我从彼胜闻深解诸佛道</p><p>尔时精进慧菩萨。承佛神力普观十方。以偈颂曰。</p><p>以诸妄想行慧眼不清净</p><p>愚痴邪见增常不见诸佛</p><p>若能见邪伪及以真实法</p><p>谛了实不实则见清净佛</p><p>见者则是垢彼则无所见</p><p>诸佛离所见是故见清净</p><p>世间语言法虚妄无真实</p><p>知世从缘起能离生死患</p><p>世间非世间观察悉平等</p><p>二俱知真实是名真见者</p><p>若能如是观漏尽得自在</p><p>非有亦非无是名不二见</p><p>虚妄非虚妄非是诸佛法</p><p>真实无二相法性清净故</p><p>法性自清净<a href=\"/remen/wuxiang.html\" class=\"keylink\" target=\"_blank\">无相</a>如虚空</p><p>一切无能说智者如是观</p><p>乐观一切法寂灭无所有</p><p>亦知不可修能见牟尼尊</p><p>如是见佛者功德不可量</p><p>一切所有行寂静空无相</p><p>尔时善慧菩萨。承佛神力普观十方。以偈颂曰。</p><p>妙哉佛世尊无量诸如来</p><p>离害心<a href=\"/remen/jietuo.html\" class=\"keylink\" target=\"_blank\">解脱</a>自度能度彼</p><p><a href=\"/remen/zhengjian.html\" class=\"keylink\" target=\"_blank\">正见</a>世间灯如实不颠倒</p><p>无量无数劫积德故见佛</p><p>诸行空无实凡夫谓真谛</p><p>一切无<a href=\"/remen/zixing.html\" class=\"keylink\" target=\"_blank\">自性</a>皆悉等虚空</p><p>无尽智所说说者无所说</p><p>了知有悉无故得难思议</p><p>无尽说无尽众生空寂故</p><p>知彼真实性则见大名称</p><p>无见说是见<a href=\"/remen/wuwo.html\" class=\"keylink\" target=\"_blank\">无我</a>说众生</p><p>说见及众生是二悉非有</p><p>见者无所见是见不坏相</p><p>是名真实法一切佛所说</p><p>能知真实佛及佛之所说</p><p>普见一切世如佛卢舍那</p><p>如来等正觉善说明净道</p><p>精进慧菩萨演说无量法</p><p>有无诸法相一相平等修</p><p>如是能见佛安住真实际</p><p>尔时智慧菩萨。承佛神力普观十方。以偈颂曰。</p><p>我闻最胜教即生净慧光</p><p>普照十方世悉见一切佛</p><p>若计有众生是为最难处</p><p>法本无真主但有假言说</p><p>愚惑莫能知自身真实性</p><p>如来非取相是故不见佛</p><p>尘垢障慧眼不见等正觉</p><p>无量无数劫<a href=\"/remen/liuzhuan.html\" class=\"keylink\" target=\"_blank\">流转</a>生死海</p><p>流转则生死非转是<a href=\"/remen/niepan.html\" class=\"keylink\" target=\"_blank\">涅槃</a></p><p>生死及涅槃二皆不可得</p><p>虚诳妄说者生死涅槃异</p><p>迷惑贤圣法不识无上道</p><p>如是取相者言有佛等觉</p><p>颠倒无<a href=\"/remen/zhengnian.html\" class=\"keylink\" target=\"_blank\">正念</a>是故不见佛</p><p>能知此实法寂灭真如相</p><p>则见最正觉超出语言道</p><p>虚妄说诸法法实无所有</p><p>一切诸世尊谛求不可得</p><p>明了过去世未来及现在</p><p>究竟永寂灭故说为如来</p><p>尔时真慧菩萨。承佛神力普观十方。以偈颂曰。</p><p>宁受无量苦得闻佛音声</p><p>不受一切乐而不闻佛名</p><p>所以<a href=\"/remen/wuliangjie.html\" class=\"keylink\" target=\"_blank\">无量劫</a>受此众苦恼</p><p>流转生死中不闻佛名故</p><p>实以无实法正觉等真伪</p><p>以无和合相是名为菩提</p><p>现佛非缘合去来亦复然</p><p>一切法无相是则佛真性</p><p>若能如是观诸法甚深义</p><p>则见无量佛法身真实相</p><p>于实知真实非实知非实</p><p>善解真实际故号为正觉</p><p>觉者无所觉是佛真妙法</p><p>诸佛如是修非一亦非二</p><p>知一法为众知众法为一</p><p>法无所依处云何而缘合</p><p>作者及所作二俱无所有</p><p>若能如是解求之不可得</p><p>是处不可得诸佛所依止</p><p>法无有所依觉者无所著</p><p>尔时无上慧菩萨。承佛神力普观十方。以偈颂曰。</p><p>无上摩诃萨远离众生相</p><p>上相无所有故号为无上</p><p>微妙无所有粗者亦复无</p><p>诸佛之所得非望亦非作</p><p>是法不可数诸佛之境界</p><p>亦离于无数是名佛真法</p><p>慧日照十方灭除众闇冥</p><p>亦非有所照亦复非无照</p><p>常乐寂静法永离有所依</p><p>解脱无依处不染一切法</p><p>善见大智者真实所依住</p><p>若无有二法当知一亦无</p><p>无一亦无二一切皆寂灭</p><p>三种世间空是则诸佛见</p><p>诸<a href=\"/\" class=\"keylink\" target=\"_blank\">佛教</a>众生安住正法中</p><p>解达无所住当见真实身</p><p>非身即是身不转不可见</p><p>无转亦无见是名无上身</p><p>真慧所演说无量诸佛法</p><p>若闻此法者常得清净眼</p><p>尔时坚固慧菩萨。承佛神力普观十方。以偈颂曰。</p><p>众生不知恩如来发慈慧</p><p>出现于世间普照除众冥</p><p>起大慈悲心普观诸群生</p><p>具受无量苦永缚在三有</p><p>唯除等正觉最胜尊导师</p><p>一切天人中无可归依者</p><p>世界若无佛及众贤<a href=\"/remen/shengren.html\" class=\"keylink\" target=\"_blank\">圣人</a></p><p>彼诸群生类无有一切乐</p><p>如来众贤圣出现于世间</p><p>为开净慧眼令得永安乐</p><p>若见如来者为得最大利</p><p>闻佛名欢喜则是世间塔</p><p>我等获善利现前觐如来</p><p>闻斯微妙法悉当<a href=\"/remen/chengfo.html\" class=\"keylink\" target=\"_blank\">成佛</a>道</p><p>三世明解脱甚深诸境界</p><p>一切众菩萨清净开慧眼</p><p>我等重欢喜见佛卢舍那</p><p>无量无边智演说不可尽</p><p>无上慧坚固及诸佛子等</p><p>无数亿劫中说佛德无尽</p><p>菩萨十住品第十一</p><p>尔时法慧菩萨承佛神力。入菩萨无量方便<a href=\"/remen/sanmei.html\" class=\"keylink\" target=\"_blank\">三昧</a>正受。入三昧已。十方千佛世界尘数佛土之外。各见千佛世界尘数诸佛。是诸如来悉号法慧。时彼诸佛。告法慧菩萨言。善哉善哉。善男子。乃能入是菩萨无量方便三昧正受。善男子。十方各千佛刹。尘数诸佛。加汝神力故。能入是三昧正受。又卢舍那佛本愿力故。威神力故。及汝善根力故。又欲令汝广说法故。长养佛慧故。开解法界故。分别众生界故。除灭障故。入无碍境界故。无等等方便入一切智陀罗尼故。觉一切法故。善知诸根故。说法持故。所谓菩萨十住。善男子。当承佛神力说微妙法。尔时一切如来。即与法慧菩萨。无碍智。无住智。无断智。无痴智。无坏智。无恶智。无量智。无胜智。无<a href=\"/remen/xiedai.html\" class=\"keylink\" target=\"_blank\">懈怠</a>智。无退智。何以故。彼三昧力法如是故。尔时诸佛。各伸右手。摩法慧菩萨顶。摩其顶已。即从定起。告众菩萨言。诸佛子。菩萨种性甚深广大。与法界虚空等。一切菩萨。从三世诸佛种性中生。诸佛子。菩萨摩诃萨十住行。去来现在诸佛所说。何等为十。一名初发心。二名治地。三名修行。四名生贵。五名方便具足。六名正心。七名不退。八名童真。九名法王子。十名灌顶。诸佛子。是名菩萨十住。去来现在诸佛所说。诸佛子。何等是菩萨摩诃萨初发心住。此菩萨。见佛三十二相八十种好妙色具足尊重难遇。或睹神变。或闻说法。或听教诫。或见众生受无量苦。或闻如来广说佛法。发<a href=\"/remen/putixin.html\" class=\"keylink\" target=\"_blank\">菩提心</a>。求一切智一向不回。此菩萨。因初发心得十力分。何等为十。所谓是处非处智。业报垢净智。诸根智。欲乐智。性智。一切至处道智。一切<a href=\"/remen/chanding.html\" class=\"keylink\" target=\"_blank\">禅定</a>解脱三昧正受垢净起智。<a href=\"/remen/suming.html\" class=\"keylink\" target=\"_blank\">宿命</a>无碍智。天眼无碍智。三世漏尽智。是为十。诸佛子。彼菩萨应学十法。何等为十。所谓学恭敬<a href=\"/remen/gongyang.html\" class=\"keylink\" target=\"_blank\">供养</a>诸佛。赞叹诸菩萨。护众生心。亲近贤明。赞不退法。修佛功德称扬叹美生诸佛前。方便修习寂静三昧。赞叹远离生死轮回。为苦众生作归依处。何以故。欲令菩提心转胜坚固成无上道。有所闻法即自开解不由他悟。</p><p>诸佛子。何等是菩萨摩诃萨治地住。此菩萨。于一切众生发十种心。何等为十。所谓大慈心。大悲心。乐心。安住心。欢喜心。度众生心。守护众生心。我所心。师心。如来心。是为十。诸佛子。彼菩萨应学十法。何等为十。所谓先当勤学专求多闻修离欲定。近善知识。不违其教。善知时语。学无所畏。明解深义。了达正法。知坚法行。舍离痴冥。安住不动何以故。欲于一切众生增长大慈悲故。有所闻法即自开解不由他悟。</p><p>诸佛子。何等是菩萨摩诃萨修行住。此菩萨。十种观一切法。何等为十。所谓观一切法<a href=\"/remen/wuchang.html\" class=\"keylink\" target=\"_blank\">无常</a>苦空无我不自在。一切法不可乐。一切法无集散。一切法无坚固。一切法虚妄。一切法无精勤和合坚固。是为十。诸佛子。彼菩萨应学十法。何等为十。所谓学分别知一切众生界。分别知一切法界。分别知一切世界。分别知地水火风界。分别知欲色<a href=\"/remen/wusejie.html\" class=\"keylink\" target=\"_blank\">无色界</a>。何以故。欲于一切法增长明净智慧故。有所闻法即自开解不由他悟。</p><p>诸佛子。何等是菩萨摩诃萨生贵住。此菩萨。从一切圣法正教中生。修十种法。何等为十。所谓信佛不坏。究竟于法。寂然定意。分别众生。分别佛刹。分别世界。分别诸业。分别<a href=\"/remen/guobao.html\" class=\"keylink\" target=\"_blank\">果报</a>。分别生死。分别涅槃。是为十。诸佛子。彼菩萨应学十法。何等为十。所谓学分别去来今佛法。修行去来今佛法。具足去来今佛法。平等观察一切诸佛。何以故。欲使明达二世等观。有所闻法即自开解不由他悟。</p><p>诸佛子。何等是菩萨摩诃萨具足方便住。此菩萨。闻十种法应当修行。何等为十。所<a href=\"/remen/xingshan.html\" class=\"keylink\" target=\"_blank\">行善</a>根悉为救护一切众生。<a href=\"/remen/154932.html\" class=\"keylink\" target=\"_blank\">饶益</a>一切众生。安乐一切众生。哀愍一切众生。成就一切众生。令一切众生舍离诸难。拔出一切众生生死苦恼。令一切众生欢喜快乐。令一切众生调伏。令一切众生悉得涅槃。是为具足方便住。诸佛子。彼菩萨应学十法。何等为十。所谓学知众生无有边。知众生不可数。知众生不思议。知众生种种色。知众生不可量。知众生空。知众生不自在。知众生非真实。知众生无所有。何以故。欲令其心无所染着。有所闻法即自开解不由他悟。</p><p>诸佛子。何等是菩萨摩诃萨正心住。此菩萨。闻十种法得决定心。何等为十。所谓闻赞佛毁佛。于佛法中心定不动。闻赞法毁法。于佛法中心定不动。闻赞毁菩萨。于佛法中心定不动。闻赞毁菩萨所行法。于佛法中心定不动。闻众生有量无量。于佛法中心定不动。闻众生有垢无垢。于佛法中心定不动。闻众生易度难度。于佛法中心定不动。闻法界有量无量。于佛法中心定不动。闻法界若成若坏。于佛法中心定不动。闻法界若有若无。于佛法中心定不动。是为十。诸佛子。彼菩萨应学十法。何等为十。所谓学一切法无相。一切法无性。一切法不可修。一切法无所有。一切法无真实。一切法如虚空。一切法无自性。一切法如幻。一切法如梦。一切法如响。何以故。欲令得不退转无生法忍故。有所闻法即自开解不由他悟。</p><p>诸佛子。何等是菩萨摩诃萨不退转住。此菩萨。闻十种法其心坚固而不动转。何等为十。所谓闻有佛无佛。于佛法中不退转。有法无法。于佛法中不退转。有菩萨无菩萨。于佛法中不退转。有菩萨行无菩萨行。于佛法中不退转。菩萨行出生死不出生死。于佛法中不退转。有过去佛无过去佛。于佛法中不退转。有未来佛无未来佛。于佛法中不退转。有现在佛无现在佛。于佛法中不退转。佛智有尽无尽。于佛法中不退转。三世法一相非一相。于佛法中不退转。是为十。诸佛子。彼菩萨应学十法。何等为十。所谓知一即是多。多即是一。随味知义。随义知味。知非有是有。知有是非有。知非相是相。知相是非相。知非性是性。知性是非性。何以故。欲于一切法方便具足故。有所闻法即自开解不由他悟。</p><p>诸佛子。何等是菩萨摩诃萨童真住。此菩萨。于十种法心得安立。何等为十。所谓身行清净。口行清净。意行清净。随意受生。知众生心。知众生种种欲乐。知众生种种性。知众生种种业。知世界成坏。<a href=\"/remen/shentong.html\" class=\"keylink\" target=\"_blank\">神通</a>自在无有障碍。是为十。诸佛子。彼菩萨应学十法。何等为十。所谓学知一切佛刹。震动一切佛刹。持一切佛刹。观一切佛刹。诣一切佛刹。遍至一切世界。善问难无量妙法。神通变化无量身。善解无量诸音声。于一念中恭敬供养无量诸佛。何以故。欲于一切法中出巧方便具足成就。有所闻法即自开解不由他悟。</p><p>诸佛子。何等是菩萨摩诃萨法王子住。此菩萨善解十种法。何等为十。所谓善解众生趣。善解诸烦恼。善解诸习气。善解方便智。善解分别无量法。善解诸威仪。善解分别诸世界。善解去来今。善解说世谛。善解说第一义谛。是为十。诸佛子。彼菩萨应学十法。何等为十。所谓学善知法王所住处。善知法王所行威仪。善知安立法王处。善知巧入法王处。善知分别法王处。善知法王<a href=\"/remen/ganlu.html\" class=\"keylink\" target=\"_blank\">甘露</a>灌顶。善知<a href=\"/remen/shouchi.html\" class=\"keylink\" target=\"_blank\">受持</a>法王法。善知法王<a href=\"/remen/wuwei.html\" class=\"keylink\" target=\"_blank\">无畏</a>法。善知法王无著法。善知赞叹法王法。何以故。欲于一切法得无障碍智。有所闻法即自开解不由他悟。</p><p>诸佛子。何等是菩萨摩诃萨灌顶住。此菩萨。成就十种智住。何等为十。所谓悉能震动无量世界。悉能照明无量世界。悉能住持无量世界。悉能遍游无量世界。悉能严净无量世界。悉知无量众生心行。悉知众生随心所行。悉知无量众生诸根。悉能方便度无量众生。悉能调伏无量众生。是为十。诸佛子。彼菩萨身不可知。身业神足。神足自在。过去智。未来智。现在智。净诸佛刹智。心境界智境界。不可知。一切众生。乃至法王子菩萨。悉不能知。诸佛子。彼菩萨应学十种智。何等为十。所谓学三世智。一切佛法智。法界无障碍智。法界无量无边智。充满一切世界智。普照一切世界智。能持一切世界智。分别一切众生智。一切种智。智佛无量无边智。何以故。欲令具足一切种智。有所闻法即自开解不由他悟。</p><p>尔时佛神力故。十方各万佛世界尘数佛国。六种十八相震动。雨天宝华天末香天宝鬘天杂香天宝衣天宝云天庄严具。天妙音乐不鼓自鸣。又自演出无畏之音。如此四天下须弥山顶妙胜殿上威神变化说十住法。一切十方世界亦复如是。尔时佛神力故。十方各过万佛世界尘数刹外。有十佛刹微尘数等诸大菩萨。充满十方。来诣此土。说如是言。善哉善哉。佛子。善说是法。我等诸人同名法慧。所从来国同名法云。彼诸如来同号妙法。我等佛所亦说十住。大众眷属名味句身等无有异。是故佛子。我等承佛神力。来诣此土。为汝作证。如此四天下须弥山顶妙胜殿上说十住法。十佛世界微尘数等诸大菩萨来此作证。一切十方亦复如是。尔时法慧菩萨。承佛神力。普观十方及诸法界。以偈颂曰。</p><p>见大智尊微妙身相好端严悉具足</p><p>最胜尊重甚难遇勇猛大士初发心</p><p>见无等等大神变闻说妙法及教诫</p><p>观察五道无量苦无畏大士初发心</p><p>闻诸如来普智尊无量功德悉具足</p><p>解<a href=\"/remen/foxin.html\" class=\"keylink\" target=\"_blank\">佛心</a>相如虚空菩萨因此初发心</p><p>能知是处及非处若我非我如是等</p><p>欲解平等真实义菩萨因此初发心</p><p>过去未来现在世一切<a href=\"/remen/shane.html\" class=\"keylink\" target=\"_blank\">善恶</a>诸业报</p><p>欲善观察悉平等菩萨因此初发心</p><p>诸禅三昧及解脱随顺正受无所著</p><p>欲善分别垢净起菩萨因此初发心</p><p>随诸众生根利钝种种勤修精进力</p><p>悉欲了达分别知菩萨因此初发心</p><p>一切众生种种欲心好乐着诸希望</p><p>悉欲了达分别知菩萨因此初发心</p><p>一切众生种种性无量无边不可数</p><p>悉欲了达分别知菩萨因此初发心</p><p>一切诸道所至处八正圣路向无为</p><p>悉欲了达知其实菩萨因此初发心</p><p>一切世界众生类流转五道生死海</p><p>欲得天眼悉明达菩萨因此初发心</p><p>于过去世一切事如其体性所有相</p><p>悉欲随顺达宿命菩萨因此初发心</p><p>世间一切诸烦恼所有结缚余习气</p><p>悉欲觉知究竟尽菩萨因此初发心</p><p>世间所有世谛法名字谈<a href=\"/ctwh/jing/13j/lunyu.html\" class=\"keylink\" target=\"_blank\">论语</a>言道</p><p>悉欲明达世谛义菩萨因此初发心</p><p>一切诸法语言断无有自性如虚空</p><p>悉欲明达真谛义菩萨因此初发心</p><p>震动一切佛世界倾覆鼓荡诸大海</p><p>悉欲明达佛神力菩萨因此初发心</p><p>一毛放演无量光普照十方一切刹</p><p>欲于一光一切觉菩萨因此初发心</p><p>无量佛刹难思议皆悉能置一掌中</p><p>欲解一切如幻化菩萨因此初发心</p><p>无量佛刹诸众生皆悉安置一毛端</p><p>悉欲了达皆寂灭菩萨因此初发心</p><p>一切十方大海水渧以一毛尽无余</p><p>悉欲分别知渧数菩萨因此初发心</p><p>不可思议诸佛刹皆碎为末如微尘</p><p>悉欲分别知其数菩萨因此初发心</p><p>过去未来无量劫一切世界成败相</p><p>悉欲究竟达其际菩萨因此初发心</p><p>三世一切等正觉诸辟支佛及声闻</p><p>悉欲分别三乘道菩萨因此初发心</p><p>无量无边诸世界能以一毛悉称举</p><p>欲知有无真实相菩萨因此初发心</p><p>金刚围山数无量尽能安置一毛端</p><p>欲知至大有小相菩萨因此初发心</p><p>十方一切诸世界能以一音遍充满</p><p>悉欲解了净妙声菩萨因此初发心</p><p>一切众生语言法一言演说尽无余</p><p>悉欲解了净密音菩萨因此初发心</p><p>如来清净微妙音充满十方诸世界</p><p>欲得具足舌根相菩萨因此初发心</p><p>一切十方诸世界有成坏者皆悉见</p><p>欲得解了悉虚妄菩萨因此初发心</p><p>一切十方诸佛刹其中无量诸如来</p><p>悉欲了达佛正法菩萨因此初发心</p><p>普能应现无量身一切世界微尘等</p><p>悉欲了达如幻化菩萨因此初发心</p><p>过去未来现在世无量无边诸如来</p><p>欲于一念悉了知菩萨因此初发心</p><p>欲具演说一句法阿僧祇劫无穷尽</p><p>欲使辩才不断绝菩萨因此初发心</p><p>十方一切诸群生随其迁变生灭相</p><p>欲于一念悉了达菩萨因此初发心</p><p>净妙身口及意行游步十方无障碍</p><p>欲了三世悉空寂菩萨因此初发心</p><p>菩萨如是发心已于十方界诸佛所</p><p>应学尽敬供养佛如是说者不退教</p><p>菩萨舍离种种乐不厌生死求菩提</p><p>以此劝进欢喜叹如是说者不退教</p><p>十方一切诸世界其中所有众贤圣</p><p>菩萨常应赞叹彼如是说者不退教</p><p>最胜最上无有比甚深微妙清净法</p><p>菩萨以此化众生如是说者不退教</p><p>无上清净妙善法一切众魔不能坏</p><p>菩萨尊重常称叹如是说者不退教</p><p>一切所有妙功德天人之尊悉成就</p><p>以此安立诸菩萨如是说者人中王</p><p>方便<a href=\"/remen/jiaohua.html\" class=\"keylink\" target=\"_blank\">教化</a>见诸佛无量无数难思议</p><p>若能以此方便化如是说者不退教</p><p>一切甚深诸三昧悉教众生无有余</p><p>菩萨分别具开导如是说者不退教</p><p>悉能摧灭生死轮具转圣道妙法轮</p><p>一切世间无所著诸佛所记是菩萨</p><p>菩萨若见无量众轮转生死受诸苦</p><p>为作救护归依者诸佛所记是菩萨</p><p>是说菩萨发心住一向志求无上道</p><p>如我所说微妙法一切诸佛亦如是</p><p>第二治地真佛子先应发心作是念</p><p>愿令一切群生类随顺修行诸佛教</p><p>饶益安乐众生心欢喜不舍众生心</p><p>大悲救护我所心起大师心如来心</p><p>发如是等胜妙心精勤学问求多闻</p><p>寂然定意正思惟心常亲近善知识</p><p>随顺奉行修其教柔软善语不放逸</p><p>善能了知一切时达深法义无所畏</p><p>明解深义了正法则离一切诸痴冥</p><p>已离愚痴心安住是则名为真佛子</p><p>亦名治地摩诃萨一向坚固求菩提</p><p>如是善学诸佛教是则名为真佛子</p><p>第三修行真佛子应当如是观诸法</p><p>无常苦空无坚固无我无主不自在</p><p>一切诸法不可乐无作虚诳不真实</p><p>无有积集亦无散如是观者是菩萨</p><p>分别观察众生界亦当解了诸法界</p><p>善能分别方便观无量无边诸世界</p><p>一切十方国土中地水火风四大界</p><p>欲界<a href=\"/remen/sejie.html\" class=\"keylink\" target=\"_blank\">色界</a>无色界悉能观察分别知</p><p>善能明达一切界真实究竟无有余</p><p>如是真谛正法教随顺学者是菩萨</p><p>第四生贵真佛子从诸贤圣正法生</p><p>有无诸法无所著舍离生死出<a href=\"/remen/sanjie.html\" class=\"keylink\" target=\"_blank\">三界</a></p><p>信佛坚固不可坏究竟净心不退转</p><p>明了观察甚深法一切众生无真实</p><p>行业世界诸佛刹生死果报及涅槃</p><p>佛子若能如是观是名如来法化生</p><p>过去未来现在世诸佛如来及正法</p><p>无量方便求究竟成就一切大圣法</p><p>一切三世诸如来平等观察无异相</p><p>分别差别不可得如是观者达三世</p><p>如我所说赞叹者是名四住摩诃萨</p><p>若能如是修学者速成无上佛菩提</p><p>第五菩萨真佛子微妙具足方便住</p><p>深入清净巧方便究竟一切功德业</p><p>所修无量诸功德悉为一切作归依</p><p>饶益安乐大慈悲哀愍度脱诸群生</p><p>为一切世除众难永拔生死令欢喜</p><p>调伏一切诸群生具足功德趣涅槃</p><p>普为一切诸群生分别演说清净法</p><p>是名第五摩诃萨成就方便度众生</p><p>具足一切功德者演说五住净妙法</p><p>第六正心真佛子解真实法离愚痴</p><p>于一切世天人中正念思惟灭虚妄</p><p>闻赞毁佛及佛法一切菩萨所行道</p><p>众生有量若无量于佛法中心不动</p><p>众生有垢若无垢或有易度或难度</p><p>法界有量若无量世界有成或有败</p><p>或闻法界若有无过去未来今现在</p><p>菩萨于此一切法寂然观察心不动</p><p>观一切法无性相其义真实如虚空</p><p>犹若幻化梦所见是人于法为真解</p><p>第七不退真佛子闻有诸佛菩萨法</p><p>闻无诸佛菩萨法若出非出不退转</p><p>过去未来及现在一切诸佛有以无</p><p>若法起灭不起灭若有一相若异相</p><p>若一即多多即一义味寂灭悉平等</p><p>远离一异颠倒相是名菩萨不退住</p><p>若有法相及无相若有法性及无性</p><p>二俱无实等虚空如是知者必究竟</p><p>第八童真真佛子身口意行悉具足</p><p>微妙清净无染污随意所欲自在生</p><p>悉知一切众生心善能观察诸欲性</p><p>了众生法无差别十方世界成败相</p><p>速逮一切妙神通往诣十方诸佛刹</p><p>随意自在无障碍闻说妙法悉受持</p><p>六种震动一切国皆悉能持诸世界</p><p><a href=\"/remen/fanyin.html\" class=\"keylink\" target=\"_blank\">梵音</a>遍满十方刹度脱无量群生类</p><p>咨问佛义不可数变化其身无有量</p><p>随受化者演法言如佛所说无有异</p><p>第九王子摩诃萨悉能分别诸群生</p><p>善知轻重烦恼行随其所应方便度</p><p>善分别知诸法相明达世界先后际</p><p>善解俗谛第一义具足方便无有余</p><p>善能了达法王处随顺法王威仪法</p><p>善知安入法王位善知分别法王界</p><p>第十灌顶真佛子方便善持一切法</p><p><a href=\"/remen/rufa.html\" class=\"keylink\" target=\"_blank\">如法</a>随顺入深义悉能究竟分别说</p><p>悉度众生无有余而于众生不取相</p><p>寂然不动学正念悉在十方诸佛前</p><p>灌顶菩萨真佛子悉能究竟诸胜法</p><p>十方无量诸世界悉能震动光普照</p><p>能持十方诸世界严净一切众生心</p><p>悉知一切众生根演梵音声满十方</p><p>调伏化度诸群生悉令修习菩提心</p><p>普入十方诸佛国观察法界无有余</p><p>灌顶色身及身业神足自在不思议</p><p>观察三世佛国智乃至王子所不测</p><p>三世诸佛及佛法分别了知无障碍</p><p>法界无量无有边诸佛声闻悉充满</p><p>尽于一切诸世界皆悉能持光普照</p><p>尽于一切群生类为说究竟正觉智</p><p>如是十住诸菩萨悉从如来法化生</p><p>随其方便及境界一切天人莫能知</p><p>初发无上菩提心充满十方悉无余</p><p>了达三世诸法相具足成就一切智</p><p>无边佛刹及世间无量无数众生类</p><p>烦恼业报菩提心如是一切无所著</p><p>初求佛道发一念世间众生及二乘</p><p>斯等一切莫能知何况菩萨余功德</p><p>十方一切诸世界能以一毛悉称举</p><p>彼知菩萨具足行疾得如来一切智</p><p>十方一切大海水能以一毛渧令尽</p><p>于一念中悉知数如是<a href=\"/remen/xingzhe.html\" class=\"keylink\" target=\"_blank\">行者</a>真佛子</p><p>一切世界末为尘悉能分别知其数</p><p>菩萨所行等微尘是则名为真佛子</p><p>过去未来现在佛一切缘觉及声闻</p><p>分别解说不能尽发心菩萨诸功德</p><p>菩萨初发菩提心广大无量无有边</p><p>大慈大悲覆一切何况菩萨余功德</p><p>梵行品第十二</p><p>尔时正念天子。白法慧菩萨言。佛子。一切世界中。诸菩萨摩诃萨。信家非家<a href=\"/remen/chujia.html\" class=\"keylink\" target=\"_blank\">出家</a>学道。舍离俗饰被服法衣。彼诸菩萨。云何方便修习梵行。具足菩萨十住道地。速成无上平等菩提。尔时法慧菩萨。答正念天子言。正士。此菩萨摩诃萨。一向专求无上菩提。先当分别十种之法。何等为十。所谓身身业。口口业。意意业。佛法僧戒。应如是观。为身是梵行耶。乃至戒是梵行耶。若身是梵行者。当知梵行则不清净。当知梵行则为非法。当知梵行则为浑浊。当知梵行则为臭恶。当知梵行则为秽污。当知梵行则为尘垢。当知梵行则为谄曲。当知梵行则为八万户虫。若身业是梵行者。当知身四威仪则为梵行。左右顾眄举足下足。则为梵行。若口是梵行者。当知音声则为梵行。当知语言则为梵行。当知心触则为梵行。当知舌动则为梵行。当知唇齿和合则为梵行。若口业是梵行者。当知语言则为梵行。当知所说作无作称讥毁誉。则为梵行。若意是梵行者。当知觉观忆念不忘思惟幻梦等。悉为梵行。若意业是梵行者。当知想是梵行。施设是梵行。寒热饥渴苦乐忧喜等。悉是梵行。若佛是梵行者。为色是佛耶。为受想行识是佛耶。为三十二相八十种好是佛耶。为一切神通业报是佛耶。若法是梵行者。为正教是法耶。为寂灭离涅槃是法耶。为生非生是法耶。为实非实是法耶。为虚妄是法耶。为合散是法耶。若僧是梵行者。为向须陀洹果是僧耶。为得须陀洹果是僧耶。为向斯陀含阿那含阿罗汉果是僧耶。为得斯陀含阿那含阿罗汉果是僧耶。为三明六通是僧耶。为时解脱是僧耶。为非时解脱是僧耶。若戒是梵行者。为戒场是戒耶。为十众是戒耶。为问清净不清净是戒耶。为戒师是戒耶。为三羯磨和尚是戒耶。为剃发法服乞食是戒耶。菩萨摩诃萨。当如是观察十种法。又知过去无所至。未来无所有。现在无作者。无知者无受报者。此世不至彼世。彼世不至此世。为何等法是梵行。梵行法为在何处。谁有是梵行法。此梵行法为是有耶。为是无耶。为是色法耶。为非色法耶。为是受想行识法耶。为非受想行识法耶。菩萨摩诃萨。正念无障碍。观察分别三世诸法平等。犹如虚空无有二相。如是观者智慧方便无所挂碍。于一切法而不取相。一切诸法无自性故。于一切佛及诸佛法。平等观察犹如虚空。是名菩萨摩诃萨方便修习清净梵行。又复修习增上十法。何等为十。所谓是处非处智。去来现在诸业报智。一切诸禅三昧正受解脱垢净起智。众生诸根智。随诸欲乐智。种种性智。至一切处道智。无障碍宿命智。无障碍天眼智。断习气智。是为十。如是观察如来十力甚深无量。具足长养大慈悲心。悉分别众生而不舍众生。亦不舍寂灭。行无上业不求果报。观一切法。如幻如梦如电如响如化。菩萨摩诃萨。如是观者。以少方便。疾得一切诸佛功德。常乐观察无二法相。斯有是处。初发心时便成正觉。知一切法真实之性。具足慧身不由他悟。</p></div>"
},{
    "title": "第九卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第九卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>初<a href=\"/remen/faxin.html\" class=\"keylink\" target=\"_blank\">发心</a>菩萨<a href=\"/remen/gongde.html\" class=\"keylink\" target=\"_blank\">功德</a>品第十三</p><p>尔时天帝释。白法慧菩萨言。<a href=\"/remen/fozi.html\" class=\"keylink\" target=\"_blank\">佛子</a>。初发心菩萨。为成就几功德藏。法慧答言。佛子。是处甚深难知难信难解难说难通难分别。虽然我当承佛神力具足演说。佛子。假使有人。<a href=\"/remen/gongyang.html\" class=\"keylink\" target=\"_blank\">供养</a>东方阿僧祇世界<a href=\"/remen/zhongsheng.html\" class=\"keylink\" target=\"_blank\">众生</a>一切乐具。乃至一劫。然后教令净修<a href=\"/remen/wujie.html\" class=\"keylink\" target=\"_blank\">五戒</a>。南西北方四维上下亦复如是。佛子。于意云何。彼人功德宁为多不。帝释言。佛子。除诸如来。其余一切。不能称量彼人功德。法慧菩萨语帝释言。佛子。初发心菩萨。功德之藏百分。彼人功德不及其一。千分百千分。亿分百亿分。千亿分百千亿分。百那由他分。千那由他分。百千那由他分。亿那由他分。百亿那由他分。千亿那由他分。百千亿那由他分。乃至不可数不可譬谕不可说分。彼人功德不及其一。佛子。复置此谕。假使有人。供养十方各十阿僧祇世界众生一切乐具。乃至百劫。然后教令净修十善。教十善已。又复供养一切乐具。乃至千劫。然后教令净修四禅。教四禅已。又复供养一切乐具至百千劫。然后教行四无量心。又复供养一切乐具。乃至亿劫。然后教行四无色定。又复供养一切乐具。至百亿劫。然后教令得须陀洹果。又复供养一切乐具。至千亿劫。然后教令得斯陀含果。又复供养一切乐具。至百千亿劫。然后教令得阿那含果。又复供养一切乐具。至亿那由他劫。然后教令得阿罗汉果。又复供养一切乐具。至千亿那由他劫。然后教令尽成缘觉。佛子。于意云何。彼人功德宁为多不。帝释白言。佛子。彼人功德唯除诸佛。其余一切悉不能知。法慧言。佛子。初发心菩萨。功德之藏。百分千分。乃至不可数不可譬谕不可说分。彼人功德不及其一。何以故。佛子。一切诸佛初发心时。不为供养十方各十阿僧祇世界众生一切乐具。百劫乃至千亿那由他劫。故出兴于世。亦不为教尔所众生净修五戒十善。四禅四无量心四无色定。须陀洹果斯陀含果。阿那含果阿罗汉果。辟支佛道。故出兴于世。欲不断佛种故。发<a href=\"/remen/putixin.html\" class=\"keylink\" target=\"_blank\">菩提心</a>。欲充满十方一切世界故。发<a href=\"/remen/puti.html\" class=\"keylink\" target=\"_blank\">菩提</a>心。欲悉度脱一切众生故。发菩提心。欲悉知一切世界成坏故。发菩提心。欲悉知一切世界中众生垢净起故。发菩提心。欲悉知一切世界<a href=\"/remen/zixing.html\" class=\"keylink\" target=\"_blank\">自性</a>清净故。发菩提心。欲悉知一切群生虚妄<a href=\"/remen/fannao.html\" class=\"keylink\" target=\"_blank\">烦恼</a>习气故。发菩提心。欲悉知一切众<a href=\"/remen/shengsi.html\" class=\"keylink\" target=\"_blank\">生死</a>此生彼故。发菩提心。欲悉知一切众生诸根方便故。发菩提心。欲悉知一切众生心心所念故。发菩提心。欲悉分别三世一切众生故。发菩提心。欲悉知一切诸佛平等境界故。发菩提心。佛子。复置此谕。假使有人。于一念顷。能过东方无量世界。彼人以此<a href=\"/remen/zizai.html\" class=\"keylink\" target=\"_blank\">自在</a>神力。从此东行。尽无量无数阿僧祇劫。犹不能得世界边际。又第二人神力自在。于一念顷。能过前人无量无数阿僧祇劫所行世界。此第二人从此东行。尽无量无边阿僧祇劫。犹不能得世界边际。又第三人神力自在。于一念顷。能过前人无量无数阿僧祇劫所行世界。又第四人神力自在。于一念顷。能过前人无量无数阿僧祇劫所行世界。又第五人神力自在。于一念顷。能过前人无量无数阿僧祇劫所行世界。又第六人神力自在。于一念顷。能过前人无量无数阿僧祇劫所行世界。又第七人神力自在。于一念顷。能过前人无量无数阿僧祇劫所行世界。又第八人神力自在。于一念顷。能过前人无量无数阿僧祇劫所行世界。又第九人神力自在。于一念顷。能过前人无量无数阿僧祇劫所行世界。又第十人神力自在。于一念顷。能过前人无量无数阿僧祇劫所行世界。彼第十人。以此最胜自在神力。从此东行。尽无量无数阿僧祇劫。犹故不得世界边际。十方世界亦复如是。如是展转乃至百人。其人以此最胜自在神力。于无量无数阿僧祇劫所至十方。尚可了知得其边际。初发心菩萨功德之藏不可得知。何以故。初发心菩萨不齐限。为尔所世界众生故发菩提心。悉为十方一切世界众生故。欲度一切众生故。欲分别知一切世界故。发菩提心。欲知微细世界即是大世界。知大世界即是微细世界。知少世界即是多世界。知多世界即是少世界。知广世界即是狭世界。知狭世界即是广世界。知一世界即是无量无边世界。知无量无边世界即是一世界。知无量无边世界入一世界。知一世界入无量无边世界。知秽世界即是净世界。知净世界即是秽世界。于一毛孔中。悉分别知一切世界。于一切世界中。悉分别知一毛孔性。知一世界出生一切世界。知一切世界犹如<a href=\"/remen/xukong.html\" class=\"keylink\" target=\"_blank\">虚空</a>。欲于一念知一切世界悉无有余故。发阿耨多罗三藐三菩提心。佛子。复置此谕。假使有人于东方无量无边阿僧祇世界。于一念中。悉分别知成败之数。此人精勤方便。念念次第。于无量无数阿僧祇劫。欲尽算知东方世界成败之数。犹不能知。又第二人。于第一人无量无数阿僧祇劫所算世界成败之数。于一念中悉能了知。此人精勤方便。念念次第。于无量无边阿僧祇劫。犹不能尽知东方世界成败之数。如是展转乃至第十。彼第十人。于第九人无量无边阿僧祇劫所算世界成败之数。于一念中悉能了知。此人精勤方便。念念次第。于无量无边阿僧祇劫。犹不能尽知东方世界成败之数。乃至十方亦复如是。十方无量无边世界成败之数。尚可了知。初发心菩萨功德之藏。不可得知。何以故。初发心菩萨摩诃萨。不为齐限。知尔所世界劫数成败故。发菩提心。菩萨摩诃萨。欲悉了知一切世界劫数成败故。发菩提心。欲知长劫即是短劫。短劫即是长劫。知一劫即是不可数阿僧祇劫。不可数阿僧祇劫即是一劫。知一切有佛劫。知一切无佛劫。知一佛劫中有无量佛。知无量佛劫中有一佛。知异劫中有无异劫。知无异劫中有异劫。知有尽劫是无尽劫。知无尽劫是有尽劫。知<a href=\"/remen/wuliangjie.html\" class=\"keylink\" target=\"_blank\">无量劫</a>即是一念。知一念即是无量劫。知一切劫入无劫。知无劫入一切劫。欲悉了知过去未来际及现在一切世界劫数成败故。发阿耨多罗三藐三菩提心。是名菩萨初大誓<a href=\"/remen/zhuangyan.html\" class=\"keylink\" target=\"_blank\">庄严</a>。所谓悉知一切劫<a href=\"/remen/zhihui.html\" class=\"keylink\" target=\"_blank\">智慧</a>照明。佛子。复置此谕。假使有人。于一念中。悉知无量无数阿僧祇世界众生种种欲乐。此人精勤方便。念念次第。于无量无数阿僧祇劫。不能尽知东方一切世界众生种种欲乐。如是展转至第十人。此第十人。于第九人无量无数阿僧祇劫精勤方便所知众生种种欲乐。于一念中悉能了知。此人如是精勤方便。念念次第。无量无数阿僧祇劫。犹不能尽知东方一切世界众生种种欲乐。乃至十方亦复如是。如是十方无量无边阿僧祇世界众生。种种欲乐尚可了知。初发心菩萨功德之藏。不可得知。何以故。佛子。初发心菩萨摩诃萨不齐限。欲知尔所世界众生种种欲乐故。发菩提心。欲悉知十方一切世界众生种种欲乐故。发阿耨多罗三藐三菩提心。欲知种种无量欲乐即是一欲。而亦不坏一切欲性。欲悉知一切众生欲乐海。欲知一众生欲即是一切众生欲。欲悉知一切众生去来现在种种欲乐。欲悉知相似欲不相似欲。欲知一切欲即是一欲。一欲即是一切欲。欲得具足如来种种欲乐力。欲知有上欲无上欲。有余欲无余欲。等欲不等欲。有所依欲无所依欲。共欲不共欲。有边欲无边欲。善欲不善欲。<a href=\"/remen/shijian.html\" class=\"keylink\" target=\"_blank\">世间</a>欲出世间欲。大智欲净欲胜欲。无碍智欲。无碍智佛<a href=\"/remen/jietuo.html\" class=\"keylink\" target=\"_blank\">解脱</a>欲。清净欲不清净欲。广欲狭欲。细欲粗欲故。发阿耨多罗三藐三菩提心。欲悉知一切众生一一众生有十种欲。所谓因苦生欲。方便欲。希望欲。着味欲。随因生欲<a href=\"/remen/suiyuan.html\" class=\"keylink\" target=\"_blank\">随缘</a>生欲。尽欲。一切欲。初发心菩萨摩诃萨。欲悉分别了知此诸欲网故。发阿耨多罗三藐三菩提心。佛子。复置此谕。假使有人。于一念中。悉知无量无边阿僧祇世界众生种种诸根。以此智慧精勤方便。念念次第。于无量无数阿僧祇劫。不能尽知东方一切世界众生种种诸根。广说乃至悉知一切众生一一众生有十种根。佛子。复置此谕。假使有人。于一念中。悉知东方无量无边阿僧祇世界众生种种希望。广说乃至悉知一切众生一一皆有十种希望。佛子。复置此谕。假使有人。于一念中。悉知无量无边阿僧祇世界众生种种方便。广说乃至悉知一切众生一一皆有十种方便。佛子。复置此谕。假使有人。于一念中。悉知无量无边阿僧祇世界众生念念心意。广说乃至悉知一切众生一一皆有十种心。佛子。复置此谕。假使有人。于一念中。悉知无量无边阿僧祇世界众生种种诸业。广说乃至悉知一切众生一一皆有十种业。佛子。复置此谕。假使有人。于一念中。悉知东方无量无边阿僧祇世界众生种种烦恼。此人精勤方便。念念次第。于无量无数阿僧祇劫。犹不能知东方一切众生种种烦恼。如是展转乃至第十。此第十人。于第九人无量无数阿僧祇劫所知众生种种烦恼。于一念中悉分别知。此人精勤方便。念念次第。于无量无数阿僧祇劫。犹不能尽知一切众生种种烦恼。乃至十方亦复如是。尔所世界一切众生种种烦恼尚可得知。初发心菩萨功德之藏不可得知。何以故。佛子。初发心菩萨不齐限。欲知尔所世界众生种种烦恼故。发阿耨多罗三藐三菩提心。欲悉分别了知一切众生种种烦恼故。发菩提心。所谓欲悉知轻烦恼。重烦恼。结使烦恼。缠烦恼。一一众生无量烦恼。一切众生种种觉观烦恼。依无明烦恼。爱相应烦恼。贪欲不善根烦恼。嗔恚不善根烦恼。愚痴不善根烦恼。等分烦恼。一切烦恼。根本烦恼。我我所烦恼。我慢烦恼。邪忆念虚妄生烦恼。因身见生六十二见等诸烦恼。盖烦恼。障碍烦恼。欲悉了知一切众生烦恼惑网。具足大慈悲大一切种智故。发阿耨多罗三藐三菩提心。佛子。复置此谕。假使有人。于一念中。悉见东方无量无边世界现在诸佛及彼一切众生。此人悉能恭敬<a href=\"/remen/libai.html\" class=\"keylink\" target=\"_blank\">礼拜</a>。尊重赞叹一心观察种种供养无量上味。肴膳饮食香华璎珞。缯彩幢盖上妙宫殿。严饰帐幔宝网罗覆。众宝庄严师子之座。此人精勤方便。念念次第。以如是等众妙供具。无量无数阿僧祇劫供养诸佛。又复劝教彼诸众生。以如是等众妙供具。于无量无数阿僧祇劫供养诸佛。彼诸如来般<a href=\"/remen/niepan.html\" class=\"keylink\" target=\"_blank\">涅槃</a>已。复为一一诸如来故。以无量宝起塔供养。其塔高广一一周满无量无边世界。又以上妙众宝而庄严之。一一塔中。有无量无数如来形像。彼诸形像。光明普照无量无边诸佛世界。又复劝彼一一众生。为诸如来起众宝塔严好如前。十方世界亦复如是。佛子。于意云何。彼人功德宁为多不。帝释答言。彼人功德唯佛乃知余无能及。法慧答言。佛子。初发心菩萨摩诃萨。功德之藏百分千分。乃至不可数不可譬谕不可说分。彼人功德不及其一。佛子。假使有人。于第一人及所劝众生精勤方便。念念次第。无量无数阿僧祇劫。所作功德诸供养具。于一念中皆悉能辨。此人如是精勤方便。念念次第。于无量无数阿僧祇劫。供养功德。广说如前。如是展转乃至第十人。广说亦复如前。初发心菩萨摩诃萨。功德之藏百分千分。乃至不可数不可譬谕不可说分。彼人功德不及其一。何以故。佛子。彼菩萨不为齐限。供养尔所如来故。发阿耨多罗三藐三菩提心。欲悉供养十方法界虚空界等世界中三世诸佛故。发阿耨多罗三藐三菩提心。发是心已。得知尽过去际诸佛无障碍智。得信尽未来际诸佛功德。得知尽现在际一切诸佛所说智慧。彼三世一切诸佛功德。此菩萨摩诃萨。悉皆信向。<a href=\"/remen/shouchi.html\" class=\"keylink\" target=\"_blank\">受持</a>修习得证身证。悉等诸佛一切功德。何以故。初发心菩萨摩诃萨。欲不断一切诸<a href=\"/remen/foxing.html\" class=\"keylink\" target=\"_blank\">佛性</a>故。发菩提心。欲令慈悲心充满一切世界众生悉无余故。欲悉度脱一切众生故。欲悉知一切世界成败故。欲悉知一切世界众生垢净起故。欲令三有众生悉得清净故。欲悉知一切众生心念烦恼习故。欲悉知一切众生死此生彼故。欲悉知一切众生诸根方便故。欲悉知一切众生心心行故。欲悉知一切三世众生故。欲悉知三世诸佛具足功德故。欲悉知三世诸佛无上菩提故。欲悉知三世诸佛具足净法故。欲悉知三世诸<a href=\"/remen/fofa.html\" class=\"keylink\" target=\"_blank\">佛法</a>平等相故。欲悉知三世诸佛无上智慧<a href=\"/remen/yinyuan1.html\" class=\"keylink\" target=\"_blank\">因缘</a>清净故。欲悉知长养三世诸佛智慧力故。欲悉具足三世诸佛<a href=\"/remen/wuwei.html\" class=\"keylink\" target=\"_blank\">无畏</a>法故。欲悉具足庄严三世诸佛不共法故。欲悉得法界等无量无边三世诸佛平等智慧故。发阿耨多罗三藐三菩提心。何以故。此初发心菩萨即是佛故。悉与三世诸如来等。亦与三世佛境界等。悉与三世佛<a href=\"/remen/zhengfa.html\" class=\"keylink\" target=\"_blank\">正法</a>等。得如来一身无量身三世诸佛平等智慧。所化众生皆悉同等。悉能震动一切世界。悉能普照一切世界。悉能休息一切世界诸恶道苦。悉能严净一切世界。悉于一切世界示现<a href=\"/remen/chengfo.html\" class=\"keylink\" target=\"_blank\">成佛</a>。悉令一切众生皆得<a href=\"/remen/huanxi.html\" class=\"keylink\" target=\"_blank\">欢喜</a>。悉令一切众生解深法界。悉能护持诸佛种性。悉得诸佛智慧光明。彼初发心菩萨摩诃萨。常不远离三世诸佛及诸佛法。一切菩萨缘觉声闻及所行法。世间出世间法。众生及众生法。专求菩提智慧无碍。</p><p>尔时佛神力故。说初发心菩萨功德藏力故。十方各万佛刹尘数世界六种震动。雨众天华天香天末香天鬘天宝天庄严具。自然演出微妙乐声。又复震吼师子之音。放大光明普照十方。尔时十方各过十佛刹尘数世界。有万佛刹尘数诸佛。悉号法慧。各现其身。示法慧菩萨。而告之言。善哉善哉。佛子。善说初发心菩萨功德之藏。我等万佛刹尘数如来。亦悉演说发心菩萨功德之藏。十方世界一切诸佛亦复如是。法慧菩萨。说是发心菩萨功德藏时。万佛世界尘数众生。皆得初发心菩萨功德之藏。发阿耨多罗三藐三菩提心。我等今者悉授彼记。于未来世。各于十方。一时成佛。同号净心如来应供等正觉。我等悉当护持此法。普为未来诸菩萨故。如此<a href=\"/remen/suoposhijie.html\" class=\"keylink\" target=\"_blank\">娑婆世界</a>四天下阎浮提菩提树下须弥山顶妙胜殿上敷演此法<a href=\"/remen/jiaohua.html\" class=\"keylink\" target=\"_blank\">教化</a>众生。十方世界千亿那由他不可量不可数不可思议无有边际不可<a href=\"/remen/shuofa.html\" class=\"keylink\" target=\"_blank\">说法</a>界虚空界等诸世界中。亦说是法教化众生。彼说法者悉名法慧。佛神力故。佛本愿力故。显示佛法故。智慧光明普照故。解第一义故。法如是故。诸菩萨欢喜故。赞叹诸佛功德故。悉知诸佛平等故。解法界无有二故。尔时法慧菩萨。普观十方。普观一切大众。观虚空界。观成就众生界。不违业报。清净如虚空界。欲拔三有垢秽众生。欲令众生得广解脱。欲知种种诸根等。观三世正趣涅槃。及现自身甚深清净诸功德故。承佛神力。以偈颂曰。</p><p>大慈大悲心充满十方界</p><p>分别诸佛刹佛法及三世</p><p>欲具佛功德菩萨法藏海</p><p><a href=\"/remen/154932.html\" class=\"keylink\" target=\"_blank\">饶益</a>众生故初发菩提心</p><p>欲悉分别知虚空等法界</p><p>一切群生类诸佛及佛法</p><p>欲得一切佛诸道至处力</p><p>成就不退转饶益诸群生</p><p>一切众生中常起大慈悲</p><p>远离嗔恚念修习饶益心</p><p>慈光照十方为众作归依</p><p>诸佛悉护念功德难思议</p><p>欲悉分别知一切诸佛刹</p><p>如来妙法身甚深难思议</p><p>无量功德藏智慧甚深广</p><p>因是初发心专求佛菩提</p><p>欲悉分别知一切众生类</p><p>十方世界中智慧无障碍</p><p>粗细诸世界或狭广无量</p><p>一切中知一一中知一切</p><p>菩萨于彼行精勤不放逸</p><p>苦乐无厌着欲度众生故</p><p>一切佛现前乐观无厌足</p><p>悉入甚深法无量功德海</p><p>五道诸群生愍之如一子</p><p>令除众垢秽具足清净法</p><p>欲令诸佛种究竟不断绝</p><p>降伏一切魔摧灭无有余</p><p>平等观如来三世诸<a href=\"/remen/faxiang.html\" class=\"keylink\" target=\"_blank\">法相</a></p><p>甚深微妙法常修不放逸</p><p>菩萨常乐观一切佛境界</p><p>是故诸如来<a href=\"/remen/ganlu.html\" class=\"keylink\" target=\"_blank\">甘露</a>慧灌顶</p><p><a href=\"/remen/xinxing1.html\" class=\"keylink\" target=\"_blank\">信心</a>不可沮坚固如金刚</p><p>于诸如来所知恩而报恩</p><p>最胜之境界无量智慧光</p><p>自悟不由他菩萨初发心</p><p>悉能分别知五道众生欲</p><p>种种诸业报一切心所行</p><p>知诸根利钝无量无数性</p><p>一切胜境界菩萨初发心</p><p>菩提心无量清净法界等</p><p>无著无所依无染如虚空</p><p>成就佛智慧其心无障碍</p><p>谛了真实际寂灭离虚妄</p><p>了达众生心而无众生想</p><p>方便分别法究竟到<a href=\"/remen/bian.html\" class=\"keylink\" target=\"_blank\">彼岸</a></p><p>无量无数劫悉能分别知</p><p>往诣诸佛刹明解甚深法</p><p>若能分别知无量诸佛法</p><p>清净法界藏谛了无疑惑</p><p>深解众生根究竟到彼岸</p><p>平等观诸法则与如来等</p><p>清净无量心常在诸佛前</p><p>恭敬而尊重供养人师子</p><p>亲觐一切佛乐观无厌足</p><p>彼诸如来等护念此菩萨</p><p>于诸深妙法分别无障碍</p><p>无著无所依心净如虚空</p><p>彼知人师子智慧海深广</p><p>寂然入正受三世观无碍</p><p>坚固不可沮一切莫能坏</p><p>专念无上道未曾有断绝</p><p>离闇趣明正志学诸善法</p><p>常乐观寂灭具足真实性</p><p>寂默语言道平等无异观</p><p>于法不分别是则从如生</p><p>悉能分别知诸佛深境界</p><p>寂然入正受三达无障碍</p><p>十方世界中一切诸佛刹</p><p>菩萨自在力一念悉周遍</p><p>无量不可数方便悉具足</p><p>普游十方界是名真佛子</p><p>具足大悲心清凉除渴爱</p><p>大慈念一切无碍如虚空</p><p>于彼众生类不生众生想</p><p>悉已离虚妄清净游十方</p><p>于彼诸群生常施以无畏</p><p>如此真实行是则等如来</p><p>常说甚深法清净无所著</p><p>是故十方佛一切悉护念</p><p>过去未来世无量无数劫</p><p>次第悉忆念具足分别知</p><p>菩萨于现在一切十方界</p><p>悉能普周遍济度诸群萌</p><p>深智正观察明了无障碍</p><p>悉知因缘合磨灭无坚固</p><p>一切众生类诸有疑难者</p><p>菩萨悉除灭安住法性中</p><p>菩萨无畏力降伏一切魔</p><p>悉能为众生灭除愚痴闇</p><p>世界若成败悉皆分别知</p><p>若能如是观佛境无疑惑</p><p>观察三世法疑网永已除</p><p>一切如来所净信不可坏</p><p>信力安隐住智慧力成就</p><p>智慧清净故决定解真实</p><p>尽于未来际饶益众生故</p><p>欲令一切众究竟得解脱</p><p>无际生死中精勤不厌倦</p><p>一切<a href=\"/remen/diyu.html\" class=\"keylink\" target=\"_blank\">地狱</a>处受苦为众生</p><p>功德智慧藏具足皆成就</p><p>悉能善分别一切众生根</p><p>又能分别知众生种种业</p><p>随彼业对治菩萨为说法</p><p>以大慈悲心随顺世间行</p><p>悉于一切法解达空<a href=\"/remen/wuwo.html\" class=\"keylink\" target=\"_blank\">无我</a></p><p>一一音声中演说无量教</p><p>菩萨放大光种种微妙色</p><p>普照十方界除灭一切闇</p><p>一一光明端清净宝华座</p><p>菩萨悉处上为众演说法</p><p>于一毛孔中普见十方刹</p><p>彼刹妙庄严诸佛菩萨会</p><p>一一如来所无量众围绕</p><p>清净妙智慧明了众生心</p><p>十方世界中无量诸佛刹</p><p>菩萨<a href=\"/remen/shentong.html\" class=\"keylink\" target=\"_blank\">神通</a>力一念悉遍至</p><p>恭敬供养佛饶益众生故</p><p>一一导师所咨决甚深义</p><p>普于诸<a href=\"/remen/shizun.html\" class=\"keylink\" target=\"_blank\">世尊</a>先起慈父想</p><p>饶益众生故分别菩萨行</p><p>明净利智慧解达深法藏</p><p>出生无量智佛法无所碍</p><p>无量无数劫分别说法界</p><p>劫数可究竟法界无穷尽</p><p>平等观诸法其心无所染</p><p>不厌生死苦智慧无障碍</p><p>无上佛种性三世法王家</p><p>一切如来法菩萨由此生</p><p>清净妙法身应现种种形</p><p>犹如大幻师所乐无不见</p><p>或处为众生究竟菩萨行</p><p>或复现初生<a href=\"/remen/chujia.html\" class=\"keylink\" target=\"_blank\">出家</a>行学道</p><p>或于树王下自然成正觉</p><p>或处为众生示现入泥洹</p><p>现住甚深妙无量自在法</p><p>声闻辟支佛一切莫能测</p><p>菩萨身口意寂灭无生相</p><p>普应一切世方便无不现</p><p>如是佛真子境界甚深妙</p><p>众生若思议迷乱心发狂</p><p>一切悉具足安住无碍智</p><p>普现诸如来无量自在力</p><p>菩萨功德藏世间无与等</p><p>何况最胜尊无量难思议</p><p>菩萨虽未得具足一切智</p><p>无量诸法门究竟到彼岸</p><p>一切胜妙法皆悉已具足</p><p>一向求菩提究竟一乘道</p><p>于彼诸群生善知时非时</p><p>为欲利益故示现大神力</p><p>一身悉充满一切诸佛刹</p><p>演出净光明辉耀无伦匹</p><p>遍照十方界除灭一切闇</p><p>普降妙法雨如海大龙王</p><p>观察一切法虚妄犹如幻</p><p>烦恼业力故生死常轮转</p><p>以大慈悲心普覆诸群生</p><p>清净妙方便度脱无量众</p><p>菩萨功德力与诸如来等</p><p>无量智慧海清净如虚空</p><p>无量无数劫具修菩萨行</p><p><a href=\"/remen/jingjin.html\" class=\"keylink\" target=\"_blank\">精进</a>勤方便欲度一切众</p><p>众生种种行悉能分别知</p><p>令修清净业志求无上道</p><p>菩萨摩诃萨行是胜妙法</p><p>决定不退转谛观一切智</p><p>一切诸世界无量难思议</p><p>菩萨能于彼一念悉周遍</p><p>远离虚<a href=\"/remen/wangxiang.html\" class=\"keylink\" target=\"_blank\">妄想</a>其心如虚空</p><p>清净法身一普应一切世</p><p>湛然常不动十方无不现</p><p>分别一切法不取诸法相</p><p>了达一切法其心无所染</p><p>济度一切众而无解脱者</p><p>一切群生类种种诸希望</p><p><a href=\"/remen/shane.html\" class=\"keylink\" target=\"_blank\">善恶</a>无记法寂灭如虚空</p><p>随顺众庶类种种欲乐相</p><p>无量自在力悉能应化之</p><p>犹如工幻师能现种种身</p><p>菩萨自在力充满十方界</p><p>菩萨净法身无量等虚空</p><p>随众所欲乐一切无不现</p><p>其心无所染真实无虚妄</p><p>清净烦恼法皆悉无所有</p><p>解脱非解脱其心无所染</p><p>普施苦众生无上涅槃乐</p><p>悉于诸世间智慧无所畏</p><p>具足众相好究竟无上道</p><p>一念悉分别一切诸法相</p><p>去来现在世求之无所有</p><p>菩萨观前际了达过去世</p><p>分别后际相究竟亦如是</p><p>一切佛世界分别皆悉知</p><p>除灭众烦恼具足诸功德</p><p>常好观寂静究竟趣涅槃</p><p>乐无诤<a href=\"/remen/sanmei.html\" class=\"keylink\" target=\"_blank\">三昧</a>其心无所依</p><p>菩萨等实际一切无与等</p><p>究竟坚固行决定不退转</p><p>彼修众胜行寂灭无所依</p><p>其心常安住不动如须弥</p><p>菩萨净妙行充满诸法界</p><p>诸佛及菩萨皆悉分别知</p><p>欲求导师慧究竟最胜道</p><p>甚深一切智无上解脱王</p><p>勇猛勤精进速发菩提心</p><p>欲求最胜乐应疾断诸漏</p><p>菩萨摩诃萨初发清净心</p><p>彼心功德藏说之不可尽</p><p>饶益众生故赞叹如来行</p><p>一心善谛听最胜所行道</p><p>无量诸佛刹悉末为微尘</p><p>一尘置一刹悉能分别知</p><p>是诸刹土中一切诸如来</p><p>说初功德藏犹故不可尽</p><p>善分别众生而无众生想</p><p>善解一切语而无言语想</p><p>甚深无碍智分别诸世界</p><p>善解劫成败而无成败想</p><p>清净广大心犹如虚空性</p><p>明解三世法一切诸世间</p><p>除灭诸烦恼永尽无有余</p><p>无碍寂灭观是则佛正法</p><p>十方世界中一切如来所</p><p>一念悉遍至其心无所染</p><p>善解不生法如如真实际</p><p>一切种种相皆悉无真实</p><p>无量不可数一切诸如来</p><p>清净眷属俱悉往礼供养</p><p>常乐问如来甚深微妙法</p><p>一切诸菩萨誓愿清净行</p><p>十方世界中一切诸导师</p><p>一念悉睹见而心无所依</p><p>一切三有中最胜妙功德</p><p>以此清净行庄严诸佛刹</p><p>慧眼无障碍善解一切生</p><p>分别无所有远离无染着</p><p>善解众生根烦恼及习气</p><p>众生种种欲了达不思议</p><p>菩萨摩诃萨先知众生心</p><p>随彼所应度慧者为说法</p><p>善知时非时众生净秽行</p><p>渐令彼清净究竟得解脱</p><p>无量那由他甚深诸三昧</p><p>菩萨自在力一念悉能入</p><p>三昧起住相悉善分别知</p><p>无量诸境界善解住起缘</p><p>如是等智慧皆悉已具足</p><p>不久得菩提一切无障碍</p><p>常为利众生正趣智慧光</p><p>彼能与众生无上丈夫法</p><p>悉能善分别一切劫长短</p><p>昼夜及岁月斯亦善观察</p><p><a href=\"/remen/zhengnian.html\" class=\"keylink\" target=\"_blank\">正念</a>不放逸善解诸世间</p><p>分别诸佛刹真实无差别</p><p>能善分别知一切诸世界</p><p>于彼十方国无有分别想</p><p>如是正观察十方诸世界</p><p>严净一切国而心无所著</p><p>成就智慧力与诸如来等</p><p>是处非处力分别知众生</p><p>悉知众生类善恶诸业报</p><p>过去未来世明达无障碍</p><p>一切诸世界众生种种性</p><p>于彼三有中悉能分别知</p><p>一切群生类诸根上中下</p><p>菩萨摩诃萨悉能分别知</p><p>一切众生类欲乐上中下</p><p>清净不清净悉能分别知</p><p>分别知众生一切至处道</p><p>永断相续缘究竟离三有</p><p>一切诸三昧正受禅解脱</p><p>垢秽清净起悉能分别知</p><p>次第知<a href=\"/remen/suming.html\" class=\"keylink\" target=\"_blank\">宿命</a>随所受苦乐</p><p>如是分别者是则如来力</p><p>一切善不善众生烦恼业</p><p>分别五道生究竟得泥洹</p><p>诸漏若未尽能趣处处生</p><p>烦恼习已灭究竟无上道</p><p>方便度众生灭垢具净道</p><p>慧者能分别是则人中雄</p><p>具足十种力慧光除众冥</p><p>安住最胜力疑惑究竟灭</p><p>一一毛孔中无量诸佛刹</p><p>菩萨摩诃萨一切皆悉见</p><p>秽浊或清净种种妙庄严</p><p>随彼诸行业皆悉分别知</p><p>一一微尘中一切诸佛刹</p><p>诸佛及菩萨佛子皆悉见</p><p>诸刹不积聚不乱不迫迮</p><p>一切入一刹而亦无所入</p><p>十方诸国土虚空法界等</p><p>能于一毛孔具足分别知</p><p>普见十方界一切诸最胜</p><p>微妙净庄严一切诸佛刹</p><p>一切诸如来及彼严净国</p><p>于一毛孔中慧者皆悉见</p><p>三世差别相一切诸法界</p><p>时节岁相续分别得解脱</p><p>如是真佛子具足无所畏</p><p>是名人中雄明达智慧者</p><p>如是深法门慧者悉分别</p><p>彼于如来所恭敬喜无量</p><p>无量无数劫长养功德藏</p><p>供养一切佛度脱众生故</p><p>无量自在力种种能示现</p><p>彼智慧境界与诸如来等</p><p>无量诸佛所所学皆成就</p><p>寂静深法藏悉乐无厌足</p><p>一切导师所恭敬尊重心</p><p>彼修菩萨行常饮法甘露</p><p>悉能善分别长养智慧法</p><p>菩提无碍辩甚深诸三昧</p><p>信心不可动犹如须弥山</p><p>长养诸众生一切功德藏</p><p>菩萨摩诃萨大慈悲无量</p><p>普念一切众其心无所著</p><p>一切种智乐惠施诸众生</p><p>悉欲救世间永离烦恼垢</p><p>菩萨摩诃萨大悲心无量</p><p>佛及己众生等观无有异</p><p>乐观寂灭相诸法如虚空</p><p>慧者如是观一切真实性</p><p>菩萨初发心甚深功德藏</p><p>无量无数劫说之不可尽</p><p>出生诸如来缘觉闲静乐</p><p>自在声闻众一切贤圣故</p><p>十方世界中无边诸佛刹</p><p>所有众生类供养无量劫</p><p>又教修五戒十善及四禅</p><p>四等无色定寂灭诸解脱</p><p>复于无量劫供施诸乐具</p><p>又复教转胜漏尽成罗汉</p><p>如此诸功德犹尚可称量</p><p>发心功德藏无譬不可说</p><p>又化无量众悉成辟支佛</p><p>寂静三摩提甚深诸功德</p><p>彼人功德聚比初发心藏</p><p>百分不及一乃至不可说</p><p>无量无有边微尘等佛刹</p><p>假使神力人一念悉能过</p><p>如是神足力无量劫中行</p><p>彼刹犹可数发心藏难知</p><p>去来现在劫无量无有边</p><p>如是等诸劫犹可知其数</p><p>菩萨初发心无量功德藏</p><p>犹如虚空界分际不可知</p><p>去来现在世一切诸劫数</p><p>菩萨于一念悉能分别故</p><p>菩萨发心宝欲达去来今</p><p>一念悉明了利益众生故</p><p>十方世界中无量刹众生</p><p>所有欲希望一念悉分别</p><p>知诸根方便念念心所行</p><p>虚空尚可量菩提心难知</p><p>所以不可量大慈无量故</p><p>普施一切乐充满十方界</p><p>欲令悉得佛法藏解脱乐</p><p>初发宝藏心功德力无量</p><p>众生欲希望方便愿求想</p><p>随彼种种根身口意所行</p><p>能于一念中彼彼悉觉知</p><p>欲得一切智发心愿菩提</p><p>一切众生类无量烦恼业</p><p>由斯结业故趣趣受诸有</p><p>如此结业报犹可知边际</p><p>发心功德藏不可得思议</p><p>所以不可议能发无上愿</p><p>供养一切佛永离诸烦恼</p><p>兼除群生类一切烦恼业</p><p>济拔三世苦究竟大悲心</p><p>十方诸世界无量无数佛</p><p>一念悉供养兼以劝众生</p><p>熏以殊妙香宝幢诸幡盖</p><p>天衣珍妙馔上味甘露浆</p><p>随时诸宫观床卧庄严具</p><p>清净经行地安身顺道心</p><p>斯等众供具无量宝庄严</p><p>摩尼发光耀皆是快乐因</p><p>如是供养佛兼以劝众生</p><p>不可思议劫常行此供养</p><p>斯等诸功德尚可究竟说</p><p>发心功德藏无可为譬谕</p><p>一切诸譬谕如前广分别</p><p>欲比初发心无量不及一</p><p>三世人中尊一切功德业</p><p>无上菩提果皆由初发心</p><p>无数亿劫中<a href=\"/remen/xiuxing.html\" class=\"keylink\" target=\"_blank\">修行</a>无上道</p><p>无数无有量出过一切量</p><p>究竟一切智其力不可量</p><p>到彼菩提岸<a href=\"/remen/chaodu.html\" class=\"keylink\" target=\"_blank\">超度</a>群生趣</p><p>初发菩萨心广大如虚空</p><p>出生诸功德其相同法界</p><p>等观诸法性如实无异相</p><p>永离一切有性同坚固士</p><p>甚深真法性妙智随顺入</p><p>无边诸佛土一念悉周遍</p><p>一切智所知无不遍观察</p><p>无量佛境界了达无障碍</p><p>常修妙功德一切无与等</p><p>具足微妙戒清净无瑕秽</p><p>内外一切施等心施一切</p><p>一切时常施精勤不退转</p><p>专念修正受诸禅功德藏</p><p>常习微妙智深广无涯底</p><p>于此最胜地成就佛真子</p><p>逮得如实智平等甚深行</p><p>去来现在世一切诸如来</p><p>悉以威神护初发菩提心</p><p>甚深诸三昧无量陀罗尼</p><p>诸佛自在力庄严初发心</p><p>一切诸世间莫能称算者</p><p>无量无有边犹如虚空界</p><p>初发菩提心无量无有边</p><p>一切人师子皆由初发心</p><p>如来十种力四辩无所畏</p><p>无量诸功德皆由初发心</p><p>一切诸导师十八不共法</p><p>斯等殊胜慧皆由初发心</p><p>诸佛妙色身种种相庄严</p><p>究竟离虚妄清净真法身</p><p><a href=\"/remen/tianren.html\" class=\"keylink\" target=\"_blank\">天人</a>所应供甚深无碍智</p><p>如是等功德皆由初发心</p><p>一切辟支佛无量声闻众</p><p>斯等诸贤圣皆由初发心</p><p>四禅无色定甚深诸三昧</p><p>斯等无量乐皆由初发心</p><p>去来今现在十方天人类</p><p>一切世界中趣趣受生乐</p><p>方便勤精进诸根悉调伏</p><p>斯等无量乐皆由初发心</p><p>所以然者何菩萨摩诃萨</p><p>因初发心故具<a href=\"/remen/liuboluomi.html\" class=\"keylink\" target=\"_blank\">六波罗蜜</a></p><p>化诸群生类弃邪入正道</p><p>故能令<a href=\"/remen/sanjie.html\" class=\"keylink\" target=\"_blank\">三界</a>受兹种种乐</p><p>菩萨深妙智通达无障碍</p><p>开导诸众生净修殊胜业</p><p>灭除众烦恼一切不善行</p><p>修习涅槃道度脱一切众</p><p>无量智慧明犹如净日光</p><p>具足清白行譬如月盛满</p><p>无边功德藏犹如十方海</p><p>无垢无所染清净如虚空</p><p>菩萨初发心称赞不可尽</p><p>悉令诸众生具受一切乐</p><p>无量无数劫广修诸大愿</p><p>常习功德业调伏众生故</p><p>无量无有数净愿难思议</p><p>皆悉具足满令众得清净</p><p>普观一切法悉空<a href=\"/remen/wuxiang.html\" class=\"keylink\" target=\"_blank\">无相</a>愿</p><p>弘誓愿力故心净无所畏</p><p>解法真实性清净如虚空</p><p>定乱悉平等寂灭无所有</p><p>甚深诸妙法无量难思议</p><p>常为大众说其心无染着</p><p>十方世界中一切诸如来</p><p>彼佛常赞叹菩萨初发心</p><p>无量妙功德庄严初发心</p><p>至彼清净岸性同诸如来</p><p>一切众生类无量无数劫</p><p>称赞初发心功德不可尽</p><p>诸佛功德藏菩萨由是生</p><p>于诸三有中最胜无伦匹</p><p>欲得一切佛明净智慧灯</p><p>应建弘誓愿速发菩提心</p><p>一切功德中菩提心为最</p><p>能得无碍智从佛法化生</p><p>一切众生心悉可分别知</p><p>一切刹微尘尚可算其数</p><p>十方虚空界一毛犹可量</p><p>菩萨初发心究竟不可测</p><p>因初菩提心出生三世佛</p><p>一切诸众生种种上妙乐</p><p>佛所赞功德因此悉具足</p><p>于佛境界中其心无疑惑</p><p>若能永远离一切诸疑惑</p><p>则能灭众生无量诸障碍</p><p>因初菩提心严净诸佛国</p><p>普令一切众具足微妙智</p><p>欲见十方刹三世一切佛</p><p>又欲得无量甚深功德藏</p><p>若欲灭众生无量生死苦</p><p>应建坚誓愿速发菩提心</p></div>"
},{
    "title": "第十卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第十卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>明法品第十四</p><p>尔时<a href=\"/remen/jingjin.html\" class=\"keylink\" target=\"_blank\">精进</a>慧菩萨。问法慧菩萨言。<a href=\"/remen/fozi.html\" class=\"keylink\" target=\"_blank\">佛子</a>。初<a href=\"/remen/faxin.html\" class=\"keylink\" target=\"_blank\">发心</a>菩萨。成就如是无量<a href=\"/remen/gongde.html\" class=\"keylink\" target=\"_blank\">功德</a>之藏。以大<a href=\"/remen/zhuangyan.html\" class=\"keylink\" target=\"_blank\">庄严</a>而自庄严。乘一切智乘入菩萨离生道。远离<a href=\"/remen/shijian.html\" class=\"keylink\" target=\"_blank\">世间</a>志求正觉。诸佛所住皆以得住。决定成就无上<a href=\"/remen/puti.html\" class=\"keylink\" target=\"_blank\">菩提</a>。彼菩萨摩诃萨。云何修习功德转胜。令诸如来皆悉<a href=\"/remen/huanxi.html\" class=\"keylink\" target=\"_blank\">欢喜</a>。具足菩萨所住功德清净之行。大愿成满得菩萨藏。随其所应而化度之。已能不舍诸波罗蜜。随所请<a href=\"/remen/zhongsheng.html\" class=\"keylink\" target=\"_blank\">众生</a>皆悉度脱。兴隆<a href=\"/remen/sanbao.html\" class=\"keylink\" target=\"_blank\">三宝</a>永使不绝。一切所为善根境界。诸行方便皆悉不虚。善哉佛子。当为我等演说此法。愿乐欲闻。如诸菩萨所修功德。灭除痴闇降伏众魔。制诸外道。离于尘垢。具足成就一切功德。究竟永离恶道诸难。具足清净甚深<a href=\"/remen/zhihui.html\" class=\"keylink\" target=\"_blank\">智慧</a>。菩萨一切诸地功德诸波罗蜜<a href=\"/remen/sanmei.html\" class=\"keylink\" target=\"_blank\">三昧</a>总持六通三明清净之法。庄严一切诸佛世界。具足相好。微妙音声。清净心行。一切如来力无所畏。十八不共。萨婆若智。具足佛刹随成熟众生。随时随根。无量佛事。及诸菩萨无量功德。菩萨<a href=\"/remen/zhengfa.html\" class=\"keylink\" target=\"_blank\">正法</a>菩萨所行。菩萨之道菩萨境界。皆悉满足。速成如来一切诸佛无量法藏。悉能守护。分别广说开示显现。众魔外道所不能坏。摄持正法而无穷尽。于一切世界。悉能演说天王。龙王。夜叉王。乾闼婆王。阿修罗王。迦楼罗王。紧那罗王。摩睺罗伽王。人王。梵王。诸<a href=\"/remen/fofa.html\" class=\"keylink\" target=\"_blank\">佛法</a>王。皆悉守护此菩萨摩诃萨。一切世间恭敬<a href=\"/remen/gongyang.html\" class=\"keylink\" target=\"_blank\">供养</a>尊重赞叹。常为诸佛之所护念。一切菩萨皆亦爱敬。得善根力增长白法。能开诸佛甚深法藏。以大正法而自庄严。次第演说菩萨所行。尔时精进慧菩萨。欲重宣此义。以偈颂曰。</p><p>善哉愿说大乘法菩萨所成诸功德</p><p>深入广大无量行具足清净无师智</p><p>若有菩萨初发心成就功德智慧乘</p><p>入离生道出世间决定疾得佛菩提</p><p>云何于佛正法中修习功德转增胜</p><p>令诸如来悉欢喜佛所住地而得住</p><p>所行清净大愿满具足菩萨智慧藏</p><p>悉能度脱一切众而于群生无所著</p><p>不舍一切波罗蜜诸所施为悉不虚</p><p>所请众生皆能度兴隆佛法永不绝</p><p>净眼境界无障碍具足功德求佛道</p><p>人雄所行清净道悉为具足分别说</p><p>灭除一切愚痴闇降伏众魔制外道</p><p>离垢功德皆成就得人中尊妙智慧</p><p>永离众难恶道苦清净智慧皆具足</p><p>无量甚深大功德成就最胜诸道力</p><p>得人中上妙智慧随其所应而度之</p><p>不可思议诸佛刹<a href=\"/remen/zizai.html\" class=\"keylink\" target=\"_blank\">自在</a>无量作佛事</p><p>一切殊胜甚深行分别人雄功德藏</p><p>常能护持最胜法世间诸难莫能坏</p><p>云何<a href=\"/remen/wuwei.html\" class=\"keylink\" target=\"_blank\">无畏</a>如师子功德具足如满月</p><p>犹如莲华不着水功德清净如最胜</p><p>尔时法慧菩萨。告精进慧菩萨言。善哉善哉。佛子。多所<a href=\"/remen/154932.html\" class=\"keylink\" target=\"_blank\">饶益</a>。多所安乐。多所惠利。哀愍世间诸<a href=\"/remen/tianren.html\" class=\"keylink\" target=\"_blank\">天人</a>故。能问如是菩萨甚深清净之行。佛子。汝住甚深真实智慧大精进力。一心修习得不退转。超出世间。所问自在与如来等。佛子。汝今谛听善思念之。我当承佛神力为汝少说。佛子。此菩萨摩诃萨。已得发心功德之藏。应离痴闇精勤守护灭诸放逸。佛子。菩萨摩诃萨。有十种法得不放逸。何等为十。一者持戒清净。二者远离愚痴净<a href=\"/remen/putixin.html\" class=\"keylink\" target=\"_blank\">菩提心</a>。三者舍离谄曲哀愍众生。四者勤修善根得不退转。五者常乐寂静远离在家<a href=\"/remen/chujia.html\" class=\"keylink\" target=\"_blank\">出家</a>一切凡夫。六者心不愿乐世间之乐。七者专精修习诸胜善业。八者舍离二乘求<a href=\"/remen/pusadao.html\" class=\"keylink\" target=\"_blank\">菩萨道</a>。九者常习功德心无染污。十者善能分别自知己身。佛子。是为菩萨修十种行住不放逸。佛子。菩萨摩诃萨。已能住此不放逸法。又复正行十种净法。何等为十。佛子。此菩萨摩诃萨。如说<a href=\"/remen/xiuxing.html\" class=\"keylink\" target=\"_blank\">修行</a>念智成就。舍离调戏诸放逸行。安住甚深微妙善法。常乐求法心无厌足。随所闻法得真实观。具足出生巧妙智慧。能入佛自在。心常寂定未曾散乱。闻好闻恶心无忧喜。犹如大地。等视众生。上中下类悉如佛想。恭敬供养和尚诸师及善知识菩萨法师。念念次第如一切智。佛子。是为菩萨十种净法。佛子。菩萨摩诃萨。如是精勤修习念知。不舍方便。心无所倚。修甚深法入于无诤。无量无边深妙佛法。皆悉了知。令诸如来皆悉欢喜。佛子。菩萨摩诃萨。行十种法。能令一切诸佛欢喜。何等为十。一者所行精勤而不退转。二者不惜身命。三者不求利养。四者修一切法犹如<a href=\"/remen/xukong.html\" class=\"keylink\" target=\"_blank\">虚空</a>。五者巧方便慧观察诸法等同法界。六者分别诸法心无所倚。七者常发大愿。八者成就清净忍智光明。九者善知一切损益诸法。十者所行法门皆悉清净。佛子。是为菩萨行十种法能令一切诸佛欢喜。佛子。菩萨复安住十法。能令一切诸佛欢喜。何等为十。安住不放逸。安住无生法忍。安住大慈。安住大悲。安住满足诸波罗蜜。安住菩萨清净之行。安住满足无量大愿。安住巧方便。安住一切力。安住一切法。犹如虚空无所依止。佛子。是为菩萨安住十法能令一切诸佛欢喜。佛子。菩萨摩诃萨。行十种法。能速成就一切诸地。何等为十。一者心常乐行诸功德事。二者行大庄严诸波罗蜜道。三者智慧明达不随他语。四者恒不远离真善知识。五者常修精进而不退转。六者善取佛意<a href=\"/remen/shouchi.html\" class=\"keylink\" target=\"_blank\">受持</a>诸法。七者行诸善根心无忧戚。八者以大乘庄严而自庄严明利慧光普照一切。九者安住一切诸地法门。十者同三世佛善根正法。佛子。是为菩萨行十种法能速成就一切诸地。佛子。彼菩萨摩诃萨。住诸地已。先应修习巧妙方便。随其所得诸地法门。随其所得甚深智慧。随其行业。随其依果。随其境界。随其自在。随其示现。随其分别诸胜法门。得诸胜法门已。悉善分别。于一切法而无所著。所有诸法皆由心造。菩萨摩诃萨。若能如是明了观察。则能具足一切诸地。彼菩萨摩诃萨。作如是念我应速成一切诸地。何以故。我于诸地如说行时。逮得无量诸功德藏。得无量功德藏已。渐到佛地。到佛地已能作佛事。是故菩萨摩诃萨。常勤修习不舍方便心无忧戚。得大庄严住菩萨住。佛子。菩萨摩诃萨。复行十法。悉能清净菩萨诸行。何等为十。一者悉舍一切满众生意。二者持戒清净无所毁犯。三者具足忍辱无有穷尽。四者勤修方便而不退转。五者离痴<a href=\"/remen/zhengnian.html\" class=\"keylink\" target=\"_blank\">正念</a>常定不乱。六者分别明了一切诸法。七者具足成满一切众行。八者功德尊重心如山王。九者为一切众生作清凉池。十者令一切众生同诸佛法。佛子。是为菩萨行十种法悉能清净菩萨诸行。佛子。菩萨摩诃萨。如是修行清净之行。复得十种转胜妙法。何等为十。一者他方诸佛皆悉护念。二者修习长养超胜善根。三者安住如来巧密方便。四者常乐亲近依善知识。五者安住精进修不放逸。六者分别诸法非总非别。七者安住具足无上大悲。八者观法如实出生智慧。九者能善修行巧妙方便。十者一切方便观如来力。佛子。是为菩萨十种清净转胜妙法。佛子。菩萨摩诃萨。复有十种清净之愿。何等为十。愿成就众生心无忧戚。愿长养善根严净佛刹。愿恭敬供养一切如来。愿不惜身命守护正法。愿以种种诸智慧门悉令众生生诸佛刹。愿诸菩萨入<a href=\"/remen/buerfamen.html\" class=\"keylink\" target=\"_blank\">不二法门</a>入佛法门分别诸法。愿令一切所欲见佛悉得见之。愿尽未来际一切诸劫如须臾顷。愿具足普贤菩萨所愿。愿净一切种智之门。佛子。是为菩萨摩诃萨十种清净之愿。佛子。菩萨摩诃萨。修行十法。悉能满足一切诸愿。何等为十。一者生大庄严心无忧戚。二者转向胜愿念诸菩萨。三者所闻十方严净佛刹悉愿<a href=\"/remen/wangsheng.html\" class=\"keylink\" target=\"_blank\">往生</a>。四者究竟未来际。五者究竟成就一切众生满足大愿。六者住一切劫。不觉其久。七者于一切苦不以为苦。八者于一切乐心无染着。九者悉善分别无等等<a href=\"/remen/jietuo.html\" class=\"keylink\" target=\"_blank\">解脱</a>。十者得大<a href=\"/remen/niepan.html\" class=\"keylink\" target=\"_blank\">涅槃</a>无有差别。佛子。是为菩萨摩诃萨悉能满足一切诸愿。菩萨摩诃萨。满诸愿已。逮得十种无尽法藏。何等为十。得见诸佛无尽之藏。得陀罗尼无尽之藏。得分别法无尽之藏。得大悲心覆护一切无尽之藏。得诸三昧无尽之藏。得满众生意功德无尽之藏。得深智慧解法真实无尽之藏。得出生诸通分别众宝无尽之藏。得一切诸佛威神守护无尽之藏。得分别无量无边世界智慧无尽之藏。佛子。是为菩萨摩诃萨得十种无尽之藏。成就无量无边功德之藏。具足净慧。随其所应而化度之。佛子。云何菩萨摩诃萨。随其所应而化众生。此菩萨。知诸众生所宜方便。知诸众生种种<a href=\"/remen/yinyuan1.html\" class=\"keylink\" target=\"_blank\">因缘</a>。知诸众生心心所念。知心念已教对治法。贪欲多者教不净观。嗔恚多者教大慈观。愚痴多者教令分别一切诸法。三毒等分教以具足胜智法门。乐<a href=\"/remen/shengsi.html\" class=\"keylink\" target=\"_blank\">生死</a>者教三种苦。着诸有者教空法门。<a href=\"/remen/xiedai.html\" class=\"keylink\" target=\"_blank\">懈怠</a>众生教行精进。我慢众生教平等观。心谄曲者教菩萨心寂静非有。如是一切诸<a href=\"/remen/fannao.html\" class=\"keylink\" target=\"_blank\">烦恼</a>患。教以无量对治法门。具足次第演说义味。分别智慧平等观法先后无违。演说诸法破坏之性。而于法界无所散灭。断除疑惑令悉欢喜。随其诸根教入<a href=\"/remen/zhendi.html\" class=\"keylink\" target=\"_blank\">真谛</a>。教诸功德入如来海。说真实际以坏众相。教等法界开示法藏。教一切依心无所染。教平等念。一切诸佛恭敬亲近。教柔软音而无所著。教一切音而无差别。教殊胜法而无伦匹。教具足一切如来平等智身。菩萨如是。常能化度一切众生。而心寂定未曾散乱。不舍一切诸波罗蜜。具足庄严<a href=\"/remen/liuboluomi.html\" class=\"keylink\" target=\"_blank\">六波罗蜜</a>。普为一切群生类故。悉能舍离内外所有。而未曾起悭吝之心。是名清净檀波罗蜜。又复不生持戒相故于戒无著。是名清净尸波罗蜜。悉能堪忍一切诸苦。闻好闻恶心无忧喜。未曾倾动犹如大地。是名清净羼提波罗蜜。勇猛精进方便修习。其心坚固而不退转。究竟成就佛智慧门。是名清净毗梨耶波罗蜜。舍一切欲离生喜乐。清净次第。入于正受而无所染。烧灭烦恼生无量定。具大<a href=\"/remen/shentong.html\" class=\"keylink\" target=\"_blank\">神通</a>。次第超越。入于无量诸三昧门。于一三昧门入无量三昧。悉知一切三昧境界。渐具诸佛智慧之地。是名清净禅波罗蜜。于诸佛所闻法受持。恭敬亲近诸善知<a href=\"/remen/shixin.html\" class=\"keylink\" target=\"_blank\">识心</a>无疲倦。常乐闻法无有厌足。所闻诸法能正观察。入真实定。舍离一切颠倒邪见。妙善方便。分别了知诸<a href=\"/remen/faxiang.html\" class=\"keylink\" target=\"_blank\">法相</a>海无有<a href=\"/remen/zixing.html\" class=\"keylink\" target=\"_blank\">自性</a>。修习如来深智慧门。具足一切智慧之力。乘普门慧。能入一切智慧之门。是名清净<a href=\"/remen/banruo.html\" class=\"keylink\" target=\"_blank\">般若</a>波罗蜜。示现一切世间威仪。<a href=\"/remen/jiaohua.html\" class=\"keylink\" target=\"_blank\">教化</a>众生心无忧戚。随其所应示现其身。一切所行心无染着。示现童蒙黠慧所行。示现生死及解脱门。善能分别诸方便行。示现无量诸庄严事。能入一切诸生趣中。解了一切众生所行。是名清净方便波罗蜜。究竟成就一切众生。究竟严净一切世界。究竟供养一切如来。究竟解达诸法真实而无障碍。究竟修行具足法界。究竟未来劫住如须臾顷。究竟未来劫犹如一念。究竟解达一切成坏。究竟示现一切佛刹。究竟逮得诸佛智慧。是名具足愿波罗蜜。自专正力。离众烦恼。具足清净。能正他力。具足成就无能坏者。大悲力满足。大慈力平等。悉能覆护一切众生。陀罗尼力。能持一切诸方便义。妙辩才力。令诸众生皆悉欢喜。诸波罗蜜力。庄严大乘。弘誓愿力。未曾断绝。诸神通力。出生无量具佛神力覆护一切。是名清净力波罗蜜。知贪欲增。知嗔恚增。知愚痴增。又知等分分别学地。于一念中。悉知众生心心所行。能知众生诸所希望。能知一切诸法真实。解达诸佛深智慧力。普知一切诸法界门。是名清净智波罗蜜。佛子。菩萨摩诃萨。如是清净诸波罗蜜。满足诸波罗蜜。不舍诸波罗蜜。乘大庄严悉能度脱所请众生。教化一切修习善行。悉令一切永离恶道。勤修精进超出众难。贪欲多者教离欲观。嗔恚多者教平等观。邪见多者教因缘观。欲界众生。教离欲恚恶不善法。<a href=\"/remen/sejie.html\" class=\"keylink\" target=\"_blank\">色界</a>众生。教增上观。<a href=\"/remen/wusejie.html\" class=\"keylink\" target=\"_blank\">无色界</a>众生。教细微智慧。乐声闻缘觉教寂静行。乐大乘者教以十力庄严大乘。如初发心时。见有众生堕诸恶道。大师子吼。我当知其心病。以诸法门而济度之。菩萨具足如此智慧。皆能度脱一切众生。佛子。菩萨摩诃萨。能如是<a href=\"/remen/xingzhe.html\" class=\"keylink\" target=\"_blank\">行者</a>。则能兴隆三宝永使不绝。所以者何。菩萨摩诃萨。教化众生发菩提心。是故能令佛宝不断。开示甚深诸妙法藏。是故能令法宝不断。具足受持威仪教法。是故能令僧宝不断。复次悉能赞叹一切大愿。是故能令佛宝不断。分别解说十二缘起。是故能令法宝不断。行<a href=\"/remen/liuhe.html\" class=\"keylink\" target=\"_blank\">六和</a>敬。是故能令僧宝不断。复次下佛种子于众生田。生正觉芽。是故能令佛宝不断。不惜身命护持正法。是故能令法宝不断。善御大众心无忧恼。是故能令僧宝不断。去来今佛所说正法不违其教。是故能令三宝不断。菩萨如是不断三宝。一切所行无有不善。彼能悉行一切<a href=\"/remen/huixiang.html\" class=\"keylink\" target=\"_blank\">回向</a>。决定究竟无上菩提。菩萨如是安住清净身口意业已。所说善根教化众生。种种方便所言不虚。能令众生皆得欢喜。彼菩萨摩诃萨诸所施行。乃至无有一念错谬。如是一切诸深妙行。皆为智慧方便摄持。悉能回向无上菩提。如是菩萨安住离痴清白法已。于念念中。具足出生十种庄严。何等为十。色身庄严。随应示现。语言庄严。除众疑惑悉令欢喜。意行庄严。于一念中入诸正受。佛刹庄严。灭除一切诸烦恼迹。光明庄严。普照十方。眷属庄严。能集胜众悉令欢喜。神力庄严。随其所应自在示现。<a href=\"/\" class=\"keylink\" target=\"_blank\">佛教</a>庄严。皆能摄取诸黠慧者。涅槃地庄严。一处成道悉能充满示现十方。持法庄严。随众随时随其器量而为<a href=\"/remen/shuofa.html\" class=\"keylink\" target=\"_blank\">说法</a>。菩萨如是于念念中。具足出生十种庄严已。身口意行悉皆清净。永离愚痴智慧成就。如此菩萨若有亲近恭敬。随逐出家听受法教。<a href=\"/remen/suixi.html\" class=\"keylink\" target=\"_blank\">随喜</a>忆念乃至见闻。此等众生。必定究竟无上菩提。佛子。譬如阿伽陀药。众生见者众病悉除。菩萨成就如是无量法藏。众生见者烦恼诸病皆悉除愈。于白净法心得自在。佛子。菩萨摩诃萨。若得成就如是方便。安住此法。除灭愚痴具足智慧故降伏众魔。大慈悲心故制诸外道。具足智慧功德力故。除灭一切心垢烦恼。入金刚定故。具足善根心无忧戚。于先佛所修功德力故。能离一切恶道诸难。清净智慧悉满足故。出生菩萨清净诸地诸波罗蜜一切三昧六通三明四无所畏次第方便智慧力故。净诸佛刹。相好庄严身口意净白净法力故。得佛十力四无所畏十八不共平等佛法。智慧分别速解诸法。一切种智平等正觉诸大愿力。如来神力大智慧力。随顺众生现诸佛刹。随应受化转大法轮。度脱无量无边众生。佛子。菩萨摩诃萨。如是修行无量法藏。次第具足得如来处。于无量刹修菩萨行。护持正法为大法师。守护摄持如来法藏。成就四辩。于大众中演畅深法。身相端严说法周备。于四辩才。具足无量巧妙方便。能得无尽诸智慧门。音声殊妙。演一法言能悦一切。随宜顺导令得开解入智慧门。菩萨以如是等无量方便。普为众生开阐法藏。而未曾生懈怠之心。于大众中而无所畏。一切世间无能坏者。具足增上般若波罗蜜。次第分别一切法相而无断绝。胜妙四辩说一切法。种种譬谕不可穷尽。具足大悲。能令一切清凉悦乐。修习大慈充遍十方。处师子座。广为众生说微妙法。唯除如来无能过者。无能见顶。无能观察。无能屈者。无能问难。若能穷其言论之辩。无有是处。佛子。菩萨摩诃萨。成就如是胜妙法已。无边世界满中大众。彼一一身。犹如三千<a href=\"/remen/daqianshijie.html\" class=\"keylink\" target=\"_blank\">大千世界</a>。菩萨摩诃萨。处彼众中其身殊特。映蔽大会。皆悉不现。以大慈心普覆一切。甚深智慧分别彼心。成就无畏具足辩才。广为说法皆令欢喜。何以故。菩萨摩诃萨。成就无量净智慧故。成就无量巧方便故。成就无量正念力故。成就无尽巧方便故。成就分别诸法陀罗尼故。成就分别诸法深智慧故。成就诸佛威神力故。成就三世诸佛实智慧故。成就三世诸佛清净巧方便故。成就广说一切诸佛甚深法藏护持法故。成就三世诸佛胜妙智慧菩萨大愿智慧力故。尔时法慧菩萨说是渐增功德藏已。欲重宣此义。承佛威神。以偈颂曰。</p><p>菩萨住初地长养功德藏</p><p>修习不放逸慧光照十方</p><p>菩萨菩提心守护常不妄</p><p>十方诸如来心皆大欢喜</p><p>勤修行精进正念力坚固</p><p>所行不退转不着于世间</p><p>常乐甚深法成就无诤定</p><p>十方诸最胜一切皆欢喜</p><p>诸佛欢喜已究竟精进度</p><p>成就功德藏无量深智慧</p><p>一切行清净具足于诸地</p><p>十方佛本愿皆悉具足满</p><p>如是智慧成得诸深法藏</p><p>得是法藏已随顺于世间</p><p>成就巧方便分别众生心</p><p>随所应教化而为演说法</p><p>已能广说法不舍于自行</p><p>具足波罗蜜成就大功德</p><p>已具波罗蜜本所请众生</p><p>无量生死海皆悉究竟度</p><p>如是常修习日夜无休懈</p><p>兴隆佛法僧永使不断绝</p><p>所修无量行清白悉具足</p><p>一切皆究竟成就最胜地</p><p>菩萨所修行真实无虚伪</p><p>度脱众生类离诸烦恼垢</p><p>成就如是法除灭愚痴闇</p><p>降伏一切魔究竟得菩提</p><p>佛子如是行具足如来智</p><p>悉能分别说诸佛甚深藏</p><p>若能如是说法师中第一</p><p>等为诸群生普雨<a href=\"/remen/ganlu.html\" class=\"keylink\" target=\"_blank\">甘露</a>法</p><p>无极大慈悲充满十方界</p><p>悉能分别知一切众生心</p><p>已了众生心及诸余心行</p><p>为彼说深法无量无有数</p><p>进止常安谛犹如大象王</p><p>威猛如师子一切莫能害</p><p>不动如须弥智慧如大海</p><p>普雨甘露水除灭烦恼热</p><p>法慧菩萨。说是偈已。如来随喜。大众奉行。</p></div>"
},{
    "title": "第十一卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第十一卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>佛升夜摩天宫<a href=\"/remen/zizai.html\" class=\"keylink\" target=\"_blank\">自在</a>品第十五</p><p>尔时如来威神力故。十方一切诸佛世界。诸四天下一一阎浮提。皆有如来坐<a href=\"/remen/puti.html\" class=\"keylink\" target=\"_blank\">菩提</a>树下。无不显现。彼诸菩萨。各承佛神力说种种法。皆悉自谓在于佛所。尔时<a href=\"/remen/shizun.html\" class=\"keylink\" target=\"_blank\">世尊</a>。威神力故。不离道树及帝释宫。向夜摩天宝<a href=\"/remen/zhuangyan.html\" class=\"keylink\" target=\"_blank\">庄严</a>殿。时彼天王遥见佛来。即于殿上敷莲<a href=\"/remen/huazang.html\" class=\"keylink\" target=\"_blank\">华藏</a>宝师子座。十万种宝以为庄严。十万宝帐弥覆其上。十万宝网以为珓珞。次上十万众妙宝盖。又复十万天诸华盖。天缯杂宝以为垂带。十万璎珞而庄严之。十万宝衣。以敷其上。十万天子在前立侍。十万梵天而围绕之。十万菩萨在前赞叹。十万光明以为照耀。十万妓乐自然演出。十万<a href=\"/remen/zhengfa.html\" class=\"keylink\" target=\"_blank\">正法</a>娱乐音声。十万善根妙相显现。十万如来威神护持。十万<a href=\"/remen/gongde.html\" class=\"keylink\" target=\"_blank\">功德</a>藏而长养之。十万<a href=\"/remen/sanmei.html\" class=\"keylink\" target=\"_blank\">三昧</a>而严净之。十万愿藏以为清净。十万奇特未曾有法胜相显出。十万妙法而现在前。十万自在处处普现。十万功德妙相等起。十万音声演出诸法。时彼天王。庄严宝莲华藏师子座已。合掌恭敬白佛言。善来世尊。唯愿哀愍处此宫殿。时佛受请即升宝殿。一切十方夜摩天宫亦复如是。尔时天王。无量音乐寂然无声。即自忆念过去佛所所种善根。以偈颂曰。</p><p>名称如来闻十方诸吉祥中最无上</p><p>来入摩尼庄严殿是故此处最吉祥</p><p>宝王如来<a href=\"/remen/shijian.html\" class=\"keylink\" target=\"_blank\">世间</a>灯诸吉祥中最无上</p><p>来入<a href=\"/remen/ganlu.html\" class=\"keylink\" target=\"_blank\">甘露</a>上味殿是故此处最吉祥</p><p>喜王如来慧无量诸吉祥中最无上</p><p>来入杂宝庄严殿是故此处最吉祥</p><p>慧眼如来世间灯诸吉祥中最无上</p><p>来入殊特最胜殿是故此处最吉祥</p><p><a href=\"/remen/154932.html\" class=\"keylink\" target=\"_blank\">饶益</a>如来义无量诸吉祥中最无上</p><p>来入清净宝山殿是故此处最吉祥</p><p>无师如来世间尊诸吉祥中最无上</p><p>来入微妙宝香殿是故此处最吉祥</p><p><a href=\"/remen/tianren.html\" class=\"keylink\" target=\"_blank\">天人</a>中尊世间灯诸吉祥中最无上</p><p>来入轻微妙香殿是故此处最吉祥</p><p>无去如来论师子诸吉祥中最无上</p><p>来入明净普眼殿是故此处最吉祥</p><p>分别如来功德持诸吉祥中最无上</p><p>来入娱乐庄严殿是故此处最吉祥</p><p>苦行如来利世间诸吉祥中最无上</p><p>来入等色普照殿是故此处最吉祥</p><p>如此间夜摩天王佛神力故忆念过去诸等正觉以偈赞叹。如是十方一切世界。夜摩天王。各自忆念过去佛所所种善根。以偈赞叹亦复如是。尔时世尊升其宝殿宝莲华藏师子座上。结跏趺坐。尔时宝殿忽然广博。犹如夜摩天处。十方世界亦复如是。</p><p>夜摩天宫菩萨说偈品第十六</p><p>尔时十方各过十万佛刹尘数世界。有世界名无量慧。次名幢慧。次名地慧。次名胜慧。次名灯慧。次名金刚慧。次名安乐慧。次名日慧。次名清净慧。次名梵慧。其<a href=\"/remen/fohao.html\" class=\"keylink\" target=\"_blank\">佛号</a><a href=\"/remen/changzhu.html\" class=\"keylink\" target=\"_blank\">常住</a>眼。次号无量眼。次号真实眼。次号不动眼。次号天眼。次号清净眼。次号安谛眼。次号明相眼。次号无上眼。次号净光泽眼。其菩萨名功德林。次名慧林。次名胜林。次名<a href=\"/remen/wuwei.html\" class=\"keylink\" target=\"_blank\">无畏</a>林。次名惭愧林。次名<a href=\"/remen/jingjin.html\" class=\"keylink\" target=\"_blank\">精进</a>林。次名力成就林。次名坚固林。次名如来林。次名智林。此诸菩萨。各于其国佛所净修梵行。尔时佛神力故。彼诸菩萨。各与一佛世界尘数菩萨。来诣佛所恭敬<a href=\"/remen/libai.html\" class=\"keylink\" target=\"_blank\">礼拜</a>。佛神力故随所来方。化作宝藏师子之座。结跏趺坐。充满十方。如此世界夜摩天上菩萨云集。十方世界亦复如是。尔时世尊从两足指。放百千亿妙色光明。普照十方一切世界。诸四天下菩提树下。夜摩天宫莲华藏宝师子座。如来神力及诸大会。皆悉显现。尔时功德林菩萨。承佛神力普观十方。以偈颂曰。</p><p>普放净光明遍照十方界</p><p>一切悉睹佛通达无障碍</p><p>佛处夜摩宫莲华宝座上</p><p>一切诸世间奇特未曾有</p><p>赞叹十如来<a href=\"/remen/zhongsheng.html\" class=\"keylink\" target=\"_blank\">众生</a>皆悉闻</p><p>世尊大众会一切无不见</p><p>普于十方界演说无上法</p><p>亦悉同名字如我菩萨众</p><p>各从十方界来诣于此处</p><p>彼诸上人等清净修梵行</p><p>彼诸如来等亦各同名号</p><p>见佛清净刹自在<a href=\"/remen/shentong.html\" class=\"keylink\" target=\"_blank\">神通</a>力</p><p>一切见如来人中或道场</p><p>又复见世尊处此夜摩宫</p><p>一切诸世间莫能思议佛</p><p>随彼众生愿一切皆悉见</p><p>众生见如来无量自在力</p><p>离世大仙人功德藏无量</p><p>游行十方界一切无障碍</p><p>一身为无量无量身为一</p><p>功德甚深妙一切莫能测</p><p>无著无所依清净如<a href=\"/remen/xukong.html\" class=\"keylink\" target=\"_blank\">虚空</a></p><p>尔时慧林菩萨。承佛神力普观十方。以偈颂曰。</p><p>不可思议劫天人师难值</p><p>离垢诸大人此会亦难遇</p><p>悉皆一切<a href=\"/remen/zhihui.html\" class=\"keylink\" target=\"_blank\">智慧</a>光靡不照</p><p>演说深妙法饶益于众生</p><p>一切诸世间常为痴冥蔽</p><p>如来世灯明皆悉能除灭</p><p>施戒忍精进<a href=\"/remen/chanding.html\" class=\"keylink\" target=\"_blank\">禅定</a>三昧藏</p><p>修习深妙智普照于一切</p><p>如来无与等何况有胜者</p><p>颠倒取诸法是故不见佛</p><p>自在神通力无量难思议</p><p>无来亦无去<a href=\"/remen/shuofa.html\" class=\"keylink\" target=\"_blank\">说法</a>度众生</p><p>若有得闻见清净天人师</p><p>永出诸恶道远离一切苦</p><p>无量无数劫修习求菩提</p><p>逮成等正觉广度诸群生</p><p>不可思议劫<a href=\"/remen/gongyang.html\" class=\"keylink\" target=\"_blank\">供养</a>无量佛</p><p>若能解是义功德胜于彼</p><p>虽施无量刹满中诸珍宝</p><p>不能解此义终不成正觉</p><p>尔时胜林菩萨。承佛神力普观十方。以偈颂曰。</p><p>犹如春后月虚空无云曀</p><p>日曜清净光一切无不照</p><p>光明无限量世间无能数</p><p>有眼尚不知何况盲冥者</p><p>如来亦如是功德光无量</p><p>无量无数劫莫能分别知</p><p>光明无来处去亦无所至</p><p>不生亦不灭空寂无所有</p><p>未来一切法悉无有来者</p><p>无生无现在是故无过去</p><p>一切法无生亦复无有灭</p><p>若能如是解斯人睹如来</p><p>诸法无生故当知无所有</p><p>如是分别知此人达深义</p><p>诸法无<a href=\"/remen/zixing.html\" class=\"keylink\" target=\"_blank\">自性</a>一切无能知</p><p>若能如是解是则无所解</p><p>所言有生者当知由所生</p><p>解彼真实性是则无疑惑</p><p>一切诸所生正观亦如是</p><p>菩萨如是观具足一切智</p><p>尔时无畏林菩萨。承佛神力普观十方。以偈颂曰。</p><p>此处无边际广大<a href=\"/remen/rufa.html\" class=\"keylink\" target=\"_blank\">如法</a>界</p><p>一切无不至湛然不迁变</p><p>若闻如是法恭敬信乐者</p><p>永离三恶道一切诸难苦</p><p>往诣诸世界无量不可数</p><p>闻此甚深法忆念善<a href=\"/remen/shouchi.html\" class=\"keylink\" target=\"_blank\">受持</a></p><p>闻受大仙人清净深妙法</p><p>一向求菩提究竟无上道</p><p>深信过去佛及彼诸<a href=\"/remen/fofa.html\" class=\"keylink\" target=\"_blank\">佛法</a></p><p>一切世间灯除灭众痴闇</p><p>若有得闻佛无量自在力</p><p>决定信向者具足人中雄</p><p>若能一心信现在一切佛</p><p>彼成等正觉开示无量义</p><p>无量无数劫此法甚难值</p><p>若有得闻者当知本愿力</p><p>如是佛深法悉能善受持</p><p>广为众生说是人难思议</p><p>是故勤精进<a href=\"/remen/xiuxing.html\" class=\"keylink\" target=\"_blank\">修行</a>大庄严</p><p>闻持是正法究竟得菩提</p><p>尔时惭愧林菩萨。承佛神力普观十方。以偈颂曰。</p><p>得闻<a href=\"/remen/zhendi.html\" class=\"keylink\" target=\"_blank\">真谛</a>法殊特未曾有</p><p><a href=\"/remen/huanxi.html\" class=\"keylink\" target=\"_blank\">欢喜</a>信乐者除灭众疑惑</p><p>一切知见人自说深妙法</p><p>佛慧靡不照是故难思议</p><p>非从智慧生亦非无智生</p><p>了达一切法除灭世间闇</p><p>色法非色法此二不为一</p><p>愚智亦如是其性各别异</p><p><a href=\"/remen/shengsi.html\" class=\"keylink\" target=\"_blank\">生死</a>及<a href=\"/remen/niepan.html\" class=\"keylink\" target=\"_blank\">涅槃</a>此二悉虚妄</p><p>愚智亦如是二俱无真实</p><p>世界始成立无有败坏相</p><p>愚智亦如是二俱相乖违</p><p>菩萨初<a href=\"/remen/faxin.html\" class=\"keylink\" target=\"_blank\">发心</a>及以最后心</p><p>愚智亦如是二俱不相应</p><p>譬如六情识迭用互不同</p><p>愚智亦如是究竟不和合</p><p>譬如伽陀药消灭一切毒</p><p>智慧亦如是除灭诸痴闇</p><p>法王无上尊是胜莫能过</p><p>所说皆真实以故难值遇</p><p>尔时精进林菩萨。承佛神力普观十方。以偈颂曰。</p><p>诸法无差别唯佛分别知</p><p>一切无不达智慧到<a href=\"/remen/bian.html\" class=\"keylink\" target=\"_blank\">彼岸</a></p><p>如金及金色其性无差别</p><p>如是法非法其性无有异</p><p>众生非众生二俱无真实</p><p>如是法非法其性无所有</p><p>譬如未来世无有过去相</p><p>一切法如是无有真实相</p><p>譬如过去法无有生起相</p><p>诸法亦如是皆悉无有相</p><p>涅槃不可取说时有二种</p><p>诸法亦如是无有差别相</p><p>譬如种种数皆悉是数法</p><p>诸法亦如是其性无别异</p><p>譬如数法十增一至无量</p><p>皆悉是本数智慧故差别</p><p>譬如诸世界劫烧有终败</p><p>虚空无损减无师智亦然</p><p>十方空无异众生起分别</p><p>如是取如来虚妄不见佛</p><p>尔时力成就林菩萨。承佛神力普观十方。以偈颂曰。</p><p>一切众生类悉皆三世摄</p><p>三世诸众生皆为<a href=\"/remen/wuyin.html\" class=\"keylink\" target=\"_blank\">五阴</a>摄</p><p>五阴从业起诸业因心起</p><p>心法犹如幻众生亦如是</p><p>世间非自作亦复非他作</p><p>不知真实性生死轮常转</p><p>所谓世间转皆悉是苦转</p><p>众生不知故生死轮常转</p><p>世间非世间二俱非真实</p><p>众生愚痴故妄取诸<a href=\"/remen/faxiang.html\" class=\"keylink\" target=\"_blank\">法相</a></p><p>三世五阴法说名为世间</p><p>斯由虚妄有无则出世间</p><p>何等是五阴五阴有何相</p><p>不见五阴坏妄取谓常住</p><p>五阴虚妄法真实无所有</p><p>空寂不迁变究竟离众相</p><p>世间既虚寂佛及法亦然</p><p>斯等三种法其性无所有</p><p>除灭诸颠倒明了见真实</p><p>一切知见人常现在其前</p><p>尔时坚固林菩萨。承佛神力普观十方。以偈颂曰。</p><p>譬如地种性自性无所有</p><p>一切佛自在其性亦如是</p><p>一切诸世间咸共偁赞佛</p><p>求彼偁赞法十方无来处</p><p>众生虚妄取谓之为真实</p><p>分别离众生业性不可得</p><p>业性无所有众生身非真</p><p>种种无量色亦复无来处</p><p>一切诸形色业性难思议</p><p>虽见无所有识性亦如是</p><p>诸<a href=\"/remen/foshen.html\" class=\"keylink\" target=\"_blank\">佛身</a>如是不可得思议</p><p>无量妙色身普现一切刹</p><p>无量身非佛佛非无量身</p><p>清净妙法身究竟度彼岸</p><p>若有能得见清净妙法身</p><p>是人于佛法其心无痴惑</p><p>过去一切法观察等涅槃</p><p>彼人见如来究竟常安住</p><p>修习正忆念明了见正觉</p><p><a href=\"/remen/wuxiang.html\" class=\"keylink\" target=\"_blank\">无相</a>无所有是名法王子</p><p>尔时如来林菩萨。承佛神力普观十方。以偈颂曰。</p><p>譬如工画师分布诸彩色</p><p>虚妄取异色四大无差别</p><p>四大非彩色彩色非四大</p><p>不离四大体而别有彩色</p><p>心非彩画色彩画色非心</p><p>离心无画色离画色<a href=\"/remen/wuxin.html\" class=\"keylink\" target=\"_blank\">无心</a></p><p>彼心不常住无量难思议</p><p>显现一切色各各不相知</p><p>犹如工画师不能知画心</p><p>当知一切法其性亦如是</p><p>心如工画师画种种五阴</p><p>一切世界中无法而不造</p><p>如心佛亦尔如佛众生然</p><p>心佛及众生是三无差别</p><p>诸佛悉了知一切从心转</p><p>若能如是解彼人见真佛</p><p>心亦非是身身亦非是心</p><p>作一切佛事自在未曾有</p><p>若人欲求知三世一切佛</p><p>应当如是观心造诸如来</p><p>尔时智林菩萨。承佛神力普观十方。以偈颂曰。</p><p>所取不可取所见不可见</p><p>所闻不可闻所思不可思</p><p>于有量无量不应作限量</p><p>有量及无量二俱无所取</p><p>不应说而说是为自欺诳</p><p>己事不成就不能悦众生</p><p>若有能赞叹无量诸如来</p><p>不可思议劫功德不可尽</p><p>犹如随意珠能现无量色</p><p>此色非真色诸佛亦如是</p><p>如虚空清净非色不可见</p><p>能现一切色其性不可见</p><p>如是大智人示现无量色</p><p>非识之所识一切莫能睹</p><p>虽闻如来声音声非如来</p><p>离声复不知如来等正觉</p><p>是处甚深妙若能分别知</p><p>庄严无上道远离诸虚妄</p><p>一切诸如来无有说佛法</p><p>随其所应化而为演说法</p><p>功德华聚菩萨十行品第十七之一</p><p>尔时功德林菩萨摩诃萨。承佛神力。入菩萨善伏三昧。入三昧已。十方各过万佛世界尘数刹外。各见万佛世界尘数诸佛。是诸如来皆号功德林。时彼诸佛。告功德林菩萨言。善哉善哉。<a href=\"/remen/fozi.html\" class=\"keylink\" target=\"_blank\">佛子</a>。乃能入是善伏三昧。十方各万佛刹尘数诸佛。加汝神力故。能入是善伏三昧。卢舍那佛本愿力故。威神力故。诸菩萨善根力故。欲令汝广说甚深法故。长养一切智故。分别一切众生性故。离一切障碍入无障碍境界故。成就一切方便故。成就一切种智故。<a href=\"/remen/juewu.html\" class=\"keylink\" target=\"_blank\">觉悟</a>一切法故。善知诸根故。闻持一切法故。所谓菩萨十行。佛子。当承佛神力广说妙法。时彼诸佛。即与功德林菩萨无障碍法。与安住法。与无师法。与无痴法。与不杂乱法。与清净法。与无量法。与最胜法。与无垢法。与不退法。何以故。彼三昧力故。尔时诸佛各申右手。摩功德林菩萨顶。摩其顶已。即从定起。告众菩萨言。诸佛子。菩萨行业不可思议。广大如法界究竟如虚空。何以故。菩萨摩诃萨。学三世诸佛所行法故。佛子何等为菩萨摩诃萨行。菩萨有十行。三世诸佛之所宣说。何等为十。一者欢喜行。二者饶益行。三者无恚恨行。四者无尽行。五者离痴乱行。六者善现行。七者无著行。八者尊重行。九者善法行。十者真实行。是为十行。佛子。何等为菩萨摩诃萨欢喜行。此菩萨为大施主。悉能舍离一切所有。等心惠施一切众生。施已无悔。不望<a href=\"/remen/guobao.html\" class=\"keylink\" target=\"_blank\">果报</a>不求名誉。不求生胜处不求利养。但欲救护一切众生。欲摄取一切众生。欲饶益一切众生。欲学一切诸佛本行。欲正忆念诸佛本行。欲得清净诸佛本行。欲得受持诸佛本行。欲显现诸佛本行。欲广说诸佛本行。欲令一切离苦得乐。是名菩萨摩诃萨欢喜行。菩萨修欢喜行时。一切众生欢喜爱敬。随诸方土有贫穷处。菩萨愿<a href=\"/remen/wangsheng.html\" class=\"keylink\" target=\"_blank\">往生</a>彼。豪贵大富财宝无尽。于念念中有无量无边无数众生。诣菩萨所。白言。仁者。我等贫窭靡所资赡。愿垂慈救得济<a href=\"/remen/shengming.html\" class=\"keylink\" target=\"_blank\">生命</a>。菩萨念念应其所须。悉令满足靡不欢喜。菩萨不以求索烦重而生忧恼。但发无上大慈悲心施无厌足。欲令常来。来已称庆倍复欢喜作如是念。我得善利。此等众生。是我<a href=\"/remen/futian.html\" class=\"keylink\" target=\"_blank\">福田</a>是我善友。不请不求自来教诲。发起我心修行佛道。我今应当如是修学。普令众生悉得欢喜。我于三世所修功德。愿速成就清净法身。神力自在。悉令众生随其所须皆得欢喜。以此功德。令诸众生悉成正觉。度脱无量众生。悉令究竟无余涅槃。我当先令一切众生满足诸愿。然后我当成等正觉。离我想众生想。我所想<a href=\"/remen/shouming.html\" class=\"keylink\" target=\"_blank\">寿命</a>想。种种想福伽罗想作者想。法界众生界空无差别。离欲法非真实法。无所有法非坚固法。非恃怙法非所作法。菩萨如是观时。不见施者不见受者。不见财物不见福田。不见业不见报。不见果不见大果不见小果。菩萨观察三世。发如是念。哀哉众生。为愚痴所覆<a href=\"/remen/fannao.html\" class=\"keylink\" target=\"_blank\">烦恼</a>所缠。常流生死。<a href=\"/remen/lunhui.html\" class=\"keylink\" target=\"_blank\">轮回</a><a href=\"/remen/kuhai.html\" class=\"keylink\" target=\"_blank\">苦海</a>。于不坚固法不得坚固。我当尽学诸佛所学饶益众生。成等正觉开悟一切皆令清净。随顺寂灭观三世法。是名菩萨摩诃萨初欢喜行。</p><p>佛子。何等为菩萨摩诃萨第二饶益行。此菩萨持戒清净。于色声香味触法。心无染着。广为众生说无染法。不求生于人天胜处尊贵之家。不求利养不求端正不求帝王。但坚持净戒。作如是念。我持净戒。离一切缠烦恼炽火忧悲苦恼。不负众生。诸佛欢喜。究竟成就无上菩提。菩萨如是持净戒时。于一日中。若有无量无数阿僧祇诸大魔王。一一魔王。各将无量无数阿僧祇诸天女众。皆悉端正颜貌姝妙。姿容妖艳倾惑人心。又复赍持一切乐具。欲来惑乱<a href=\"/remen/pusadao.html\" class=\"keylink\" target=\"_blank\">菩萨道</a>意。尔时菩萨作如是念。此五欲者是障道法。乃能障碍无上菩提。是故菩萨。乃至不生一念欲心。心净如佛。除其方便<a href=\"/remen/jiaohua.html\" class=\"keylink\" target=\"_blank\">教化</a>众生。内不离菩萨一切种智。坚固<a href=\"/remen/zhengnian.html\" class=\"keylink\" target=\"_blank\">正念</a>。不为五欲<a href=\"/remen/yinyuan1.html\" class=\"keylink\" target=\"_blank\">因缘</a>故。起一恶念恼乱众生。宁舍身命不加恶于人。若加恶于人无有是处。菩萨自见佛已来。未曾有心起一欲想。何况从事。若或从事无有是处。尔时菩萨作如是念。众生长夜在生死中。忆念五欲贪着五欲。爱乐五欲。心常<a href=\"/remen/liuzhuan.html\" class=\"keylink\" target=\"_blank\">流转</a>五欲境界。永没五欲莫之能出。我今应当作如是学。令诸魔王天女眷属及一切众生立无上戒。立净戒已。又教令得不退转地一切种智成等正觉。乃至究竟无余涅槃。何以故。此是我业一切诸佛皆如是学。离诸非行计我无知。观一切佛平等深法。得一切智。为众生说法。断除颠倒。不离众生而有颠倒。不离颠倒而有众生。颠倒内无众生。众生内无颠倒。颠倒非众生。众生非颠倒。颠倒非内法。颠倒非外法。众生非内法。众生非外法。一切诸法但是虚妄无有真实。须臾不住无有坚固。犹如幻化欺诳愚夫。悟一切法如梦如电。如是解者。能达生死究竟菩提。未度者度未脱者脱。未调伏者令得调伏。未寂静者令得寂静。未安隐者令得安隐。未离垢者令得离垢。未清净者令得清净。未涅槃者令得涅槃。未快乐者令得快乐。我当舍离世间众事。令诸如来皆悉欢喜。具足成就一切佛法。安住无上最胜法中。平等正观一切众生。分别了知一切诸法。远离诸恶永舍虚妄。除灭一切烦恼习气。成就出要胜妙方便。悉得无量无边辩才。成就甚深空寂智慧。是名菩萨摩诃萨第二饶益行。</p><p>佛子。何等为菩萨摩诃萨第三无恚恨行。此菩萨常能修习忍辱之法。<a href=\"/remen/qianbei.html\" class=\"keylink\" target=\"_blank\">谦卑</a>恭敬和颜爱语。不自害不害他亦不俱害。不自举不举他亦不两举。不自是不是他亦不两是。不自赞叹。但作是念。我当常为众生说法离一切恶。断贪恚痴憍慢乱心悭嫉谄曲。以大忍法而安立之。菩萨成就如是清净忍法。设有无量无数众生。一一众生。各有无量无数眷属。一一众生。各有无量无数化头。头有无量阿僧祇舌。舌出无量无数恶声。声出无量无数恶骂音辞。鄙秽毁辱菩萨。又此众生。各有无量阿僧祇手。手执无量无数刀杖。捶击摧辱毁害菩萨。乃至无量阿僧祇劫未曾休息。菩萨遭此楚毒之时。作如是念。我因是苦。若生恚心。则自不调伏自不守护。自不明了自不寂静。自不<a href=\"/foxue/changshi/153408.html\" class=\"keylink\" target=\"_blank\">修定</a>自不真实。自爱其身。何能令彼生欢喜心而得度脱。菩萨作是思惟。因身心故。于<a href=\"/remen/wuliangjie.html\" class=\"keylink\" target=\"_blank\">无量劫</a>受诸苦恼。是故重自劝励。令心欢喜善自调摄。何以故。我当安住无上法故。欲令众生亦得此法。复更思惟。此身空寂<a href=\"/remen/wuwo.html\" class=\"keylink\" target=\"_blank\">无我</a>我所。无真实性空无有二。若苦若乐皆无所有。诸法空故。我当解了广为人说。是故我今虽遭苦毒应当忍受。为愍伤众生故。饶益众生故。安隐众生故。摄取众生故。不舍众生故。欲令众生得不退转究竟成就无上菩提。佛所行法我当修行。是名菩萨摩诃萨第三无恚恨行。</p><p>佛子。何等为菩萨摩诃萨第四无尽行。此菩萨勤修精进。胜精进最胜精进。第一精进大精进微妙精进。上精进无上精进。无等精进无等等精进。彼菩萨。不为贪欲所乱。不为嗔恚愚痴憍慢恼害悭嫉嫌恨谄曲无惭无愧之所恼乱。菩萨复作是念。我不欲恼诸众生。乃至不欲恼一众生故。勤修精进。但欲舍离诸烦恼故。修行精进。欲害一切结故。修行精进。欲离一切习气故。修行精进。欲悉分别一切众生故。修行精进。欲知一切众生死此生彼故。修行精进。欲知一切众生烦恼习故。修行精进。欲知一切众生种种希望故。修行精进。欲知一切众生诸境界故。修行精进。欲知一切众生诸根故。修行精进。欲知一切众生心心所行故。修行精进。欲知一切法境界故。修行精进。欲知诸佛实法故。修行精进。欲知诸佛平等法故。修行精进。欲以善方便知三世平等故。修行精进。欲知清净平等法故。修行精进。欲得一切诸佛法故。修行精进。欲以一方便门知一切佛法故。修行精进。欲知诸佛无量无边不可思议故。修行精进。欲知诸佛大智慧善方便故。修行精进。欲知一切佛法广为众生句句分别故。修行精进。菩萨成就如是精进。若有人言。无量无数阿僧祇世界众生。汝能为此一一众生故。于无量无数阿僧祇劫。具受无择大<a href=\"/remen/diyu.html\" class=\"keylink\" target=\"_blank\">地狱</a>苦。令彼众生究竟涅槃。复有无量无数阿僧祇佛。出兴于世。令无量无数阿僧祇众生受种种乐。汝犹具受大地狱苦。然后汝当成阿耨多罗三藐三菩提。菩萨答言。我悉能为尔所世界一一众生受地狱苦。诸佛出世众生受乐。我亦受苦。然后我当成无上道。复有人言。汝若能以一毛渧无量无边阿僧祇诸大海水皆悉令尽。无量无边阿僧祇世界。末为微尘。悉知其数。如是念念次第常不废忘菩提之心。菩萨若闻是语。不退不悔欢喜踊跃。勤修精进作如是念。我得善利。因我故令无量无边阿僧祇世界众生永离众苦。菩萨复作是念。我当代一切众生受一切苦。普令众生离一切苦。悉皆究竟无余涅槃。然后我当成无上道。是名菩萨摩诃萨第四无尽行。</p><p>佛子。何等为菩萨摩诃萨第五离痴乱行。此菩萨成就第一正念。未曾散乱。坚固不坏。第一最胜清净无量。舍离痴冥分别正念。善能受持世间出世间经论。色法非色法经论。受想行识经论。无有痴乱。死此生彼无有痴乱。处胎出胎无有痴乱。住<a href=\"/remen/putixin.html\" class=\"keylink\" target=\"_blank\">菩提心</a>无有痴乱。亲近善知识无有痴乱。学诸佛法无有痴乱。觉诸魔事无有痴乱。远离魔事无有痴乱。于无量劫修菩萨行。菩萨成就如是等无量无数坚固正念。于无量无数阿僧祇劫。从诸佛菩萨善知识所闻受正法。所谓甚深法。微妙法。庄严法。种种庄严法。种种名味句身法。庄严菩萨法。庄严诸佛无上法。正希望清净法。不染一切世间法。分别一切世间法。广法无量法。舍离痴暗分别世间法。共法不共法。菩萨智境界法。一切智自在法。菩萨闻此法已。于无量无边阿僧祇劫。未曾退忘。何以故。菩萨摩诃萨。本无量劫<a href=\"/remen/xiudao.html\" class=\"keylink\" target=\"_blank\">修道</a>行时。未曾恼乱众生。正念三昧不断正法不断善根不断智慧故。此菩萨无量种声不能娆乱。所谓高大声。恼乱声。令人恐怖声。微妙声。不可爱声。散乱六根声。菩萨闻如是等无量无数好恶诸声。于正念不乱。三昧不乱。境界不乱。入微妙法不乱。菩萨行不乱。修习菩提心不乱。<a href=\"/remen/nianfo.html\" class=\"keylink\" target=\"_blank\">念佛</a>三昧不乱。观察真实法不乱。教化众生智不乱。成就众生不乱。安立众生清净智不乱。观察甚深义不乱。不行恶业故无恶<a href=\"/remen/yezhang.html\" class=\"keylink\" target=\"_blank\">业障</a>。不行烦恼故无烦恼障。不行不恭敬故无不恭敬障。不行谤法故无谤法障。如是等无量种声。一一音声。充满十方无量无边阿僧祇世界。于无量无边阿僧祇劫。未曾断绝悉能坏乱众生诸根。令其发狂而不能乱此菩萨甚深三昧。菩萨于三昧中。思惟分别一切音声生住灭相。善分别知生住灭性。亦善观察诸闻声者。闻好恶声心无憎爱正念不乱。于彼诸声善取其相而不染着。知一切声皆无所有非真实性。无有造者亦无本际。与法性等无有差别。是菩萨。成就寂静身口意行。不复退转。安住诸禅三昧正受。悟一切法智慧成就。得离一切音声三昧。阿僧祇三昧门以为眷属。长养大悲。于念念中。能得无量阿僧祇三昧。究竟成就一切种智。菩萨闻此能坏诸根大恶音声已。作如是念。我当令一切众生安住清净正念。于一切智得不退转。究竟成就无余涅槃。是名菩萨摩诃萨第五离痴乱行。</p></div>"
},{
    "title": "第十二卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第十二卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p><a href=\"/remen/gongde.html\" class=\"keylink\" target=\"_blank\">功德</a>华聚菩萨十行品第十七之二</p><p><a href=\"/remen/fozi.html\" class=\"keylink\" target=\"_blank\">佛子</a>。何等为菩萨摩诃萨第六善现行。此菩萨。成就寂灭身口意业。无所有无所示现。身口意业。无缚无脱。身口意业。无缚无脱。诸所示现。无所依无所住。随心住。无量心性等一切法性。等无性相。示现<a href=\"/remen/wuxiang.html\" class=\"keylink\" target=\"_blank\">无相</a>相。甚深无底。如如性离业报。善方便出生离生。不生不灭。寂灭<a href=\"/remen/niepan.html\" class=\"keylink\" target=\"_blank\">涅槃</a>等。非有说有。语言道断。离一切<a href=\"/remen/shijian.html\" class=\"keylink\" target=\"_blank\">世间</a>。无所依住。长养菩萨所起善根。入离虚妄无缚无著法门。入真实法门。入离世间法门。分别一切世间法。菩萨作如是念。一切<a href=\"/remen/zhongsheng.html\" class=\"keylink\" target=\"_blank\">众生</a>无性为性。一切诸法无为为性。一切佛刹无相为相。究竟三世皆悉无性。言语道断。于一切法而无所依。菩萨解如是等诸甚深法。解一切世间悉皆寂灭。解一切诸佛甚深妙法。解<a href=\"/remen/fofa.html\" class=\"keylink\" target=\"_blank\">佛法</a>世间法等无差别。世间法入佛法。佛法入世间法。佛法世间法而不杂乱。世间法不坏佛法。真实法界不可破坏。安住三世平等<a href=\"/remen/zhengfa.html\" class=\"keylink\" target=\"_blank\">正法</a>。亦不舍<a href=\"/remen/putixin.html\" class=\"keylink\" target=\"_blank\">菩提心</a>。不舍<a href=\"/remen/jiaohua.html\" class=\"keylink\" target=\"_blank\">教化</a>众生心。增长大慈大悲心。悉欲救度一切众生。菩萨作是念。我不成就众生。谁当成就。我不调伏众生。谁当调伏。我不寂静众生谁当寂静。我不令众生<a href=\"/remen/huanxi.html\" class=\"keylink\" target=\"_blank\">欢喜</a>谁当令欢喜。我不清净众生谁当令清净。菩萨复作是念。我以解了此甚深法。见诸众生受大苦恼趣危险径。为诸<a href=\"/remen/fannao.html\" class=\"keylink\" target=\"_blank\">烦恼</a>之所缠缚。如重病人常被苦痛。恩爱系缚在<a href=\"/remen/shengsi.html\" class=\"keylink\" target=\"_blank\">生死</a>狱。常不离<a href=\"/remen/diyu.html\" class=\"keylink\" target=\"_blank\">地狱</a>饿鬼畜生阎罗王处。不能永灭无量苦聚。不离三障。常处愚痴暗。不见真实明。受无穷生死不得<a href=\"/remen/jietuo.html\" class=\"keylink\" target=\"_blank\">解脱</a>道。<a href=\"/remen/lunhui.html\" class=\"keylink\" target=\"_blank\">轮回</a>八难。愚痴所病诸垢所染。没在无量深烦恼海。邪见所惑不睹正道。菩萨作如是观察。众生若未成熟。而舍取正觉。是所不应。我当先教化众生。于<a href=\"/remen/wuliangjie.html\" class=\"keylink\" target=\"_blank\">无量劫</a>修菩萨行。未成熟者教令成熟。未调伏者教令调伏。诸未度者教令得度。是菩萨住此行时。诸天世人魔王释梵<a href=\"/remen/shamen.html\" class=\"keylink\" target=\"_blank\">沙门</a><a href=\"/remen/poluomen.html\" class=\"keylink\" target=\"_blank\">婆罗门</a>诸天乾闼婆等。见此菩萨欢喜敬仰。若有众生。恭敬<a href=\"/remen/gongyang.html\" class=\"keylink\" target=\"_blank\">供养</a>尊重<a href=\"/remen/libai.html\" class=\"keylink\" target=\"_blank\">礼拜</a>。乃至见闻皆悉不虚。毕定究竟阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。是名菩萨摩诃萨第六善现行。</p><p>佛子。何等为菩萨摩诃萨第七无著行。此菩萨以无著心。于念念中。能观察阿僧祇世界。严净阿僧祇佛刹。于诸佛刹心无染着。往诣阿僧祇诸如来所。礼拜恭敬。以阿僧祇华香涂香末香。众宝华鬘天衣杂宝。宝盖幢幡诸<a href=\"/remen/zhuangyan.html\" class=\"keylink\" target=\"_blank\">庄严</a>具。各阿僧祇以用供养心无所著。阿僧祇诸方便行而无所行。阿僧祇思无思法住。于念念中。见无量诸佛。于诸佛所心无所著。于佛相好心无所著。于<a href=\"/remen/foguang.html\" class=\"keylink\" target=\"_blank\">佛光</a>明心无所著。于诸佛刹心无所著。闻佛<a href=\"/remen/shuofa.html\" class=\"keylink\" target=\"_blank\">说法</a>心无所著。于十方世界心无所著。于如来众心无所著。于菩萨众心无所著。闻法欢喜心无所著。正心增广摄意不乱。行菩萨行不着佛法。此菩萨摩诃萨。于十方刹一一佛所。无量无边阿僧祇劫。恭敬礼拜供养心无厌足。见佛闻法心无所著。见诸如来菩萨大众。以为庄严心无所著。见不净刹心不憎恶。何以故。菩萨摩诃萨。寂灭平等观诸法故。诸法无垢无净。无暗无明。无分别无不分别。无虚妄无真实。无安隐无危险。无正道无邪道。菩萨如是观真实法性。入众生性。教化调伏成熟众生。于彼众生心无所著。<a href=\"/remen/shouchi.html\" class=\"keylink\" target=\"_blank\">受持</a>诸法。而于诸法心无所著。不舍菩萨心。而住佛所住。于佛所住心无所著。入种种语言道。于语言道心无所著。入众生道。于众生道心无所著。分别诸<a href=\"/remen/sanmei.html\" class=\"keylink\" target=\"_blank\">三昧</a>正受。皆悉能入心无所著。往诣无量无边不可说诸佛国土。见彼佛国心无所著。若去佛国心无余恋。菩萨摩诃萨。于诸佛国。以无贪着心解佛实教。于无上道而无障碍。于佛正教已得安立。具足菩萨行。安住菩萨心。成就菩萨寂灭解脱不念不着菩萨所行。住菩萨净道受真实记。得授记已作如是念。凡夫愚痴。不知<a href=\"/remen/zhendi.html\" class=\"keylink\" target=\"_blank\">真谛</a>不见真谛。暗钝无<a href=\"/remen/xinxing1.html\" class=\"keylink\" target=\"_blank\">信心</a>不真实。常行染着<a href=\"/remen/liuzhuan.html\" class=\"keylink\" target=\"_blank\">流转</a>生死。不见诸佛离善知识。离于正道迷惑邪见。不求调御师。不敬十力王。不知菩萨恩。亲近恶知识。闻诸法空心大恐怖。不正思惟诽谤正法。弃舍正道好从邪径。入魔罗网远离诸佛。常着诸有受种种苦。尔时菩萨。见彼众生受诸苦已。增长大<a href=\"/remen/beiguan.html\" class=\"keylink\" target=\"_blank\">悲观</a>诸善根心无所著。尔时菩萨。作如是念。我当为十方一一众生故。住无量无边阿僧祇劫。成熟众生心无疲厌。常共止住。不欲舍离去如毫端。以一毫端。悉遍量度十方世界。为一众生故。于一一毫端处。各住无量无边阿僧祇劫。如为一众生。为一切众生亦复如是以此大悲心。念念次第未曾断绝。而于众生心无所著。于一一毫端处。具足修习尽过去。未来际诸菩萨行。不着身不着法。不着念不着愿。不着三昧不着行。不着寂静不着境界。不着教化成熟众生。不着入深法界。何以故。菩萨如是观察。一切法界如幻。诸佛法如电。菩萨行如梦。所闻法如响。一切世界如化。业报所起如摩[少/(兔-、)]摩<a href=\"/remen/huashen.html\" class=\"keylink\" target=\"_blank\">化身</a>。知一切众生犹如画像。种种异形皆由心画。所说诸法皆如实际。于一念中。遍满十方修菩萨行。广大<a href=\"/remen/rufa.html\" class=\"keylink\" target=\"_blank\">如法</a>界。究竟如<a href=\"/remen/xukong.html\" class=\"keylink\" target=\"_blank\">虚空</a>。于一念中。悉知诸佛决定方便。了知心相回转迅速。而于此心无所染着。菩萨如是观察<a href=\"/remen/wuwo.html\" class=\"keylink\" target=\"_blank\">无我</a>。见佛化度一切众生。于佛法中得无量喜。起大慈悲救护一切。心无忧恼得欢喜愿。未成熟者当令成熟。未调伏者当令调伏。远离世间。而能随顺一切世间。若闻诸方国土众生音声。众生诸业众生施设。众生和合众生流转。众生诸行众生境界。众生诸地众生兴起。我当乘大愿之力普至彼处。终不舍弘誓。教化众生。乃至不起一念染着。所以者何。以无所著故。自利利彼清净满足。是名菩萨摩诃萨第七无著行。</p><p>佛子。何等为菩萨摩诃萨第八尊重行。此菩萨成就尊重善根。不坏善根。最胜善根。不思议善根。无尽善根。不退善根。无比善根。寂静善根。一切佛法善根。此菩萨修习行时。心常爱乐诸佛妙法。一向专求无上菩提。未曾暂舍菩萨大愿。于无量劫行<a href=\"/remen/pusadao.html\" class=\"keylink\" target=\"_blank\">菩萨道</a>。不计众苦而生忧恼。一切众魔所不能坏。一切诸佛悉共护念。常行菩萨诸清净行。精勤修习一切菩萨无量苦行未曾懈倦。得不退转大乘弘愿。此菩萨安住尊重菩萨行已。于念念中能转阿僧祇劫生死苦难。长养菩萨无量大愿。若有众生。恭敬供养乃至见闻。斯等皆得住不退转。决定究竟无上菩提。彼菩萨观察众生。了达非有而不舍一切。譬如河水。不至<a href=\"/remen/bian.html\" class=\"keylink\" target=\"_blank\">彼岸</a>不来此岸。不断中流。能度众生于彼此岸。以<a href=\"/remen/liutong.html\" class=\"keylink\" target=\"_blank\">流通</a>故。菩萨摩诃萨亦复如是。不趣生死不趣涅槃。亦复不住生死中流。而能济度此岸群生。到于彼岸。安隐<a href=\"/remen/wuwei.html\" class=\"keylink\" target=\"_blank\">无畏</a>无忧恼处。于众生数心无所著。不离一众生着多众生。不离多众生着一众生。不增众生界。不损众生界。不生众生界。不灭众生界。不尽众生界。不长众生界。不虚众生界。不二众生界。何以故。菩萨深解众生界如法界。众生界法界无有二。无二法中无增无损。无生无灭。法性真实无来无去。无所猗着不作二相。何以故。菩萨解一切法界无二相故。菩萨如是以善方便。解深法界住无相住。清净妙相庄严其身。善能分别一切诸相。决定究竟到于彼岸。悉分别知众生之数。普能现身一切佛刹。于诸佛刹心无所著。深入佛法亦无所染。分别义味广为人说。于一切法离诸欲际。而不断菩萨道。不舍菩萨行。行无尽功德。入清净法界。譬如火珠出火不可穷尽。如是菩萨诸功德藏不可穷尽。教化众生亦不可尽。而菩萨摩诃萨。非究竟非不究竟。非离取非不离取。非依非无依。非世间法非佛法。非凡夫非得果。如是菩萨成就尊重心。修习菩萨行不教声闻辟支佛乘。不教佛法不教世间法。不教众生。不坏众生。不教正道不坏正道。不教垢不教净。何以故。菩萨解了诸法无垢无净。知一切法无受无转。亦无有退。行是寂灭甚深法时。亦不生念。我今行此法已行此法当行此法。未曾生念。有阴界入内世间外世间内外世间一切大愿诸波罗蜜。何以故。一切法中。无向声闻缘觉菩萨佛乘。亦复无向诸凡夫界。亦复无向垢净生死及涅槃界。何以故。诸法无二无不二故。譬如虚空。求之十方无有差别。非无虚空。菩萨如是观一切法悉无差别。非不究竟成等正觉。彼最真实不违正行。普能示现菩萨所行。而不舍离无量大愿。调伏众生转大法轮。不坏<a href=\"/remen/yinguo.html\" class=\"keylink\" target=\"_blank\">因果</a>不违寂灭。平等观法。此菩萨悉与三世诸如来等。不断<a href=\"/remen/foxing.html\" class=\"keylink\" target=\"_blank\">佛性</a>不坏正法。兴隆正法辩才无尽。于诸法中心无所著。安住法堂分别深法住无所畏。不舍佛住不违世法。普现世间。等于世间心无所著。菩萨如是成就尊重<a href=\"/remen/zhihui.html\" class=\"keylink\" target=\"_blank\">智慧</a>。修菩萨行。令一切众生永离世间恶道诸难。教化成就安置三世诸佛法中坚固不动。如是教已。复作是念。一切众生不知恩义更相杀害。邪见增盛迷惑正道。烦恼充满痴冥所覆。设有善知识充满世间。皆悉明达智慧具足者。我不为此等修菩萨行。何以故。我于<a href=\"/remen/shane.html\" class=\"keylink\" target=\"_blank\">善恶</a>人所。不求利养不徇名誉。乃至一缕及一爱言。于无量劫行菩萨道。不生一念自求己安。但欲调伏一切众生。净一切众生。度一切众生。何以故。一切诸佛法如是故。不求利养不计人恶。常应等心行菩萨道。怨亲等观而无差别。欲令究竟至于彼岸。具足成就无上菩提。是名菩萨摩诃萨第八尊重行。</p><p>佛子。何等为菩萨摩诃萨第九善法行。此菩萨为诸<a href=\"/remen/tianren.html\" class=\"keylink\" target=\"_blank\">天人</a>沙门婆罗门乾闼婆等一切众生。作清凉法地。守护正法。佛种不绝。得清净陀罗尼故。说法无障碍。得义陀罗尼故。义辩不可尽。得法陀罗尼故。法辩不可尽。得正语陀罗尼故。辞辩不可尽。得无障碍陀罗尼故。说义味不可尽。得佛<a href=\"/remen/ganlu.html\" class=\"keylink\" target=\"_blank\">甘露</a>灌顶陀罗尼故。令众生欢喜辩不可尽。得<a href=\"/remen/zijue.html\" class=\"keylink\" target=\"_blank\">自觉</a>悟陀罗尼故。同辩不可尽。入同辩陀罗尼故。说种种义名味句身不可尽。得正语陀罗尼故。无量辩不可尽。得无量赞叹陀罗尼故。于三千<a href=\"/remen/daqianshijie.html\" class=\"keylink\" target=\"_blank\">大千世界</a>。变身如佛妙音具足。于一切法无所障碍而作佛事。随所应化随所解音随众生根。以广长舌清净音声。随时说法不违大悲。随其所应。于一一言出无量音。皆令欢喜。设有众生。悉知无量不可计阿僧祇诸语言法。知无量业知无量报。如是等无量无数阿僧祇众生。充满无量无边阿僧祇世界。与菩萨为眷属。菩萨处此会中。出一法言。悉令此等众生皆得开解。有如是等无量无边阿僧祇诸大众。与菩萨为眷属。亦复如是。尔时菩萨复作是念。设一毛端处于一念中。有无量无边阿僧祇大众来会。如是念念次第。尽过去未来一切诸劫。大众来会犹故不尽。彼诸大众。言声不同所问各异。菩萨闻如是等一切问难心无所畏。而作是念。设令一切众生悉来问难。犹以一言决其疑网皆令欢喜。菩萨说法言不虚妄。于一一言。有无量无边智慧庄严。成就无边诸功德藏。慧光普照一切诸法。具足成就一切种智。此菩萨安住善法行已。能自清净。亦能<a href=\"/remen/154932.html\" class=\"keylink\" target=\"_blank\">饶益</a>一切众生。如此三千大千世界。乃至无量无边不可称数诸世界中。自化其身为真金色。妙音具足。于一切法无所障碍而作佛事。以无量无边清净法门化度众生。佛子。此菩萨摩诃萨。有十种身。入无量无边法界身。除灭一切世间故。未来身。一切趣生故。不生身。深乐不生平等法故。不灭身。一切诸法言语断故。不实身。如如真实故。离痴妄身。随应化故。无来去身。离死此生彼故。不坏身。法界性无坏故。一相身。三世语言道断故。无相身。善分别诸<a href=\"/remen/faxiang.html\" class=\"keylink\" target=\"_blank\">法相</a>故。菩萨摩诃萨。成就如是十种身。能为一切众生作舍。长养善根故。为一切众生救护。与大无畏故。为一切众生归依。令大安隐住故。为一切众生尊导。开示无上道门故。为一切众生师方便。令入真实法故。为一切众生灯。令见业报故。为一切众生明。得甚深法故。为一切众生炬。令离愚痴解真法故。为一切众生光。令得明地故。为一切众生趣趣灯。显现如来<a href=\"/remen/zizai.html\" class=\"keylink\" target=\"_blank\">自在</a>力故。是名菩萨摩诃萨第九善法行。此菩萨摩诃萨。安住善法行已。为一切众生。作清凉法池。得佛甚深诸法底故。</p><p>佛子。何等为菩萨摩诃萨真实行。此菩萨成就第一诚谛之语。如说能行如行能说。此菩萨学三世诸佛真实语。入三世诸佛性。与三世诸佛善根等。此菩萨成就如是等一切善根。学三世诸佛无二语。随顺如来一切智慧。此菩萨成就众生是处非处智。众生去来现在一切业报智。众生诸根具足不具足智。众生种种性智。众生种种欲智。众生一切至处道智。一切<a href=\"/remen/chanding.html\" class=\"keylink\" target=\"_blank\">禅定</a>解脱三昧正受垢净起时非时转智。过去一切世界成坏智。无障碍天眼智。漏尽智。而不舍一切菩萨所行。何以故。欲令一切众生调伏清净故。菩萨复作是念。我见众生受无量苦。若未度此等先成正觉是所不应。我当满足大愿然后<a href=\"/remen/chengfo.html\" class=\"keylink\" target=\"_blank\">成佛</a>。令一切众生志求菩提究竟无余涅槃。何以故。非众生请我发菩提心行菩萨行。我自<a href=\"/remen/faxin.html\" class=\"keylink\" target=\"_blank\">发心</a>普为众生。欲令究竟得一切种智。是故。我于一切最为殊胜。不着众生故。我于一切得为最上。调御众生故。我离一切闇。解无众生际故。我得所应得本愿具足故。我善变化。菩萨功德庄严故。我有善摄取。三世诸佛所护念故。此菩萨摩诃萨。不舍本愿故。得入无上智慧庄严。随一切众生所应悉能化度。随其本愿悉满足已。得一切法自在智慧。令一切众生皆得清净。于念念中。悉能遍游十方世界。于念念中。悉能往诣无量佛国。于念念中。悉见无量无数诸佛及庄严刹。示现如来自在神力。究竟法界虚空界等。其身无量随应悉现。无量无碍而无所依。于自身中普现佛刹。一切众生一切诸法。三世诸佛皆悉显现。此菩萨知众生种种想。种种欲。业报清净。随其所应为现其身。而调伏之。解一切法如幻如化如电众生如梦。此菩萨义身味身不可穷尽。清净<a href=\"/remen/zhengnian.html\" class=\"keylink\" target=\"_blank\">正念</a>决定了知一切诸法。入诸三昧无上智慧。寂静观察不二之地。一切众生皆依二法。菩萨摩诃萨。住大悲心修习如是诸深妙法。寂静究竟得佛十力。入因陀罗网法界自在。成就如来无碍解脱。人中雄猛大师子吼得无所畏。为法转轮王。能转无碍清净法轮。成就智慧解脱。了知一切世间所行。绝生死回流。入智慧大海。悉能饶益一切众生。护持三世诸佛正法。穷尽诸佛方便大海。是名菩萨摩诃萨第十真实行。此菩萨安住真实行已。能令一切天人八部无量众生清净欢喜。</p><p>尔时佛神力故。十方世界六种震动。如来威神法应如是雨天华云。雨天香云。雨天末香云。雨天鬘云。雨天衣云。雨天宝云。雨天庄严云雨。又自然出天妓乐音。天妙光明普照一切。演出诸天微妙音声。如此四天下夜摩天宫说十行法。佛神力故。十方世界亦复如是。尔时十方各过十万佛刹尘数世界。有十万佛刹尘数菩萨。充满十方来诣此土。到已。语功德林菩萨言。善哉佛子。乃能演说诸菩萨行。我等诸来菩萨。皆同一字名功德林。我等世界皆名功德幢。佛同号普功德。我等佛所亦说十行。名味句身次第义味众会眷属亦复如是。不增不减。是故佛子。我等承佛神力。来诣此土。为汝作证。如此四天下夜摩天宫宝庄严殿说十行法我来为证。十方世界亦复如是。尔时功德林菩萨。承佛神力。普观十方一切法界及诸眷属。欲令佛种永不断绝。欲令菩萨种性清净。欲令菩萨愿种不转。欲令行种不断。欲令摄取三世佛种。欲分别说众生善根种。欲观察一切众生时根。欲乐垢净心所行种。欲普照一切诸佛菩萨种。以偈颂曰。</p><p>敬心<a href=\"/remen/dl.html\" class=\"keylink\" target=\"_blank\">顶礼</a>十力尊清净离垢慧无碍</p><p>境界深远无等伦其道清净如虚空</p><p>人中最胜无障碍功德无量无所畏</p><p>智慧无二无等等一切所行皆清净</p><p>十方现在诸导师解真实义无所畏</p><p>无等功德离诸恶彼速究竟无上道</p><p>一切如来人中雄先已具发大慈悲</p><p>游心清净法界中所行饶益诸群生</p><p>十方三世无与等自然正觉灭痴冥</p><p>一切佛法悉平等彼之功德不可坏</p><p>十方一切世界中悉得睹见诸如来</p><p>于诸如来无虚妄彼人所行不退转</p><p>若见清净真法界甚深微妙第一义</p><p>一切痴妄莫能惑彼行能成功德藏</p><p>方便善知众生类入于真实妙法界</p><p>自然<a href=\"/remen/juewu.html\" class=\"keylink\" target=\"_blank\">觉悟</a>不由他彼人所行如虚空</p><p>无量无边诸世界观察究竟悉寂灭</p><p>一切诸法无障碍彼人所行胜牟尼</p><p>具足坚固不可转成就尊重最胜法</p><p>清净愿满到彼岸谛听菩萨诸所行</p><p>无量无边一切地智慧明达无障碍</p><p>甚深微妙为境界是名无畏论师行</p><p>句句广分别深入妙智慧</p><p>真实解诸法彼修大牟尼</p><p>远离一切恶常能利众生</p><p>彼人功德藏等诸调御师</p><p>普于诸群生常施以无畏</p><p>清净无染着所行无伦比</p><p>意净无所著寂静无口过</p><p>具足妙功德彼修最胜行</p><p>究竟度深义功德定无尽</p><p>彼修不死行诸佛常护念</p><p>离我嗔恚心妙音满十方</p><p>安住正法教所行无可谕</p><p><a href=\"/remen/bushi.html\" class=\"keylink\" target=\"_blank\">布施</a>到彼岸百福自庄严</p><p>彼慧最第一能令众欢喜</p><p>善入深智地安住心不动</p><p>彼行如金刚坚固不可沮</p><p>悉入诸法界随顺到彼岸</p><p>究竟得自在法日之所行</p><p>无等等牟尼修习不二法</p><p>心常乐寂静智慧无障碍</p><p>细微世界中容受大世界</p><p>境界无不了智慧山王行</p><p>普于诸世间心净无所著</p><p>持戒到彼岸净行之所行</p><p>智慧不可量虚空法界等</p><p>深入具足智是胜金刚行</p><p>智慧悉充满三世诸法界</p><p>心常无<a href=\"/remen/xiedai.html\" class=\"keylink\" target=\"_blank\">懈怠</a>入于最胜境</p><p>一切所至道分别十力法</p><p>身行无障碍胜智之所行</p><p>一切十方界无量众生类</p><p>菩萨悉救护离痴之所行</p><p>修习诸佛法精勤无懈怠</p><p>普令世间净大龙之所行</p><p>悉知众生根究竟种种欲</p><p>了达无量性平等之所行</p><p>普于十方界久受无量苦</p><p>其心无忧恼欢喜之所行</p><p>放诸光明网普照诸世间</p><p>具足智慧明善<a href=\"/remen/xiuhui.html\" class=\"keylink\" target=\"_blank\">修慧</a>所行</p><p>皆悉能震动十方无量界</p><p>常能利一切不令生恐怖</p><p>善解语言法分别到彼岸</p><p>离垢智慧明不动之所行</p><p>善解俯仰国分别到彼岸</p><p>成就无尽地最胜慧所行</p><p>无量诸功德常行求菩提</p><p>到彼功德岸大称无尽行</p><p>无上大论师最胜师子吼</p><p>令众悉清净离垢之所行</p><p>佛甘露灌顶授以法王记</p><p>究竟方便法大心之所行</p><p>分别一切众其心无染着</p><p>决定持法藏法王之所行</p><p>一一语言中能出无量音</p><p>众生各各解无碍慧所行</p><p>究竟语言法分别悉了知</p><p>远离诸虚妄真实见所行</p><p>安住法海印善印一切法</p><p>了法无实相方便身所行</p><p>能于一一刹无量无数劫</p><p>穷尽诸劫行其心无忧厌</p><p>无数诸如来名号各不同</p><p>见之一毛孔善修之所行</p><p>如一毛端处普见无量佛</p><p>一切诸世界见佛亦如是</p><p>无量无数劫能作一念顷</p><p>非长亦非短解脱人所行</p><p>见者悉不虚所修皆真实</p><p>业行不可坏最胜之所行</p><p>无量无数劫观佛无厌足</p><p>能令众欢喜无碍慧所行</p><p>无量无数劫观察众生界</p><p>众生非众生坚固士所行</p><p>具足智慧藏清凉功德池</p><p>饶益一切众第一人所行</p><p>法界无边际无量如虚空</p><p>语言无所著无畏论师行</p><p>于一三昧中入无量三昧</p><p>升彼无上堂净月论师行</p><p>究竟忍彼岸堪忍寂灭法</p><p>远离嗔恚心无量智所行</p><p>不离一世界不起一坐处</p><p>普现十方刹无量身所行</p><p>无量诸佛刹能入一世界</p><p>佛刹不增减不思议所行</p><p>分别处非处审谛入诸力</p><p>无上力成就第一力所行</p><p>去来现在世一切诸业报</p><p>智慧不退转明智之所行</p><p>善知时非时调伏一切众</p><p>教化不失时善知时所行</p><p>身行悉皆善口意行亦然</p><p>一切无所著净智意所行</p><p>智慧善分别法辩无穷尽</p><p>境界等如实如来之所行</p><p>无碍功德藏喜乐总持门</p><p>深入诸法界随入之所行</p><p>悉与三世佛等心无异想</p><p>一相无差别无碍境界行</p><p>深入智慧海除灭诸痴闇</p><p>能与清净眼净眼之所行</p><p>一切诸导师常行不二法</p><p><a href=\"/remen/shentong.html\" class=\"keylink\" target=\"_blank\">神通</a>力自在具足行所行</p><p>十方佛刹中普雨妙法雨</p><p>令众解实义法云之所行</p><p>普于诸佛所逮得坚固信</p><p>一切智解脱所学悉究竟</p><p>彼于一念中悉知众生心</p><p>究竟解心性无性性所行</p><p>不思议世界变化无量身</p><p>无等遍游行诸行中无比</p><p>无量世界中现在诸如来</p><p>菩萨摩诃萨常现彼佛前</p><p>菩萨入三昧众生见一身</p><p>菩萨出三昧众见无量身</p><p>所行甚深妙未曾有口过</p><p>悦乐心无量令众悉欢喜</p><p>逮得无著智分别知诸根</p><p>其心无所染无上调伏行</p><p>方便分别法于法得自在</p><p>一切世界中常作诸佛事</p><p>菩萨微妙行所行如虚空</p><p>何人得闻此其心不欣悦</p><p>彼智无与等慧眼见一切</p><p>方便无伦匹无等智所行</p><p>无尽妙功德能灭一切恶</p><p>到彼清净岸无比之所行</p><p>成就庄严法安住不退转</p><p>度脱无量众而无众生想</p><p>所修无诤行一切智微妙</p><p>正法化众生净眼之所行</p><p>恭敬一切佛具足究竟慧</p><p>成就无所畏方便智所行</p><p>普能入一切世界及诸法</p><p>亦入群生类度脱无量众</p><p>遍于十方界击无上法鼓</p><p>常施无量法不死之所行</p><p>一身跏趺坐充满无量刹</p><p>众生不迫迮清净法身力</p><p>一味一义中分别无量义</p><p>演说无穷尽无边慧所行</p><p>修习佛解脱智慧无障碍</p><p>成就无所畏无量方便德</p><p>了诸世界海一切佛刹海</p><p>法海智慧海度脱众生海</p><p>或有见菩萨入胎及出生</p><p>或见成正觉无量功<a href=\"/remen/dexing.html\" class=\"keylink\" target=\"_blank\">德行</a></p><p>处处佛刹中示现般涅槃</p><p>真实无涅槃无畏师<a href=\"/remen/changzhu.html\" class=\"keylink\" target=\"_blank\">常住</a></p><p>金刚身无异随应现众生</p><p>真实无差别一身行所行</p><p>平等法界一具足无量义</p><p>常乐观三世一相无相法</p><p>到彼诸持岸正法安众生</p><p>逮得诸佛持最胜之所行</p><p>无染妙法身慧眼清净耳</p><p>是悉无障碍无碍之所行</p><p>究竟诸神通具足深智慧</p><p>智慧最殊胜方便智所行</p><p>心定未曾乱智慧不可量</p><p>境界无不照一切见所行</p><p>到彼功德岸度脱无量众</p><p>其心无疲厌常修之所行</p><p>一切知见人在诸佛家生</p><p>普于三世佛法中而化生</p><p>语言法成就摧伏诸论师</p><p>究竟无量行随入佛菩提</p><p>能放一光明普照无量刹</p><p>世间大明曜除灭一切暗</p><p>随其所应见为现如来身</p><p>调伏群生类严净一切刹</p><p>菩萨行无量一切莫能知</p><p>示现一切行欲度众生故</p><p>无量不可数众生法界等</p><p>无数劫赞叹菩萨德无尽</p><p>菩萨德无量究竟一切德</p><p>诸佛无量劫叹此德无尽</p><p>何况世间人声闻及缘觉</p><p>无量劫赞叹而能得穷尽</p></div>"
},{
    "title": "第十三卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第十三卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>菩萨十无尽藏品第十八</p><p>尔时<a href=\"/remen/gongde.html\" class=\"keylink\" target=\"_blank\">功德</a>林菩萨摩诃萨。复告诸菩萨言。<a href=\"/remen/fozi.html\" class=\"keylink\" target=\"_blank\">佛子</a>。菩萨摩诃萨。有十种藏。三世诸佛之所演说。何等为十。信藏。戒藏。惭藏。愧藏。闻藏。施藏。慧藏。<a href=\"/remen/zhengnian.html\" class=\"keylink\" target=\"_blank\">正念</a>藏。持藏。辩藏。是为十。何等为菩萨信藏。此菩萨信一切法空无真实。信一切法<a href=\"/remen/wuxiang.html\" class=\"keylink\" target=\"_blank\">无相</a>。信一切法无愿。信一切法无作者。信一切法不实。信一切法无坚固。信一切法无量。信一切法无上。信一切法不可度。信一切法不生。若菩萨成就如是随顺净信。闻诸<a href=\"/remen/fofa.html\" class=\"keylink\" target=\"_blank\">佛法</a>不可思议。心不惊怖。闻一切佛不可思议。心不惊怖。闻<a href=\"/remen/zhongsheng.html\" class=\"keylink\" target=\"_blank\">众生</a>不可思议。心不惊怖。闻法界不可思议。心不惊怖。闻<a href=\"/remen/xukong.html\" class=\"keylink\" target=\"_blank\">虚空</a>界不可思议。心不惊怖。闻<a href=\"/remen/niepan.html\" class=\"keylink\" target=\"_blank\">涅槃</a>界不可思议。心不惊怖。闻过去世不可思议。心不惊怖。闻未来世不可思议。心不惊怖。闻现在世不可思议。心不惊怖。闻入一切劫不可思议。心不惊怖。何以故。菩萨于诸佛所一向坚信不可沮坏。佛如是知佛无尽无边智。十方一切世界。一一世界中三世无量无数诸佛。出兴于世。施行佛事。而般涅槃。彼诸佛<a href=\"/remen/zhihui.html\" class=\"keylink\" target=\"_blank\">智慧</a>。不增不减。不生不灭。不尽不去。不近不远。不智不乱。菩萨成就如是等无边无尽信藏。则能乘如来乘。此菩萨成就如是等无量无边信。不退转信。不乱信。不坏信。不着信。有根信。随顺<a href=\"/remen/shengren.html\" class=\"keylink\" target=\"_blank\">圣人</a>信。如来家性信。则能护持一切佛法。长养一切菩萨善根。随顺一切如来善根。从一切佛善方便生。是名菩萨摩诃萨无尽信藏。菩萨住此信藏。悉能闻持诸如来法。广为一切众生演说。佛子。何等为菩萨摩诃萨戒藏。此菩萨成就<a href=\"/remen/154932.html\" class=\"keylink\" target=\"_blank\">饶益</a>戒。不<a href=\"/remen/shoujie.html\" class=\"keylink\" target=\"_blank\">受戒</a>。无著戒。安住戒。不诤戒。不恼害戒。不杂戒。离邪命戒。离恶戒。清净戒。何等为饶益戒。此菩萨先当饶益安乐众生。何等为不受戒。此菩萨不受外道戒。具足奉持三世诸佛平等净戒。何等为无著戒。此菩萨不着欲界戒。不着<a href=\"/remen/sejie.html\" class=\"keylink\" target=\"_blank\">色界</a>戒。不着<a href=\"/remen/wusejie.html\" class=\"keylink\" target=\"_blank\">无色界</a>戒。何以故。不<a href=\"/remen/huixiang.html\" class=\"keylink\" target=\"_blank\">回向</a>彼故。何等为安住戒。此菩萨成就清净无疑悔戒。何以故。菩萨不作五无间罪。永不故犯一切戒故。何等为不诤戒。此菩萨不非先制。不更造立。心常随顺向涅槃戒。皆具足持无所毁犯。不由此戒恼乱众生共相违诤。菩萨持戒。但饶益众生令<a href=\"/remen/huanxi.html\" class=\"keylink\" target=\"_blank\">欢喜</a>故。何等为不恼害戒。此菩萨不因持戒学诸咒术药草恼害众生。何以故。菩萨欲救护众生故。持清净戒。何等为不杂戒。此菩萨离断常见。不持杂戒。但观察十二缘起。持清净戒。何等为离邪命戒。此菩萨不作持净戒相。欲使他知内无实德现实德相。但持净戒一向求法。究竟萨婆若。何等为不恶戒。此菩萨不自贡高言我持戒。见犯戒人。不轻贱诃骂令其忧恼。但一其心持清净戒。何等为清净戒。此菩萨舍离杀盗邪淫<a href=\"/remen/wangyu.html\" class=\"keylink\" target=\"_blank\">妄语</a>恶口粗言两舌杂语贪恚邪见。具持十善。此菩萨持如是等清净戒时作是念。若有众生犯净戒者。斯由颠倒诸<a href=\"/remen/fannao.html\" class=\"keylink\" target=\"_blank\">烦恼</a>故。一切诸佛悉分别知是一切众生。因诸颠倒毁犯净戒。是故我当专求佛道。究竟无上<a href=\"/remen/puti.html\" class=\"keylink\" target=\"_blank\">菩提</a>。广为众生说真实法。令离颠倒净持禁戒。悉令究竟无上菩提。是为菩萨摩诃萨第二无尽戒藏。佛子。何等为菩萨摩诃萨惭藏。此菩萨自忆<a href=\"/remen/suming.html\" class=\"keylink\" target=\"_blank\">宿命</a>。无数世来。于六亲所行无惭行。或侮慢无礼。或淫乱无节。忍害无亲兴师相伐。迷惑颠倒无恶不造。斯由三毒邪疑使缠虚伪谄曲诸不善故。一切众生亦复如是。皆悉积习诸无惭行。斯由无智乃至谄曲故。尊卑失序不相敬顺。不能谦下遵奉明哲。常怀毒念怨结滋甚。更相屠害曾无耻惧。自惟我身及余众生。去来现在行无惭法。三世诸佛无不知见。我当云何犹行无惭。甚为不可。是故我应修习惭法。究竟菩提。广为众生说真实法。令其永离诸无惭法。成就菩提。是为菩萨摩诃萨第三无尽惭藏。佛子。何等为菩萨摩诃萨愧藏。此菩萨自愧昔来贪求色声香味触法妻子眷属钱财宝物僮仆车乘。心无厌足。我不应行是诸非<a href=\"/remen/fashi.html\" class=\"keylink\" target=\"_blank\">法事</a>。因是生长贪恚愚痴乃至谄曲。复作是念。众生所行无愧之法。皆以无智乃至谄曲诸恶法故。不相承顺尊敬<a href=\"/remen/gongyang.html\" class=\"keylink\" target=\"_blank\">供养</a>。常怀毒心迭相残害。我及众生。去来现在爱乐贪求。集行是法。因是法故。受胎<a href=\"/remen/shengsi.html\" class=\"keylink\" target=\"_blank\">生死</a>无量诸苦。三世诸佛皆悉知见。我犹行是无愧法者。三世诸佛皆不欢喜。我当修习愧法。究竟菩提。广为众生说如是法。令离无愧成就佛道。是为菩萨摩诃萨第四无尽愧藏。佛子。何等为菩萨摩诃萨多闻藏。此菩萨多闻者。所谓知是事有故是事有。是事无故是事无。是事起故是事起。是事灭故是事灭。是<a href=\"/remen/shijian.html\" class=\"keylink\" target=\"_blank\">世间</a>法。是出世间法。是有为法。是<a href=\"/remen/wuweifa.html\" class=\"keylink\" target=\"_blank\">无为法</a>。是有记法。是无记法。何等为是事有故是事有。所谓有无明故有行。何等为是事无故是事无。所谓无识故无名色。何等为是事起故是事起。所谓爱起故苦起何等为是事灭故是事灭。所谓有灭故生死灭。何等为世间法。所谓色受想行识。何等为出世间法。所谓戒身定身慧身<a href=\"/remen/jietuo.html\" class=\"keylink\" target=\"_blank\">解脱</a>身解脱知见身。何等为有为法。所谓欲界色界无色界众生界。何等为无为法。所谓虚空涅槃。数缘灭非数缘灭。十二缘起及法界。何等为有记法。所谓四<a href=\"/remen/zhendi.html\" class=\"keylink\" target=\"_blank\">真谛</a>。四<a href=\"/remen/shamen.html\" class=\"keylink\" target=\"_blank\">沙门</a>果。四辩。四无所畏。<a href=\"/remen/sinianchu.html\" class=\"keylink\" target=\"_blank\">四念处</a>。四正勤。四如意足。五根。五力。七觉支。八圣道分。何等为无记法。所谓世间有边世间无边。世间有边无边。世间非有边非无边。世间有常世间<a href=\"/remen/wuchang.html\" class=\"keylink\" target=\"_blank\">无常</a>。世间有常无常。世间非有常非无常。如来灭后如去不受。如来灭后不如去亦不受。如来灭后如去不如去亦不受。如来灭后非如去非不如去亦不受。有我有众生。<a href=\"/remen/wuwo.html\" class=\"keylink\" target=\"_blank\">无我</a>无众生。有我无我。有众生无众生。非有我非无我。非有众生非无众生。过去有几如来灭度。几声闻缘觉灭度。未来有几如来几声闻缘觉几众生生。现在有几佛几声闻缘觉。何等如来最初出世。何等声闻缘觉最初出世。何等众生最初生。何等如来最后出世。何等声闻缘觉最后出世。何等众生最后生。何等诸法最在初。何等诸法最在后。世间从何处来去至何所。有几世界成。有几世界败。世界从何所来去至何所。何等为生死最初际。何等为生死最后际。是名无记法。菩萨摩诃萨。作如是念。众生长夜<a href=\"/remen/liuzhuan.html\" class=\"keylink\" target=\"_blank\">流转</a>生死。童蒙凡夫不知<a href=\"/remen/xiudao.html\" class=\"keylink\" target=\"_blank\">修道</a>。我当昼夜精勤学问。<a href=\"/remen/shouchi.html\" class=\"keylink\" target=\"_blank\">受持</a>一切诸佛法藏。究竟成就无上菩提。广为众生说真实法。普令一切成无上道。是为菩萨摩诃萨第五无尽多闻藏。佛子。何等为菩萨摩诃萨施藏。此菩萨<a href=\"/remen/xiuxing.html\" class=\"keylink\" target=\"_blank\">修行</a>十种施。所谓施法。最后难施法。内施法。外施法。内外施法。一切施法。过去施法。未来施法。现在施法。究竟施法。何等为菩萨修习施法。此菩萨从本以来习平等施。珍馔美味不自贪着。惠施一切。其余诸物亦复如是。所施之余然后自食。作是念言。为我身中八万户虫故。我身安乐彼亦安乐。我身饥苦彼亦饥苦。是故菩萨有所服食皆为诸虫。欲令安乐不贪其味。菩萨复作是念。我长夜为身贪求饮食。当勤<a href=\"/remen/jingjin.html\" class=\"keylink\" target=\"_blank\">精进</a>速离此身。是为菩萨修习施法。何等为菩萨最后难施法。此菩萨若得种种上味饮食香华衣服资生之具。若自己受用则快乐长寿。若尽以施人则穷苦夭命。时有乞人一切求索。菩萨自念。吾从本际以来丧身无数。未曾损己利一众生令获大利希有之庆。当捐弃身命。悉舍一切饶益众生。究竟大施。是为菩萨最后难行施法。何等为菩萨内施法。此菩萨于少壮时形体端严。颜容殊特澡浴清净。服上妙衣严饰之具。受灌顶转轮王位。七宝具足王四天下。时有乞人来诣王所。而自陈曰。大王当知。我今衰老身婴重疾。茕独苦厄无人赡救。生路既穷必之死地。若得王身随所应用。或须手足或须血肉。或须头目。或须髓脑。若大王慈仁矜哀穷老。舍离贪身以救我者。必蒙天施得全性命。菩萨即作是念。今我此身。亦当如彼会应归死。无一饶益。宜时舍身以济其命。念已欢喜施彼众生。是为菩萨内施法。何等为菩萨外施法。此菩萨于少壮时形体端严。颜容殊特澡浴清净。服上妙衣严饰之具。受灌顶转轮王位。七宝具足王四天下。时有乞人来诣王所。作如是言。大王当知。我今衰老身又婴疾。余命无几终此贫苦。而王具足一切快乐。善哉大王。愿舍天位哀施于我。我当统领天下受王福乐。菩萨即作是念。富贵无常必归贫贱。若在贫贱无所饶益。不能满遂众生所愿。是故我今宜时舍位称悦其意。念已欢喜即舍与之。是为菩萨外施法。何等为菩萨内外施法。此菩萨于少壮时形体端严。颜色殊特澡浴清净。服上妙衣严身之具。受灌顶转轮王位。七宝具足王四天下。时有乞人来诣王所。作如是言。大王当知。今我老迈身又婴疾。不以衰贱窃希美号。善哉大王。愿以王身七宝天下转轮王位。以授于我。令我具足受王庆乐。菩萨即作是念。我身财宝俱非坚固。无常危脆磨灭之法。我今盛壮富有天下。乞者现前。三事具足。是故于此不坚固法当求坚固。作是念已倍大欢喜。即舍内外而施与之。是为菩萨内外施法。何等为菩萨一切施法。此菩萨于少壮时形体端严。颜容殊特沐浴香汤。服上妙衣严身之具。受灌顶转轮王位。七宝具足王四天下。时有乞人来诣王所。作如是言。大王当知。大王名称普闻十方。我乃在彼国服承王问。自远而来欲有所请。善哉大王。愿随所欲充满我意。尔时乞者。或求国城妻子眷属肢节血肉头目髓脑。尔时菩萨作是思惟。一切恩爱会当别离。无所饶益不能果遂众生诸愿。我今应当离贪贫行。一切速舍饶益众生。作是念已倍大欢喜。悉舍一切惠施众生。是为菩萨一切施法。何等为菩萨修习过去施法。此菩萨闻过去诸佛菩萨所行具足功德。闻已不着了达非有。不起<a href=\"/remen/wangxiang.html\" class=\"keylink\" target=\"_blank\">妄想</a>不贪不味。观察诸法心无所猗。诸法如梦无有坚固。于诸善根不起有想。心无所著。但为化众生故。示现其身广说道教。欲令众生成就佛法。又复观察过去诸法。十方推求都不可得。菩萨如是观已。复作是念。过去诸法皆悉舍离。是为菩萨修习过去施法。何等为菩萨修习未来施法。此菩萨闻未来世诸佛菩萨所<a href=\"/remen/xingshan.html\" class=\"keylink\" target=\"_blank\">行善</a>根具足功德。闻已而不取相心无所有。不求<a href=\"/remen/wangsheng.html\" class=\"keylink\" target=\"_blank\">往生</a>彼方佛刹。无诸求想不生<a href=\"/remen/xingyuan.html\" class=\"keylink\" target=\"_blank\">行愿</a>。摄心不散不味不厌。不以善根回向于彼。不为生彼专修善根。亦不废舍。但因彼境界<a href=\"/remen/jiaohua.html\" class=\"keylink\" target=\"_blank\">教化</a>众生。欲令众生具足佛法。观察真实。此真实法。非有处所非无处所。非内非外非远非近。复作是念。若法非有不可不舍。是为菩萨修习未来施法。何等为菩萨修习现在施法。此菩萨闻四天王三十三天。夜摩天。兜率陀天。化乐天。他化<a href=\"/remen/zizai.html\" class=\"keylink\" target=\"_blank\">自在</a>天。梵天。梵身天。梵辅天。梵眷属天。大梵天。光天。少光天。无量光天。光音天。净天。少净天。无量净天。遍净天。密身天。少密身天。无量密身天。密果天。不烦天。不热天。善现天。善见天。色究竟天。闻声闻缘觉具足功德。闻已心不惑乱正念不忘。不懈不没亦不忧戚。其心寂灭而无所取。菩萨唯作是念。一切诸行皆悉如梦。一切所行皆非真实。众生不知故流转恶道。菩萨于彼广为<a href=\"/remen/shuofa.html\" class=\"keylink\" target=\"_blank\">说法</a>。远离诸恶成就佛法。修<a href=\"/remen/pusadao.html\" class=\"keylink\" target=\"_blank\">菩萨道</a>心无惑乱。是为菩萨修习现在施法。何等为菩萨究竟施法。此菩萨摩诃萨。有无量众生形类不同。往诣其所作如是言。我有所须幸垂周给。我意既足仁愿亦满。菩萨闻是语已欢喜踊跃。随其所求施令满足。菩萨摩诃萨内自观察。从初入胎不净微形。胞段诸根生老病死。又具观此身。无有真实无所有相。无惭愧物贤圣所弃。恶露臭处犹如死尸。骨节相持血肉泥涂。九窍之门常流不净。菩萨见身无量过患。乃至不起一念贪惜是身。复作是念。此身危脆我当云何。既见此身无量过患。而生贪着。应当弃舍施彼众生充满其愿。我当于此不坚法中。求坚固法。令一切众生随其所愿悉得满足。开悟示导。皆令逮得清净法身。住无所住离身心相。是为菩萨摩诃萨第六无尽施藏。佛子。何等为菩萨摩诃萨无尽慧藏。此菩萨知色苦如实。知色集如实。知色灭如实。知色道如实。知受想行识苦如实。知识集如实。知识灭如实。知识道如实。知无明苦。知无明集。知无明灭。知无明道。知爱苦。知爱集。知爱灭。知爱道。知声闻。知声闻法。知声闻集。知声闻涅槃。知缘觉。知缘觉法。知缘觉集。知缘觉涅槃。知菩萨。知菩萨法。知菩萨集。知菩萨涅槃。云何知。知从业报<a href=\"/remen/yinyuan1.html\" class=\"keylink\" target=\"_blank\">因缘</a>所造。诸行非我非坚固。无真实空无所有。不取诸法坚固之相。不取诸法所有之相。知一切法悉无所有。广为众生。说真实法。云何为说说一切法不可坏。何等不可坏。色不可坏。受想行识不可坏。无明不可坏。声闻法。缘觉法。菩萨法。不可坏。何以故。一切诸法。不自作不他作。言语道断离一切处。不生不起不施不受。无有心意。菩萨成就如是等无尽慧藏。以少方便。则能逮得一切诸法善妙方便。自然明达不由他悟。此智慧藏有十种不可尽。何等为十。多闻善方便不可尽。亲近善知识不可尽。演一句法不可尽。入深法界不可尽。入无量智慧<a href=\"/remen/zhuangyan.html\" class=\"keylink\" target=\"_blank\">庄严</a>不可尽。出生长养诸功德藏心无忧厌不可尽。入一切陀罗尼门不可尽。分别了知一切众生语言音声不可尽。得普令众生离诸疑惑不可尽。得一切佛自在示现教化众生所行成就不可尽。是为十种不可尽法。是为菩萨摩诃萨第七无尽慧藏。菩萨住此无尽慧藏。疾得无上平等正觉。佛子。何等为菩萨摩诃萨无尽念藏。此菩萨舍离痴冥。忆念过去一生十生百生千生万生。乃至阿僧祇不可思议无分齐。不可说亿那由他生成劫坏劫成坏劫非一成劫。非一坏劫。非一成坏劫。百劫千劫百千亿那由他劫。乃至阿僧祇不可思议无分齐。不可说亿那由他劫。念知一佛名号。乃至不可说不可说诸佛名号。念知授一佛记。乃至授不可说不可说诸佛记。念知一佛出世。乃至念知不可说不可说诸佛出世。念知从一佛所受一修多罗。乃至不可说不可说佛所受不可说不可说修多罗。祇夜。授记。伽陀。因缘。忧陀那。本事。本生。方广。未曾有。譬谕。忧波提舍。亦复如是。念知一会众一时说法。乃至不可说不可说时会说法。念知一根乃至不可说不可说诸根。念知一烦恼乃至不可说不可说诸烦恼。念知一<a href=\"/remen/sanmei.html\" class=\"keylink\" target=\"_blank\">三昧</a>乃至不可说不可说诸三昧。菩萨作如是念。妙念。净念。不浊念。遍净念。离尘念。离种种尘念。离垢念。光曜念。乐念。无障碍念。此菩萨住是念时。一切世间不能娆乱。诸根清净不复染着。一切世间众魔外道所不能坏。念持一切诸佛法藏。决定明了未曾错乱。是为菩萨摩诃萨第八无尽念藏。佛子。何等为菩萨摩诃萨无尽闻持藏。此菩萨于诸佛所。闻持一品修多罗。乃至闻持不可说不可说修多罗。未曾忘失一字一句。于一生中而不忘失。乃至不可说不可说生。未曾忘失一字一句。闻持一佛名号。乃至闻持不可说不可说佛名号。闻持一世界名字。乃至闻持不可说不可说世界名字。闻持一劫名字。乃至闻持不可说不可说劫名字。闻持一如来记。乃至闻持不可说不可说如来记。闻持一修多罗。乃至闻持不可说不可说修多罗。闻持一会名字。乃至闻持不可说不可说会名字。闻持一时说法。乃至闻持不可说不可说时说法。闻持一根。乃至闻持不可说不可说诸根。闻持一烦恼。乃至闻持不可说不可说烦恼。闻持一三昧。乃至闻持不可说不可说三昧。是为菩萨摩诃萨第九甚深无尽闻持藏。此闻持藏。唯佛境界余无能及。佛子。何等为菩萨摩诃萨无尽辩藏。此菩萨成就甚深智慧。广为众生演说诸法。不违一切诸<a href=\"/fojing/\" class=\"keylink\" target=\"_blank\">佛经</a>典。说一品法。乃至说不可说不可说品法。说一佛名号。乃至说不可说不可说诸佛名号。说一世界名字。说一佛记。说一修多罗。说一会。说一时。说法。说一根。说一烦恼。说一三昧。乃至说不可说不可说诸三昧。或一日说一句一味法无尽。乃至不可说不可说劫。说一句一味法而无穷尽。一切诸劫尚可穷尽。说一句一味不可穷尽。何以故。此菩萨成就十种无尽藏故。成就此藏故。得摄一切法。陀罗尼门现在前。百万阿僧祇陀罗尼以为眷属。此菩萨成就百万阿僧祇陀罗尼眷属已。以法光明辩才。广为众生演说深法。以广长舌出妙音声。充满一切十方世界随顺诸根除灭烦恼。皆令欢喜。善入一切音声。于一切文字。得不断辩。入普照法门。说一切众生如来种子不可断故。不舍菩萨一切诸行。心无忧厌。何以故。此菩萨成就充满虚空法界清净法身故。是为菩萨摩诃萨第十无尽辩藏。此藏无量无分齐。无间不可坏。无断不可断。不退转。甚深无底。以一切法门。入一切佛法。佛子。是为菩萨摩诃萨十种无尽藏。令一切众生究竟成就无上菩提。此藏有十种无尽深法。何等为十。饶益一切众生善回向故。不断本愿一切劫行故。心无量无边观察平等如虚空故。回向有为不着无为故。一切法无尽念念知境界故。大愿不可坏究竟诸力陀罗尼行故。诸佛护念入一切法如幻化故。是为十种无尽法。能令一切世间。得无尽藏。</p><p>如来升兜率天宫一切宝殿品第十九之一</p><p>尔时佛威神力故。十方一切世界。诸四天下。一一阎浮提。皆有如来坐菩提树。无不显现。彼诸菩萨。承佛神力说种种法。皆悉自谓在于佛所。尔时如来。以自在神力。不离菩提树座及须弥顶妙胜殿上夜摩天宫宝庄严殿。趣兜率天宫一切宝庄严殿。时彼天王遥见佛来。即于殿上敷如意宝藏师子之座。以种种天宝而庄严之。过去修习善根所得。一切如来威神护持。不可数那由他阿僧祇善根所生。一切诸佛净法所起。一切众生所共庄严。无量功德之所成就。离一切恶。清净业报。一切乐观无有厌足。出离世间诸法所起。清净无污。一切世间因缘所起。一切众生见不能尽。以无量庄严具而庄严之。所谓百万亿栏楯。百万亿宝网罗覆其上。百万亿华帐。以张其上。百万亿华鬘以垂四边。百万亿香帐。普熏十方。百万亿宝帐。以张其上。百万亿华盖。诸天执持。百万亿华鬘盖。百万亿宝盖。以盖其上。百万亿宝衣。以敷其上。百万亿妙宝楼阁。百万亿如意宝王网。罗覆其上。百万亿胜妙杂网。百万亿众宝璎珞。间错垂下。百万亿众妙杂宝。百万亿网盖。以覆其上。百万亿杂宝网衣。百万亿妙宝莲华。开敷光曜。百万亿无厌香网。普熏十方。百万亿大宝帐网。以覆其上。百万亿宝铃。微动出和雅音。百万亿栴檀宝帐。普熏十方。百万亿杂宝妙华。以散其上。百万亿杂色宝衣。以覆其上。百万亿菩萨大帐。百万亿杂宝盖帐。百万亿清净金帐。百万亿净琉璃帐。百万亿杂宝藏帐。百万亿一切宝帐。以覆其上。百万亿杂宝妙华。周匝围绕。百万亿宝形像帐。百万亿众妙宝鬘。百万亿香鬘。普熏十方。百万亿天曼陀罗栴檀。色香具足普熏十方。百万亿天庄严具。百万亿妙宝华鬘。百万亿胜妙宝藏。百万亿胜宝藏鬘。百万亿清净宝鬘。百万亿海宝藏鬘。百万亿因陀罗金刚妙宝。百万亿妙宝缯彩。以为垂带。百万亿无量自在妙宝。百万亿真金宝藏。清净微妙。百万亿毗楼那宝。以为照耀。百万亿因尼罗宝。杂宝校饰。百万亿首罗幢宝光曜明净。百万亿火珠宝。出大光明普照十方。百万亿天坚固宝。以为窗牖。百万亿净功德宝。无量妙色。百万亿杂宝偏阁。清净妙藏。百万亿大海月宝。百万亿离垢藏宝。百万亿心王宝。无量欢喜。百万亿师子面宝。百万亿阎浮檀宝。百万亿一切世间清净藏宝。百万亿一切世间因陀罗幢宝。百万亿罗阇藏宝。百万亿须弥山王殊胜幢宝。百万亿解脱妙宝。百万亿琉璃鬘网。周匝垂下。百万亿赤色宝鬘。百万亿乐摩尼宝。百万亿清净乐宝。百万亿众杂宝藏。百万亿赤色解脱乐见妙宝。百万亿无量色宝鬘。百万亿无比宝鬘。百万亿净光明宝。普照殊胜。百万亿摩尼宝像。百万亿因陀罗宝。百万亿黑沉水香。普熏十方。百万亿不可思议众杂妙香。普熏十方一切佛刹。百万亿十方妙香。普熏世界。百万亿最殊胜香。普熏十方。百万亿香像香彻十方。百万亿随所乐香。普熏十方。百万亿净光明香。普熏众生。百万亿种种色香。普熏佛刹。不退转香。百万亿涂香。百万亿栴檀涂香。百万亿香熏香。百万亿莲<a href=\"/remen/huazang.html\" class=\"keylink\" target=\"_blank\">华藏</a>黑沉香云。充满十方。百万亿丸香烟云。充满十方。百万亿妙光明香。常熏不绝。百万亿妙音声香。能转众心。百万亿明相香。普熏众味。百万亿能开悟香。远离嗔恚寂静诸根充满十方。百万亿香王香。普熏十方。雨百万亿天华云雨。百万亿天香云雨。百万亿天末香云雨。百万亿天妙莲华云雨。百万亿天种种宝华云雨。百万亿天青莲华不断云雨。百万亿天宝华云雨。百万亿天分陀利华云雨。百万亿天曼陀罗华云雨。百万亿天一切杂华云雨。百万亿天种种衣云雨。百万亿天杂宝普照十方云雨。百万亿天种种盖云雨。百万亿天无量色幡云雨。百万亿天冠云雨。百万亿天种种庄严天冠云雨。百万亿天庄严具云雨。百万亿杂色天鬘云雨。百万亿种种大庄严天鬘云雨。百万亿种种色天栴檀云雨。百万亿天沉水香云雨。百万亿天宝幢。百万亿天杂幡。百万亿天带垂下。百万亿天和香。普熏十方。百万亿天妙功德宝鬘垂下。百万亿天多罗宝。悬布光耀。百万亿天拂。执持侍立。百万亿天金铃网。微风吹动出妙音声。百万亿天宝栏楯。周匝围绕。百万亿天多罗宝墙。周回四绕。百万亿天杂宝树。围绕覆荫。百万亿天杂宝楼阁。庄严其内。百万亿天胜宝门。百万亿天真金铃。微风吹动出和雅音。百万亿清净天鬘。布列垂下。百万亿天苏婆提宝。杂相解脱。百万亿天金刚藏众妙璎珞。百万亿天杂宝盖。诸天执持。百万亿天杂宝网。百万亿天杂宝藏。光耀殊特。百万亿天净光明。普照十方。百万亿大光普耀。百万亿日藏光明。普照一切。百万亿杂色月光。百万亿离痴净香。百万亿天妙华藏。开敷鲜茂。百万亿宝网藏。百万亿华网。百万亿香网。以覆其上。百万亿天杂宝衣。以敷其上。百万亿天诸宝衣。处处敷置。百万亿天青色衣。百万亿天杂黄衣。百万亿天杂朱衣。百万亿天杂色衣。百万亿天杂宝衣。百万亿种种熏衣。百万亿殊胜宝衣。能令众生发欢喜心。如是等衣以敷其上。百万亿白净妙衣。以覆其上。百万亿天幢宝铃。出微妙音。百万亿白净宝幢。微风吹动出妙音声。百万亿天缯彩幢。百万亿香幢。出众香网。百万亿华幢。雨一切华。百万亿天妙衣幢。百万亿摩尼宝幢。百万亿天一切庄严具幢。百万亿天鬘幢。四面行列。百万亿天盖幢。一切宝铃出妙音声。百万亿天螺。出妙音声。百万亿天鼓。出大音声。百万亿天琴。出微妙音。百万亿天牟陀罗。出大音声。百万亿天娱乐具。百万亿天乐音声。充满十方一切佛刹。百万亿化音声。声彻十方。众生闻者悉解如响。百万亿天妓乐音。同时俱作。百万亿天神力妓乐。出相和音。百万亿一切诸天娱乐之具。出妙音声。百万亿妙音。赞叹如来。百万亿胜妙喜音。赞叹如来。百万亿甚深音声。赞叹如来。百万亿种种音声。叹佛<a href=\"/remen/guobao.html\" class=\"keylink\" target=\"_blank\">果报</a>。百万亿细微音声。称扬赞叹出<a href=\"/remen/sanjie.html\" class=\"keylink\" target=\"_blank\">三界</a>法。百万亿寂静音声。赞叹如来本所修行。百万亿音。赞叹如来百万亿劫永离嗔恚。赞叹百万亿供养供养过去诸佛。百万亿法门。赞叹如来百万亿音。赞叹一切菩萨功德不可穷尽。百万亿音。赞叹菩萨一切诸地功德具足。百万亿音。赞叹诸佛无有厌足。百万亿音。称扬赞叹见佛之行。百万亿音。赞叹深法。其闻音者得深智慧。无有障碍。百万亿妙音。充满十方一切世界。百万亿妙音。叹诸众生。随其志愿皆令欢喜。百万亿音。叹一切世间。其闻音者解一切法真实之性。百万亿音。赞叹如来。其闻音者。悉能恭敬一切如来。百万亿音。叹佛境界一切功德。百万亿音。叹诸总持善妙方便。善知分别一切诸法。闻持一切诸如来法。百万亿音。赞叹甚深具足诸法。百万亿音。叹<a href=\"/remen/faxin.html\" class=\"keylink\" target=\"_blank\">发心</a>菩萨。修习长养一切种智。百万亿音。叹治地菩萨。其心欢喜。百万亿音。叹修行地菩萨。清净解脱。百万亿音。叹生贵菩萨。心得安住。百万亿音。赞叹方便具足菩萨。于摩诃衍究竟决定。百万亿音。叹善现菩萨具足一切菩萨所行。百万亿音。赞叹不退菩萨所行。一切诸地皆悉清净。百万亿音。叹童真菩萨。光明普照一切十方。百万亿音。叹王子菩萨。善入甚深不可思议诸佛境界。百万亿音。叹灌顶菩萨。能现一切诸如来力。百万亿神力自在。百万亿清净解脱。出生百万亿清净解脱。百万亿长养大欢喜法。百万亿住不坏信。百万亿长养勇猛之力。百万亿长养名闻法。百万亿分别法义。广说定慧。百万亿正念清净不乱。出生百万亿定慧。百万亿陀罗尼。悉能受持一切佛法。出生百万亿广大智慧。出生百万亿深心信佛信根坚固。出生百万亿清净檀波罗蜜。出生百万亿尸波罗蜜。出生百万亿羼提波罗蜜。不生恚心。具足诸佛羼提波罗蜜。出生百万亿毗梨耶波罗蜜。究竟具足无量。毗梨耶波罗蜜。出生百万亿禅波罗蜜。无量诸禅寂静照明。出生百万亿<a href=\"/remen/banruo.html\" class=\"keylink\" target=\"_blank\">般若</a>波罗蜜。照一切法。出生百万亿清净大愿。出生百万亿诸深法门智慧灯明。出生十方诸佛百万亿深妙法门。出生百万亿离痴示现善妙方便。出生百万亿诸法之行。普入百万亿诸佛之刹。百万亿清净法身。往诣十方一切佛刹。出生百万亿如来微妙音声。出生百万亿一切种智善妙方便。出生百万亿具足法门。出生百万亿<a href=\"/remen/zhengfa.html\" class=\"keylink\" target=\"_blank\">正法</a>知见。悉见一切诸佛实法。犹如宝幢。出生百万亿智慧。示现如来境界无所障碍。百万亿诸天神王。恭敬<a href=\"/remen/libai.html\" class=\"keylink\" target=\"_blank\">礼拜</a>。百万亿龙王。一心谛观而无厌足。百万亿夜叉王。合掌敬立。百万亿乾闼婆王。一心恭敬目不暂舍。百万亿阿修罗王。断除憍慢敬心侍立。百万亿宝金翅鸟王。口衔缯带。百万亿紧那罗王。欢喜立侍。百万亿摩睺罗王。踊跃欢喜一心谛观。百万亿<a href=\"/remen/poluomen.html\" class=\"keylink\" target=\"_blank\">婆罗门</a>王。恭敬礼拜。百万亿一切世间诸王。恭敬<a href=\"/remen/dl.html\" class=\"keylink\" target=\"_blank\">顶礼</a>。百万亿诸释天王。恭敬尊重一心观察。百万亿夜摩天王。踊跃欢喜高声赞叹。百万亿兜率陀天王。恭敬礼拜。百万亿化乐天王。恭敬赞叹。百万亿他化自在天王。合掌恭敬一心侍立。百万亿梵天王。一心观察。百万亿摩醯首罗天王。恭敬赞叹。百万亿菩萨。恭敬赞叹。百万亿天女。恭敬供养。百万亿愿天。敬心顶礼。百万亿宿命。亲近善知识天妙声赞叹。百万亿梵身天。布身敬礼。百万亿梵辅天。恭敬顶礼。百万亿梵眷属天。围绕侍卫。百万亿大梵王。赞叹称扬无量功德。百万亿光天。五体投地。百万亿少光天。宣扬赞叹佛世难值。百万亿无量光天。赞叹礼拜。百万亿光音天。赞叹如来。难遇难见。百万亿净天。恭敬礼拜。百万亿少净天。恭敬礼拜。百万亿无量净天。乐见佛故。于虚空中自投来下。百万亿遍净天。合掌敬住。百万亿密身天。忆本功德称扬赞叹。百万亿少密身天。生如来想一心求见。百万亿无量密身天。清净善业恭敬礼拜。百万亿密果天。布身敬礼。百万亿无烦天。得坚固信恭敬礼拜。百万亿无热天。合掌观察心无厌足。百万亿善现天。恭敬礼拜。百万亿善见天。忆念无量佛所。恭敬供养心无厌足。百万亿阿迦尼吒天。恭敬礼拜。百万亿种种天。皆大欢喜恭敬赞叹。百万亿诸天。以种种善慧而庄严之。</p></div>"
},{
    "title": "第十四卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第十四卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>如来升兜率天宫一切宝殿品第十九之二</p><p>百万亿诸大菩萨。顶戴护持。百万亿华手菩萨。雨一切华百万亿香手菩萨。雨一切香百万亿鬘手菩萨。雨一切鬘。百万亿末香手菩萨。雨一切末香。百万亿衣手菩萨。雨一切宝衣。百万亿幢手菩萨。雨一切幢。百万亿幡手菩萨。雨一切幡。百万亿宝手菩萨。雨一切宝。百万亿<a href=\"/remen/zhuangyan.html\" class=\"keylink\" target=\"_blank\">庄严</a>手菩萨。普雨一切诸庄严具。百万亿诸天。以天种种庄严宫殿。而以庄严。<a href=\"/remen/huanxi.html\" class=\"keylink\" target=\"_blank\">欢喜</a>天子。以百万亿诸天庄严宫殿。而庄严之。百万亿生贵天子。法身普覆。百万亿灌顶天子。举身持座。出生百万亿菩萨清净大愿。出生百万亿菩萨初清净心。出生菩萨百万亿柔软利根。百万亿禅藏皆悉清净。菩萨百万亿清净<a href=\"/remen/jietuo.html\" class=\"keylink\" target=\"_blank\">解脱</a>。严治菩萨百万亿诸清净业。出生菩萨百万亿安住生贵地。出生菩萨百万亿法门普照一切。成就百万亿菩萨诸地。<a href=\"/remen/jiaohua.html\" class=\"keylink\" target=\"_blank\">教化</a>调伏百万亿大众。百万亿诸善根所起。百万亿诸佛护持。百万亿<a href=\"/remen/gongde.html\" class=\"keylink\" target=\"_blank\">功德</a>所成。百万亿直心庄严清净。百万亿大愿庄严清净。百万亿善行所起。百万亿诸法充满。百万亿<a href=\"/remen/zizai.html\" class=\"keylink\" target=\"_blank\">自在</a>神力之所成就。百万亿诸功德所起。以百万亿赞法。而赞叹之。如此世界四天下兜率陀天宫。一切宝庄严殿。为如来敷摩尼宝藏师子之座。十方一切诸佛世界。诸四天下。兜率陀天宫。一切宝庄严殿。为如来敷摩尼宝藏师子之座。亦复如是。</p><p>尔时兜率陀天王。为如来敷高座竟。与不可计阿僧祇兜率陀天子俱。奉迎如来。雨阿僧祇色上妙诸华。<a href=\"/remen/gongyang.html\" class=\"keylink\" target=\"_blank\">供养</a>如来。雨不可思议香。雨无量色鬘。雨上妙栴檀。雨无量种种宝盖。雨细妙天衣。雨无量杂宝。供养如来。以欢喜心。雨天上妙诸庄严具。烧种种香。香气普熏十方世界。雨栴檀末香。沉水末香。坚固末香。供养如来。无量天子。各从其身出无量无数诸天子身。阿僧祇兜率陀天子。及他方来诸天子众。皆大欢喜恭敬作礼。阿僧祇天女众。欢喜无量。一心寂然谛观如来。不可数不可说诸大菩萨。悉从他方兜率天来。住于<a href=\"/remen/xukong.html\" class=\"keylink\" target=\"_blank\">虚空</a>。以不可思议诸供养具。供养如来。出过一切诸天供养。以阿僧祇胜妙音声。赞叹如来。佛神力故。过去诸佛所修善根故。如来不可思议自在神力故。一切兜率陀天子及诸天女。一心恭敬静默观佛。咸作是念。如来出世甚难值遇。功德具足<a href=\"/remen/zhihui.html\" class=\"keylink\" target=\"_blank\">智慧</a>无碍。平等正觉我今得见。作是念已。皆大欢喜。阿僧祇那由他兜率陀天子。来诣佛所。各以身上天衣。盛种种宝。又以身上天衣。盛种种香。一切宝衣诸庄严具。栴檀末香。沉水末香。天妙宝末。诸天香华。天曼陀罗华。普散十方供养如来。亿那由他无数天子。以种种上妙供具。庄严虚空。烧众名香。香气成云。充满十方一切虚空。智境界心故。雨天华云庄严虚空。于如来所起欢喜心故。雨一切天盖云。庄严虚空充满十方。得敬<a href=\"/remen/foxin.html\" class=\"keylink\" target=\"_blank\">佛心</a>故。雨一切天鬘云。庄严虚空充满十方。供养佛故。以阿僧祇白净宝网。遍满虚空以为庄严。悬众金铃而间错之。自然微动出妙音声。悟三乘者令得解脱。无数宝帐。庄严虚空弥覆十方。于如来所得深信故。普雨一切妙宝鬘云。未曾断绝。以阿僧祇诸天宫殿。庄严虚空。一切天乐出微妙音。充满十方。至心踊悦。尊敬佛故。以阿僧祇种种妙衣。庄严虚空。得佛出世难遇心故。雨阿僧祇诸天宝冠。庄严虚空。于如来所得欣敬心故。雨阿僧祇上妙众宝及天宝鬘。庄严虚空。无数亿那由他天子。各从身出阿僧祇种种色华。供养如来无有穷尽。于如来所欢喜恭敬故。以无数种种随所乐香。供养如来。于如来所欢喜恭敬故。以阿僧祇栴檀末香。供养如来。于如来所得无比欢喜故。以种种宝盖。供养如来。长养<a href=\"/remen/nianfo.html\" class=\"keylink\" target=\"_blank\">念佛</a><a href=\"/remen/sanmei.html\" class=\"keylink\" target=\"_blank\">三昧</a>故。以无数种种上妙宝衣。以布道路供养如来。于如来所得欢喜恭敬故。以无量无数杂色宝幢。供养如来。于如来所得无量欢喜心故。以阿僧祇杂色宝幡。供养如来。于如来所得欢喜恭敬故。以无数天乐出微妙音。供养如来。其心常定未曾散乱。不可说亿那由他菩萨。于兜率陀天宫。以离<a href=\"/remen/sanjie.html\" class=\"keylink\" target=\"_blank\">三界</a>一切供具。从真实法生离诸<a href=\"/remen/fannao.html\" class=\"keylink\" target=\"_blank\">烦恼</a>大慈之心。充满十方无有障碍。具足方便诸甚深法。唯有诸佛乃能测量。余无能及。坚固净信之所长养。不可思议善根所生。无数变化因力所起。从诸如来真法化生。无行法印。一切宝盖普覆法界。供养如来。出过诸天一切所供。一切波罗蜜所起。一切华帐普覆法界。出过诸天所供养上。供养如来。清净解脱。充满一切诸佛境界。一切宝衣。普覆庄严一切法界。出过诸天所供养上。供养如来。无生法忍所起。杂宝铃网。普覆庄严一切法界。出过诸天所供养上。供养如来。入无碍智慧。以一切坚固香。庄严法界。出过诸天所供养上。供养如来。解一切法犹如幻化。敷置一切妙宝高座。庄严法界。出过诸天所供养上。供养如来。其心境界与如来等。座处境界亦同如来。建一切宝幢庄严法界。出过诸天所供养上。供养如来。善解应时。供养如来。以一切宝殿庄严法界。出过诸天所供养上。供养如来。解一切法如梦。以种种宝华庄严法界。出过诸天所供养上。供养如来。无著善根所生。充满一切法界。此等无量菩萨。皆从身出一切坚固香云。一切杂色华云。一切杂色衣云。一切栴檀香云。一切庄严宝盖云。一切种种香云。一切华鬘云。一切清净庄严具云。出过诸天所供养上。供养如来。无量菩萨。称叹如来真实功德。永离颠倒安住<a href=\"/remen/zhengfa.html\" class=\"keylink\" target=\"_blank\">正法</a>。具一切力。能令<a href=\"/remen/zhongsheng.html\" class=\"keylink\" target=\"_blank\">众生</a>离诸恶难。开示善道。于一音中演无量法。从一切陀罗尼生。辩才之藏。不可穷尽。具足<a href=\"/remen/wuwei.html\" class=\"keylink\" target=\"_blank\">无畏</a>心常欢喜。菩萨以如是等无量妙法。赞叹如来。法身充满虚空法界。心与三世诸如来等。</p><p>尔时一切诸天众。及他方来诸天子众。并不可数诸佛刹一切菩萨。见如来等正觉。不可思议人中之雄。其身无量不可称数。示现不可思议神足。令一切众生皆大欢喜。周遍充满一切虚空。诸佛功德庄严一切法界。令一切众生安住一切善根。成就神力。出过一切诸语言道。一切菩萨恭敬供养。随所应化现身救度。具足一切清净善根。显现如来无上功德。智慧境界不可穷尽。无比三昧之所出生。法身普至一切众生。无有分际。令一切众生皆大欢喜。不断一切智种。住佛所住。于三世诸佛家生。无尽众生皆令清净。悉能出生一切菩萨清净智慧。发起一切菩萨诸根。一切法云普覆法界。如来教化究竟无余。随其所愿悉令满足。安立清净平等正智。出过一切众生之上。得一切智。以正觉眼普观<a href=\"/remen/shijian.html\" class=\"keylink\" target=\"_blank\">世间</a>。随其先世所修善根。悉能示现。普发大心。众生爱乐。智慧安住无能坏者。善知众生。分别诸刹。于不退转善法中生。不坏法性分别法界。现如来身无量无数。远离痴妄安住真实。一切众生叹无能尽。教化一切。修念佛三昧。充满法界。度脱众生无量无边。本之所请悉能化度。随其所应以法惠施。种种方便调伏众生。随彼欲性悉令清净。示现色身不可思议。等观众生心无所著。住无碍住所见无障。善解如来一切诸力。心常寂定未曾散乱。住一切智。善能演说句身味身真实之义。悉能深入无量智海。出生无量功德慧藏。如来日出普照法界。众生愿力<a href=\"/remen/changzhu.html\" class=\"keylink\" target=\"_blank\">常住</a>不没。住佛所住坚固不坏。于我我所心无所著。所行诸法永离世间。于一切世无所染污。在大众会建智慧幢。智慧超出一切世间。无所染着。以大悲心拯拔众苦。安立众生于深妙智。<a href=\"/remen/154932.html\" class=\"keylink\" target=\"_blank\">饶益</a>众生功德无尽。悉善分别菩萨智慧。信向佛道成最正觉。出于大慈显现大悲。<a href=\"/remen/foshen.html\" class=\"keylink\" target=\"_blank\">佛身</a>无量诸法庄严种种音声演无量法。随其所应充满其愿。于去来今心常清净。悉令群生不着境界。能与一切诸菩萨记。生于三世诸如来家。普于十方。智慧无碍。一切悉至而无所著。于诸佛世界。了达真实。善能分别一切众生。出世功德。普为一切世间灯明。<a href=\"/remen/shengsi.html\" class=\"keylink\" target=\"_blank\">生死</a>垢恼无能染着。佛智慧月普照法界。了达诸法无真实性。无量深智观察平等。慧心明净普照十方。解了诸法如梦如化。一切世间心诸佛心及诸业报。随其所应显现真实。顺众生根为现佛身。如来境界。悉能容受一切众生。普知众生所行诸法。解了其相无有<a href=\"/remen/zixing.html\" class=\"keylink\" target=\"_blank\">自性</a>。知一切世间一性非性。随顺众生示现有性。欲令众生超出三界。一向正趣无上<a href=\"/remen/puti.html\" class=\"keylink\" target=\"_blank\">菩提</a>。救护拯济一切众生。未曾妄取世间之相。灭诸烦恼正观世间。大乘辔勒所行不乱。成就一切诸法善利。悉能分别众生善根。业报清净。智慧明了。等入三世。永离世间一切虚妄。放光明网普照十方。令一切众普见如来。分别一切十方佛刹。相好具足乐观无厌。菩萨所行功德智慧之所兴起。善能分别诸根境界。所行佛事不失其时。成就三世诸佛无量方便。慈悲普覆一切众生。周遍普降陀罗尼雨。皆令成就诸佛功德。无量妙色庄严佛身。十方众生靡不瞻睹。除灭一切世间障碍。分别诸法解真实义。成就功德自在法王。功德日王。普能照曜一切世间。最上<a href=\"/remen/futian.html\" class=\"keylink\" target=\"_blank\">福田</a>。依因一切智慧缘生。<a href=\"/remen/huashen.html\" class=\"keylink\" target=\"_blank\">化身</a>充满一切世间。一一化身。普放无量智慧光明。无碍天缯冠顶法王。功德无量悉能随顺分别世间。无上导师开化群生。如来智慧。一切世间无畏之乘。一切世间无上医王。了知众生所病轻重。永离痴冥坚固不退。净慧眼藏。善能分别一切世间。开示众生一切业报。众生病苦悉能除灭。无量方便而度脱之。随其所应常不失时。等观众生远离诸恶。示现业报犹如幻化。随其所应为现佛身。普令众生悉见导师。分别世间一切诸法。欢喜敬佛长养善根。得不退转。随彼所业皆分别知。一切众生长眠生死。如来出世能<a href=\"/remen/juewu.html\" class=\"keylink\" target=\"_blank\">觉悟</a>之。安慰世间令无怖畏。心无所著无能坏者。安住智慧方便具足。如来最胜严净众生。智慧山王开净法门。或现佛身或现菩萨。开导众生。远离众恶安置善地。无量功德庄严佛身。业行所成示现世间。一切智慧得到<a href=\"/remen/bian.html\" class=\"keylink\" target=\"_blank\">彼岸</a>。<a href=\"/remen/chengfo.html\" class=\"keylink\" target=\"_blank\">成佛</a>道时悉令清净。能满世间一切所愿。开示世间坚固善友。光明清净遍照十方。普为众生示现其身。灭除无量众生悭垢。悉令众生善根清净。随其所愿皆得满足。等观众生无上中下。摄取善根起清净业。降伏众魔除灭烦恼。出生无量无碍之力。一切世间净光明王。无碍慧日照除痴冥。常以法施一切众生。无量无边如来智藏。光明清净普照十方。令一切众生远离怨仇。随其所愿皆悉充满。最胜福田靡不归依。<a href=\"/remen/guobao.html\" class=\"keylink\" target=\"_blank\">果报</a>无量具足清净。少修善根获大功德。安置众生无尽智地。一切善根皆由心起。无量欢喜清净功德。能除众生恶道诸难。如是<a href=\"/remen/zhengnian.html\" class=\"keylink\" target=\"_blank\">正念</a>如来。如是观察正觉。如是入智慧渊。如是入功德海。如是至虚空智慧。如是知众生福田。如是正知如来。如是观察净业相好。如是正知法身普照十方。如是知佛示现一切不可思议自在神力。尔时诸天。见如来身一一毛孔。出阿僧祇亿那由他光明。一一光明。有阿僧祇妙色。阿僧祇清净照明阿僧祇佛刹。阿僧祇众生。阿僧祇欢喜长养阿僧祇佛勇猛<a href=\"/remen/jingjin.html\" class=\"keylink\" target=\"_blank\">精进</a>净阿僧祇寂灭三昧。阿僧祇诸根清凉柔软。阿僧祇恭敬如来。尔时诸天。复见佛身。出不可思议杂色光明轮。一一光明轮。有不可思议色。不可思议照明。普照十方无量无边一切法界。示现如来无量无数自在神力。众生皆闻清净妙音。又自然出不可思议偈。宣扬演说出世间法。具足成就离世善根。显现阿僧祇亿那由他不可思议上妙庄严。不可思议劫赞叹光明不能穷尽。从如来无尽自在中生。悉普照现不思议刹。诸佛出世。安立众生于智慧门。入真实义。显现不可思议如来化身。普照无量无数不可思议诸佛世界及诸法界。十方一切世界。究竟法界虚空界。持一切世界故起。普令众生清净平等从如来无碍一切智佛所住生。又佛身中。出无量无数不可思议妙宝光明。本于无量无数不可思议诸如来所修功德故。得是光明。清净大愿善根所起。无量佛所修习清净不放逸行。一向专求无上菩提。得是光明。出生无量无碍善根。普令众生于如来所。除灭疑惑得见如来。又睹自在神力。安立无量众生胜善根门。度众生海。于一切佛刹。为诸菩萨。演说诸佛不思议法。尔时如来。以大慈悲普覆一切。示现一切智慧庄严。欲令无量无边不可思议诸佛世界一切众生。未信者信。已信者增长善根。已增长者令其清净。已清净者令其成熟。已成熟者令其解脱。得甚深法。具足无量智慧光明。满足誓愿。一切智心坚固不转。不坏法性。闻真实际而不惊怖。具足解达如来实法。满足一切诸波罗蜜。成就清净出世善根。具足修习普贤所行。成就如来无量自在。远离魔界入佛境界。解甚深法得不思议智。大乘弘愿坚固不转。常见诸佛得无量智。无量无边功德藏力。发胜妙心离疑网地。灭恶清净常依如来。于真实法坚固不转。得入一切诸菩萨众。常在三世诸如来家。如来显现如是等类。无量无数清净善根。调伏众生。悉欲令彼知佛功德。照明一切无碍慧藏。如来不可思议大<a href=\"/remen/shentong.html\" class=\"keylink\" target=\"_blank\">神通</a>力。于一切趣普现自在。本所志愿皆悉满足。具足净慧。究竟诸佛最胜善逝。成就法王一切自在。具足出生一切智门。成就最胜清净法身。三世诸佛功德平等。一切世间无能为谕。相好严身具足诸力。见无厌足。于一切劫。称说如来智慧功德。自在示现不可穷尽。一切菩萨不能究竟。普为众生<a href=\"/remen/yuanman.html\" class=\"keylink\" target=\"_blank\">圆满</a>慧日。灭三世闇。逮得法王神力自在。出生无量清净功德。尔时兜率天王。为如来设如是等诸供具已。与无量无数阿僧祇兜率陀天子俱。恭敬合掌。白佛言。善来<a href=\"/remen/shizun.html\" class=\"keylink\" target=\"_blank\">世尊</a>。善来正觉。唯愿哀愍处此宫殿。尔时世尊。以佛庄严而自庄严。众生见者无不敬乐。一切菩萨之所愿求。令兜率诸天皆大欢喜。普令众生修佛境界种佛善根。功德无尽。逮得清净不可坏信。常供养佛心无厌倦。正心清净发起众生。求一切智故。受兜率天王请。即升一切宝庄严殿如意宝藏师子之座。如此世界四天下兜率天宫如来受请。升一切宝庄严殿如意宝藏师子之座。一切十方诸四天下兜率天宫一切宝庄严殿如意宝藏师子之座。亦复如是。尔时一切宝庄严殿。自然殊特。妙宝庄严。出过诸天庄严之上。一切宝网弥覆其上。普雨一切妙宝云雨。一切宝庄严云雨。一切宝衣云雨。一切栴檀云雨。一切坚固香云雨。一切杂宝庄严云雨。不可思议众华云雨。自然演出不可思议妓乐音声。宣扬如来一切种智微妙法言。如是一切诸供养具。悉过诸天所供养上。尔时佛威神力。为兜率天王故。一切音乐寂然无声不复扰乱天王正念。长养善根增益大心。勇猛精进甚大欢喜。正心清净。即发无上菩提之心。于诸法门总持不忘。尔时兜率天王。承佛神力。即自忆念过去佛所所种善根以偈颂曰。</p><p>无碍如来犹满月诸吉祥中最第一</p><p>来入众宝庄严殿是故此处最吉祥</p><p>无边如来智甚深诸吉祥中最第一</p><p>来入清净金色殿是故此处最吉祥</p><p>普眼如来甚明净诸吉祥中最第一</p><p>来入宝藏莲华殿是故此处最吉祥</p><p>珊瑚如来色鲜洁诸吉祥中最第一</p><p>来入清净宝藏殿是故此处最吉祥</p><p>最胜如来论师子诸吉祥中最第一</p><p>来入因陀宝山殿是故此处最吉祥</p><p>满月如来德无量诸吉祥中最第一</p><p>来入妙宝<a href=\"/remen/huazang.html\" class=\"keylink\" target=\"_blank\">华藏</a>殿是故此处最吉祥</p><p>无量如来光无际诸吉祥中最第一</p><p>来入宝树庄严殿是故此处最吉祥</p><p>宝幢如来离疑惑诸吉祥中最第一</p><p>来入妙宝庄严殿是故此处最吉祥</p><p>无量慧佛人师子诸吉祥中最第一</p><p>来入香山庄严殿是故此处最吉祥</p><p>功德如来光普照诸吉祥中最第一</p><p>来入胜宝庄严殿是故此处最吉祥</p><p>如此间兜率天王承佛神力。忆念过去诸等正觉以偈赞叹。如是十方一切世界兜率天王。各自忆念过去佛所所种善根。以偈赞叹亦复如是。尔时世尊。升一切宝庄严殿如意宝藏师子之座。结跏趺坐。清净法身。三世诸佛境界自在。皆悉平等。一向寂静。以一切诸佛庄严。而自庄严。无量无数不可思议清净大菩萨众。悉从他方世界来集。如来知时而为<a href=\"/remen/shuofa.html\" class=\"keylink\" target=\"_blank\">说法</a>。法身不二无所染着。诸佛所起。如来法身离诸所行。尔时一切宝庄严殿。自然无量无数不可思议阿僧祇诸供养具。殊特奇妙。出过诸天所供养上。所谓华鬘涂香末香。宝衣幢盖缯幡。种种众宝妓乐。恭敬供养赞叹如来。如是等不可思议一切供养诸庄严具。如此世界四天下兜率天宫。一切宝庄严殿如意宝藏师子之座。一切十方诸佛世界。亦复如是。</p><p>兜率天宫菩萨云集赞佛品第二十</p><p>尔时佛神力故。十方各过万佛世界尘数刹外。彼有世界。名坚固宝。次名坚固乐。次名坚固宝王。次名坚固金。次名坚固摩尼。次名坚固金刚。次名坚固莲华。次名坚固青莲华。次名坚固栴檀。次名坚固香。其<a href=\"/remen/fohao.html\" class=\"keylink\" target=\"_blank\">佛号</a>寿无尽幢。次号风幢。次号清白幢。次号威仪幢。次号明相幢。次号常幢。次号上幢。次号自在幢。次号梵幢。次号宁泰幢。彼诸菩萨名字悉同。其名曰金刚幢。次名坚固幢。次名勇猛幢。次名夜光幢。次名智幢。次名宝幢。次名精进幢。次名离垢幢。次名真实幢。次名法幢。彼诸菩萨。各于其国佛所。净修梵行。一一菩萨。各将万佛世界微尘数等菩萨眷属。来诣佛所稽首礼敬。佛神力故。随所来方。化作如意宝藏师子之座。充满十方。结跏趺坐。白净宝网以履其身。又放阿僧祇千亿那由他光明。离垢光明无量光明。普照十方。以正直心摄取<a href=\"/remen/sanbao.html\" class=\"keylink\" target=\"_blank\">三宝</a>。远离诸恶。菩萨大愿之所兴起。一切众生观无厌足。见者不虚无不调伏。显一切佛自在净法。为一切众生作归依处。劝化令发菩萨大愿。此诸菩萨。皆悉成就无量法门。所谓遍游十方一切佛刹无所障碍神足法门。见净法身无著法门。住持慧身能为无数变化之身。往诣无量佛所法门。入无量无边不可思议如来自在法门。无量无边一切智法门。无量光明普照诸法无畏方便法门。尽未来劫分别演说诸功德藏无尽辩法门。一切陀罗尼慧光普照法门。成就清净慧眼普观法界法门。智慧境界无量无边无缚无著究竟如虚空法门。如此世界兜率天宫菩萨云集。一切世界诸四天下兜率天宫云集菩萨。所从来国诸佛名号亦复如是。尔时世尊。从两膝放百千亿那由他光明。普照十方虚空法界等一切世界诸四天下兜率天宫。一切如来神力自在皆悉显现。彼诸菩萨其有得见如来神力自在者。皆是卢舍那如来应供等正觉。行<a href=\"/remen/pusadao.html\" class=\"keylink\" target=\"_blank\">菩萨道</a>。修习无量诸法门时善知识也。是诸菩萨。常乐诸佛甚深解脱自在神力。得不坏法界身。得无碍三昧。见不思议佛心无所著。以无碍心充满法界。离垢宝心。常为诸佛之所护念。得佛无量住持神力。决定究竟到于彼岸。清净正念速成等觉。得诸如来心之原底。入深智慧而得自在。于甚深智究竟彼岸。清净法身住佛所住。得一切智与如来等。从智宝起。皆于如来妙趣中生。开发清净智慧法门。究竟金刚大智彼岸。成就金刚方便三昧。永离一切愚痴闇冥。教化成熟无量无边无数众生。诸佛一切决定自在。究竟彼岸。不着一切数。善学一切数。究竟一切数智。善住真实法。成就如是等无量无边不可称数不可穷尽不可言说诸功德藏。尔时金刚幢菩萨。承佛神力。普观十方。以偈颂曰。</p><p>如来不出世亦无有<a href=\"/remen/niepan.html\" class=\"keylink\" target=\"_blank\">涅槃</a></p><p>以本大愿力显现自在法</p><p>是法难思议非心之境界</p><p>究竟彼岸智乃见诸佛境</p><p>色身非如来音声亦如是</p><p>亦不离色声有佛自在力</p><p>少智不能知甚深佛境界</p><p>成就本业智乃达诸佛境</p><p>诸佛无来处去亦无所至</p><p>清净妙法身显现自在力</p><p>无量世界中示现如来身</p><p>广说微妙法其心无所著</p><p>无量无边慧诸法无障碍</p><p>入于深法界显现自在力</p><p>众生及诸法了达无障碍</p><p>变化身无量普现一切刹</p><p>欲求一切智自然成正觉</p><p>先当净其心具修菩萨行</p><p>如是见如来无量自在力</p><p>除疑常亲近无上善知识</p><p>尔时坚固幢菩萨。承佛神力。普观十方。以偈颂曰。</p><p>最上无过者甚深不可说</p><p>一切语言断清净如虚空</p><p>谛观人师子无量自在力</p><p>诸佛无虚妄世间生<a href=\"/remen/wangxiang.html\" class=\"keylink\" target=\"_blank\">妄想</a></p><p>导师所演说其法甚深妙</p><p>随顺<a href=\"/remen/yinyuan1.html\" class=\"keylink\" target=\"_blank\">因缘</a>起如来清净身</p><p>斯等大乘智诸佛之境界</p><p>若欲求此智常应亲近佛</p><p>清净心供养一切诸导师</p><p>心常无厌足究竟成佛道</p><p>无尽功德藏增长<a href=\"/remen/putixin.html\" class=\"keylink\" target=\"_blank\">菩提心</a></p><p>远离诸疑惑观佛无厌足</p><p>究竟一切法法化生<a href=\"/remen/fozi.html\" class=\"keylink\" target=\"_blank\">佛子</a></p><p>彼悉能解了诸佛自在力</p><p>智慧王所说欲为诸法本</p><p>应起清净欲志求无上道</p><p>若能敬诸佛知报如来恩</p><p>彼人未曾离一切诸导师</p><p>如是得见闻诸佛及<a href=\"/remen/fofa.html\" class=\"keylink\" target=\"_blank\">佛法</a></p><p>具足清净愿究竟无上道</p><p>尔时勇猛幢菩萨。承佛神力。普观十方。以偈颂曰。</p><p>有眼有日光能见细微色</p><p>最胜神力故净心见诸佛</p><p>勇猛勤方便能尽海原底</p><p>智慧力如是究竟诸佛海</p><p>譬如好良田植种必滋繁</p><p>如是净心地出生诸佛法</p><p>如贫得宝藏除灭饥寒苦</p><p>菩萨得佛法离垢心清净</p><p>譬如伽陀药能消一切毒</p><p>天尊亦如是灭除烦恼毒</p><p>因缘善知识生长信佛心</p><p>因缘善知识得闻诸佛法</p><p>无量无数劫常行无上施</p><p>若能化一人功德超于彼</p><p>如来相庄严功德难思议</p><p>诸佛功德藏一切莫能知</p><p>如来等正觉不起于一座</p><p>悉能遍十方一切诸世界</p><p>譬如虚空性不生亦不灭</p><p>诸佛法如是亦复无生灭</p><p>尔时夜光幢菩萨。承佛神力。普观十方。以偈颂曰。</p><p>十方诸世界一切群生类</p><p>普见<a href=\"/remen/tianren.html\" class=\"keylink\" target=\"_blank\">天人</a>尊清净妙法身</p><p>譬如一心力能生种种心</p><p>如来一法身出生诸佛身</p><p>菩提无二法亦无有自性</p><p>无二净法身庄严无不现</p><p>究竟如虚空犹如幻化现</p><p>功德不可尽其唯诸佛境</p><p>三世一切佛法身悉清净</p><p>随其所应化普现妙色身</p><p>未曾生想念我为如是像</p><p>远离诸希望自然应众生</p><p>不坏诸法性亦不着法界</p><p>应现种种形教化众生故</p><p>法身非变化亦非非变化</p><p>诸法无变化示现有变化</p><p>正觉不可量究竟等法界</p><p>深广无涯底言语道悉断</p><p>一切趣道法如来知实义</p><p>游行一切刹未曾有障碍。</p><p>尔时智幢菩萨。承佛神力。普观十方。以偈颂曰。</p><p>入于深智慧一切无障碍</p><p>其心无齐限修习菩萨行</p><p>普于十方刹常见一切佛</p><p>彼佛无处所法亦无所著</p><p>一一诸如来自在力无量</p><p>不可思议劫说之无穷尽</p><p>三世诸众生悉可知其数</p><p>导师功德藏其数不可尽</p><p>无二不思议应现种种身</p><p>十方无不见未曾有别异</p><p>譬如净满月普现一切水</p><p>影像虽无量本月未曾二</p><p>如是无碍智成就等正觉</p><p>应现一切刹佛身初无二</p><p>非一亦非二亦复非无量</p><p>随其所应化示现无量身</p><p>佛身非过去亦复非未来</p><p>一念现出生成佛入涅槃</p><p>譬如幻化色不生亦不灭</p><p>佛身亦如是寂然无生灭</p><p>尔时宝幢菩萨。承佛神力。普观十方。以偈颂曰。</p><p>如来身无量众生见有量</p><p>随彼所应化导师为现身</p><p>法身无处所充满十方界</p><p>佛身难思议如空无分际</p><p>彼<a href=\"/remen/wuxin.html\" class=\"keylink\" target=\"_blank\">无心</a><a href=\"/remen/yishi.html\" class=\"keylink\" target=\"_blank\">意识</a>亦无起心想</p><p>诸佛之境界究竟无生灭</p><p>譬如无目人不睹内外色</p><p>如来不出世不见一切法</p><p>饶益众生故如来出世间</p><p>众生见有出而实无兴世</p><p>佛刹非如来昼夜亦如是</p><p>年月至一念悉非等正觉</p><p>众生咸说言佛日出世间</p><p>导师<a href=\"/remen/zijue.html\" class=\"keylink\" target=\"_blank\">自觉</a>悟如来非净日</p><p>虚妄无所有言语道悉断</p><p>三世诸如来出世亦如是</p><p>譬如清净日不与昏夜俱</p><p>而说日夜相诸佛亦如是</p><p>三世一切劫不与如来俱</p><p>而说三世佛导师法如是</p><p>尔时精进幢菩萨。承佛神力。普观十方。以偈颂曰。</p><p>一切诸导师身同义亦然</p><p>普于十方界随应各别异</p><p>观察牟尼尊境界甚深妙</p><p>充满诸法界一切悉无余</p><p>如来净法身非是内身数</p><p>如来净法身亦非外身数</p><p>随彼众生行种种无量业</p><p>是故见如来各各悉不同</p><p>如来妙法身一切莫能数</p><p>甚深难思议唯是佛境界</p><p>如我非境界思量所不及</p><p>佛法身如是一切莫能测</p><p>如刹难思议而见净庄严</p><p>佛身亦如是妙相无不现</p><p>犹如一切法因缘和合生</p><p>如是因缘会得见诸如来</p><p>譬如随意珠悉满众生意</p><p>诸佛法如是能满一切愿</p><p>无量世界中导师兴于世</p><p>如来本愿力普应十方界</p><p>尔时离垢幢菩萨。承佛神力。普观十方。以偈颂曰。</p><p>诸佛智慧光圆满净世间</p><p>能净世间已令入诸佛法</p><p>设有人欲见众生数等佛</p><p>如来一切应而实无来处</p><p>专念佛境界生起无量心</p><p>所见诸如来其数与心等</p><p>具足白净法名闻满十方</p><p>彼于一切智其心安不动</p><p>导师为众生如应演说法</p><p>随所宜见处普现最胜身</p><p>佛身非我所世界亦如是</p><p>说心非我所觉<a href=\"/remen/wuwo.html\" class=\"keylink\" target=\"_blank\">无我</a>菩提</p><p>一切人师子无量自在力</p><p>示现念等身种种相庄严</p><p>世间则是身身即是最胜</p><p>知身真实性是佛无碍智</p><p>一切知见人普明照诸法</p><p>佛法及菩提求悉不可得</p><p>导师无来去亦复无所住</p><p>远离诸颠倒清净等正觉</p><p>尔时真实幢菩萨。承佛神力。普观十方。以偈颂曰。</p><p>正觉游十方一切诸世界</p><p>不离于一刹普现诸国土</p><p>如来自在力应现一切身</p><p>得道转法轮究竟般涅槃</p><p>谁为思议佛谁为不思议</p><p>谁见诸如来谁为等正觉</p><p>一切法皆如诸佛境亦然</p><p>乃至无一法如中有生灭</p><p>众生虚妄故是佛是世界</p><p>若解真实者无佛无世界</p><p>令众欢喜故普现一切前</p><p>如来所现身毕竟不可得</p><p>远离一切障无碍安隐住</p><p>除灭诸留难具足诸佛法</p><p>一切诸如来神通力自在</p><p>悉于三世中求之不可得</p><p>如是知<a href=\"/remen/xinshi.html%09\" class=\"keylink\" target=\"_blank\">心识</a>明解一切法</p><p>一切知见人速成等正觉</p><p>如来自在力但有假言说</p><p>诸佛及自在一切言语断</p><p>尔时法幢菩萨。承佛神力。普观十方。以偈颂曰。</p><p>宁于<a href=\"/remen/wuliangjie.html\" class=\"keylink\" target=\"_blank\">无量劫</a>具受一切苦</p><p>终不远如来不睹自在力</p><p>无量生死中未曾发道心</p><p>若闻见如来具足佛菩提</p><p>聪达明慧者若发一道心</p><p>汝莫生疑惑自谓不成佛</p><p>无量无数劫菩提心难得</p><p>若能一心求究竟无上道</p><p>设于念念中供养无量佛</p><p>不知是方便彼犹非供养</p><p>若闻如是法诸佛从此生</p><p>无量劫受苦决定求菩提</p><p>一闻摩诃衍诸佛所乘乘</p><p>一切法界中三世为导师</p><p>虽尽未来劫一切诸佛刹</p><p>不解方便者终不成菩提</p><p>过去无量劫<a href=\"/remen/liuzhuan.html\" class=\"keylink\" target=\"_blank\">流转</a>于生死</p><p>不知真实法如来所起处</p><p>诸法不可坏亦无坏法者</p><p>照明诸世间示现自在法</p></div>"
},{
    "title": "第十五卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第十五卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>金刚幢菩萨十<a href=\"/remen/huixiang.html\" class=\"keylink\" target=\"_blank\">回向</a>品第二十一之一</p><p>尔时金刚幢菩萨。承佛神力。入菩萨明智<a href=\"/remen/sanmei.html\" class=\"keylink\" target=\"_blank\">三昧</a>正受。入正受已。十方各过百万佛刹微尘数等世界之外。各见百万佛刹微尘数诸佛。是诸如来悉号金刚幢。时彼诸佛告金刚幢菩萨言。善哉善哉。<a href=\"/remen/fozi.html\" class=\"keylink\" target=\"_blank\">佛子</a>。乃能入是菩萨明智三昧正受。善男子。十方各百万佛刹微尘数等世界诸佛加汝神力故。乃能入是三昧正受。又卢舍那佛本愿力故。威神力故。汝<a href=\"/remen/zhihui.html\" class=\"keylink\" target=\"_blank\">智慧</a>清净故。诸菩萨善根力故。欲令菩萨得清净无所畏故。得无碍不断辩故。入无碍智地故。入佛一切智广大心故。具足无尽诸善根故。满足无碍白净法故。入普门法界故。显现一切佛神力变化故。净念过去际智慧不断故。分别一切佛住持诸根故。以无量法门广<a href=\"/remen/shuofa.html\" class=\"keylink\" target=\"_blank\">说法</a>故。闻持了知无量法故。具足演说十回向故。摄取一切菩萨诸善根故。安住出<a href=\"/remen/shijian.html\" class=\"keylink\" target=\"_blank\">世间</a>法故。一切智不断绝故。开发大愿故。入真实义故。知法界故。令一切菩萨悉<a href=\"/remen/huanxi.html\" class=\"keylink\" target=\"_blank\">欢喜</a>故。修一切佛同善根故。护持一切如来性故。善男子。汝当承佛神力演说此法。安住佛家故。长养出世间诸<a href=\"/remen/gongde.html\" class=\"keylink\" target=\"_blank\">功德</a>故。入陀罗尼光明故。入诸佛不灭度法故。普照法界故。积集白净离恶法故。住广智慧境界住故。住无障碍法光明住故。尔时诸佛。即与金刚幢菩萨无量智慧。与善方便分别句身无留碍辩。与无障碍法明。与一切如来所共之身。与无量微妙音声。与诸菩萨不可思议三昧方便。与等心回向善根智慧。与观察一切法出生无量方便。与一切处说法无断辩才。何以故。彼三昧善根力故。尔时诸佛。各申右手。摩金刚幢菩萨顶。摩其顶已。时彼菩萨即从定起。告众菩萨言。佛子。是菩萨摩诃萨不可思议大愿。悉普救护一切<a href=\"/remen/zhongsheng.html\" class=\"keylink\" target=\"_blank\">众生</a>。菩萨摩诃萨。立此愿已。修学三世诸佛回向。佛子。何等为菩萨摩诃萨回向。菩萨摩诃萨回向有十。去来今佛悉共演说。何等为十。一者救护一切众生离众生相回向。二者不坏回向。三者等一切佛回向。四者至一切处回向。五者无尽功德藏回向。六者随顺平等善根回向。七者随顺等观一切众生回向。八者如相回向。九者无缚无著<a href=\"/remen/jietuo.html\" class=\"keylink\" target=\"_blank\">解脱</a>回向。十者法界无量回向。佛子。是为菩萨摩诃萨十种回向。三世诸佛所共演说。佛子。何等为救护一切众生离众生相回向。此菩萨摩诃萨。行檀波罗蜜。净尸波罗蜜。修羼提波罗蜜。行毗梨耶波罗蜜。入禅波罗蜜。分别<a href=\"/remen/banruo.html\" class=\"keylink\" target=\"_blank\">般若</a>波罗蜜。<a href=\"/remen/xiuxing.html\" class=\"keylink\" target=\"_blank\">修行</a>积集慈哀愍悲欢悦喜堪忍舍。修如是等无量善根。修善根已。作如是念。我所修习善根。悉以<a href=\"/remen/154932.html\" class=\"keylink\" target=\"_blank\">饶益</a>一切众生究竟清净。以此所修善根。令一切众生皆悉除灭<a href=\"/remen/diyu.html\" class=\"keylink\" target=\"_blank\">地狱</a>饿鬼畜生阎罗王等无量苦恼。复作是念。我以此善根回向。为一切众生作舍。令灭苦阴故。为一切众生作护。令解脱<a href=\"/remen/fannao.html\" class=\"keylink\" target=\"_blank\">烦恼</a>故。为一切众生作归。令离恐怖故。为一切众生作趣。令至一切智地故。为一切众生作安隐。令得究竟安隐处故。为一切众生作大明。令灭痴冥得慧光故。为一切众生作炬。令灭无明闇故。为一切众生作灯。令得安住究竟明净故。为一切众生作导。令入方便法故。为一切众生作主宝臣。令得无碍净智身故。佛子。菩萨摩诃萨。以如是等无量善根回向。令一切众生究竟一切智。佛子。此菩萨摩诃萨为怨亲故。以诸善根回向等无差别。何以故。菩萨摩诃萨。入平等观无怨亲故。常以爱眼视诸众生。若众生怀恶。于菩萨所起怨逆心。菩萨摩诃萨。为一切众生作善知识。广为分别诸深妙法。譬如大海一切众毒所不能坏。菩萨亦复如是。一切童蒙愚痴无智不知报恩。嗔恚贡高<a href=\"/remen/pojie.html\" class=\"keylink\" target=\"_blank\">破戒</a>生盲。如是等类无量过恶。不能动乱<a href=\"/remen/pusadao.html\" class=\"keylink\" target=\"_blank\">菩萨道</a>心。譬如日天子出普照天下。不以盲人故隐而不现。又复不以乾闼婆城四域尘曀。阿修罗障阎浮树荫及余山障。如是等类无量障蔽故。隐而不现。菩萨摩诃萨亦复如是。常正忆念未曾散乱。深广安谛心无忧戚。正意思惟。悉欲究竟功德智慧。清净法光普照世间。示真实义。净修一切诸法智门。为诸众生常修善根。一切众生有无量恶。菩萨摩诃萨。不以恶众生故嫌恨退没不行回向。不以难调伏众生故退舍善根不行回向。虽有众生邪见嗔浊。于大<a href=\"/remen/zhuangyan.html\" class=\"keylink\" target=\"_blank\">庄严</a>其心不转。不舍大愿救护众生。若见众生浊恶无信不知报恩。修习<a href=\"/remen/puti.html\" class=\"keylink\" target=\"_blank\">菩提</a>未曾懈废。若与愚痴童蒙共事。心无忧恼。何以故。我以明净<a href=\"/remen/yuanman.html\" class=\"keylink\" target=\"_blank\">圆满</a>慧日。出于世间。清净调伏一切众生。菩萨摩诃萨。不为一众生故<a href=\"/remen/faxin.html\" class=\"keylink\" target=\"_blank\">发心</a>求阿耨多罗三藐三菩提。善根回向。不为严净一佛刹故。不为信一佛故。不为见一佛故。不为闻一<a href=\"/remen/fofa.html\" class=\"keylink\" target=\"_blank\">佛法</a>故。不为满足一愿故。菩萨摩诃萨。悉欲救护一切众生故。以善根回向。具足严净一切佛刹。信一切佛见一切佛。恭敬<a href=\"/remen/gongyang.html\" class=\"keylink\" target=\"_blank\">供养</a>一切诸佛。闻一切佛所说<a href=\"/remen/zhengfa.html\" class=\"keylink\" target=\"_blank\">正法</a>。满足一切大愿故。以诸善根。回向阿耨多罗三藐三菩提。菩萨摩诃萨。复作是念。发<a href=\"/remen/putixin.html\" class=\"keylink\" target=\"_blank\">菩提心</a>宝。即是如来境界之力。广大平等无有<a href=\"/remen/xiedai.html\" class=\"keylink\" target=\"_blank\">懈怠</a>。于一切劫修学难得与诸佛等。菩萨摩诃萨。如是观诸善根。<a href=\"/remen/xinxing1.html\" class=\"keylink\" target=\"_blank\">信心</a>清净。长养大悲。以诸善根。普为众生深心回向。非但口言。于诸众生发欢喜心。明净心。柔软心。慈心。爱念心。摄取心。饶益心。安乐心。最胜心。以诸善根回向。菩萨摩诃萨。以诸善根回向时。作如是念。若我所有回向功德。令一切众生。得清净趣。得清净生。功德满足。一切世间无能坏者。不可穷尽。常得尊重心不错谬。分别了知一切诸趣。思量诸佛。具足庄严身口意业。具足庄严一切功德。复作是念。以此善根回向功德。令一切众生常见诸佛。于彼佛所得不坏信。于诸佛所听受正法离诸疑惑。忆持不忘如说修行。于如来所得柔软心净身口业。心常安住胜妙善根。永离贫法七财满足。修学一切诸佛所学。得诸善根。成就平等净妙解脱。一切种智。于一切众生得慈爱眼。其身清净相好庄严。言论辩慧功德具足。调伏诸根成就十力。发起诸善。心住满足。无所染着。令一切众生具佛快乐。得无量住住佛所住。此菩萨摩诃萨。复作是念。一切众生造作无量诸不善业。因是业故受无量苦。不见如来。不闻正法。不识净僧。此诸众生。具有无量大恶罪业。应受无量无边楚毒。我当于彼三恶道中悉代受苦令得解脱。我当代受无量苦恼。不以苦故其心退转恐怖懈怠舍离众生。何以故。我为众生荷负重担。满平等愿。度脱一切生老病死愁忧苦恼无量诸难。<a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/shengsi.html\" class=\"keylink\" target=\"_blank\">生死</a>一切邪见。失诸善法愚痴无智。我当悉度免此众苦。众生常为爱网所缠。无明覆蔽染著有爱。为之走使不得<a href=\"/remen/zizai.html\" class=\"keylink\" target=\"_blank\">自在</a>。缚在苦狱随诸魔业。于诸佛所心生疑惑。不得出世道。不见安隐处。常驰无量生死旷野。受无量苦。菩萨摩诃萨。见彼众生没生死泥受众楚毒。起大悲心。饶益众生令得善利。免度苦难。善根回向。以大回向回向。如三世菩萨回向。如诸佛所说大回向经回向。令一切众生悉得清净。具足善根究竟一切智。复作是念。我当悉令一切众生得无上智王。安隐住处。不为自度。但欲令彼出生死渊。得一切智心。拔出众生恶道崄谷。救无量苦度生死流。复作是念。我当为一切众生受无量苦。令诸众生悉得免出生死沃焦。我当为一切众生。于一切刹一切地狱中。受一切苦。终不舍离。我当于一一恶道尽未来劫。代诸众生受无量苦。何以故。我宁独受诸苦。不令众生受诸楚毒。当以我身免赎一切恶道众生。令得解脱。菩萨摩诃萨。复作是念。我悉当为一切众生。作诚实语者。离恼害心不舍众生。何以故。我因众生发菩提心。度脱一切。不求尊贵。不求五欲。不求世间种种乐故。行菩萨道。何以故。五欲是世间法。诸魔境界。愚人所行诸佛诃责。彼能出生一切苦恼地狱饿鬼畜生阎罗王处。忿恚斗诤更相讼说。皆由五欲。积习五欲远离诸佛。能障生天况无上道。菩萨明见五欲有如是等无量过患。是故不以五欲修菩萨行。但欲饶益安隐众生。发菩提心求无上道。令一切众生得一切利具诸大愿。断绝众生烦恼钩饵。离无量苦。菩萨摩诃萨。复作是念。我当以诸善根回向。令一切众生得种种乐。究竟乐。饶益乐。不共乐。寂静乐。无染乐。无动乐。无量乐。不死不转乐。不灭乐。一切智乐。我当为一切众生作调御师。作主藏臣。作大明炬示安隐趣。令离诸难解一切法。我当令解诸甚深义。我当为作一切智船度生死海。我当令知无量善根回向。我当悉为示现<a href=\"/remen/bian.html\" class=\"keylink\" target=\"_blank\">彼岸</a>。菩萨摩诃萨。以是无量善根回向。救护一切度生死海。令诸如来皆悉欢喜得一切智。舍离众魔远恶知识。亲近菩萨胜善知识。成就净业尽灭众恶。具足菩萨无量愿行一切善根。菩萨摩诃萨。以诸善根正回向已。作如是念。不以四天下一一众生故一一日出。但一日出世。悉能普照一切天下。又诸众生。不以自身光明知有昼夜。游行观察兴造诸业。皆由日天子出普照天下。一切众生无业不就。菩萨摩诃萨亦复如是。修诸善根回向。普为众生作如是念。彼诸众生无智慧光。尚不自照何况照他。唯我一人志独无侣。修诸善根回向。欲为度脱一切众生。普照一切众生。分别一切众生。了达一切众生。令一切众生入甚深法。摄取一切众生。成就一切众生。悦乐一切众生。柔软一切众生。灭除一切众生疑惑。菩萨摩诃萨。复作是念。我当修学如日天子普照一切不求恩报。不为恶众生故舍大庄严。亦不以一恶众生故舍离一切而不度脱。但勤修习善根回向。欲令众生得一切乐。摄少善根回向广大。若诸善根不能饶益众生者。我终不以善根回向。以诸善根悉与众生发心回向。令一切众生不着诸法故回向。以众生性回向而无所至。菩萨如是回向。亦无所著不取所有性。安住诸善根。不取相回向。业报虚妄无所有。亦无所著。不取<a href=\"/remen/wuyin.html\" class=\"keylink\" target=\"_blank\">五阴</a>相回向。不坏五阴相回向。不取虚妄业回向。不求报。不起虚妄<a href=\"/remen/yinyuan1.html\" class=\"keylink\" target=\"_blank\">因缘</a>。不生不起不住。不住坚固相。不住虚妄法。不取众生相。不分别世界。不住心颠倒想颠倒见颠倒。不着语言道。但欲令众生解真实法回向。观察一切众生平等回向。法界印印诸善根回向。离欲等法观察善根回向。解一切法。离于颠倒。得诸善根。以无二法观察法界回向。彼回向不生诸法。不灭诸法。以如是等善根回向。修行清净诸对治法回向。观一切善根。皆悉回向出世间法。于彼善根不作二相。萨婆若非即是业。亦不离业回向。观察萨婆若。不即是业。亦不离业。得萨婆若。愿智业照明清净故。报亦照明清净。报照明清净故。萨婆若亦照明清净。舍离一切动乱觉观憍慢放逸。随方便智。以诸善根回向。令一切众生。悉得真实究竟解脱。不着法性。无量无边善根回向。诸法无业报。而出生业报。菩萨摩诃萨。以如是等善根回向。则能永离一切诸恶。佛所赞叹。佛子。是名菩萨摩诃萨第一救护一切众生离众生相回向。</p><p>尔时金刚幢菩萨。承佛神力。普观十方及一切众。观察法界入深句义味。大悲普覆一切众生。护持三世佛种不断。入一切佛诸功德藏。出生诸佛清净法身。善能分别诸众生心。过去所种一切善根。知时不失。具足法身。善能示现清净色身。以偈颂曰。</p><p>不思议劫所修行常为饶益诸群生</p><p><a href=\"/remen/jingjin.html\" class=\"keylink\" target=\"_blank\">精进</a>坚强意无碍常求诸佛妙功德</p><p>其心清净离嗔恚恭敬供养调御师</p><p>深解诸法救众生彼能善入回向藏</p><p>勇猛精进力具足智力照明甚清净</p><p>忍心坚固不倾动常能救护诸群生</p><p>于无等所心安住踊悦欢喜意清净</p><p>菩萨忍力如大地悉能饶益诸众生</p><p>不以苦行自求乐大慈悲起无量行</p><p>常能救护诸群生彼人速入无碍地</p><p>十方一切诸世界其中众生皆摄取</p><p>常为众生心安住修学无量诸回向</p><p>以欢喜心行<a href=\"/remen/bushi.html\" class=\"keylink\" target=\"_blank\">布施</a>具足护持清净戒</p><p>勇猛精进心坚固清净智慧善回向</p><p>其心广大不可量忍力坚强常回向</p><p>净修一切诸<a href=\"/remen/chanding.html\" class=\"keylink\" target=\"_blank\">禅定</a>智慧深妙难思议</p><p>十方一切世界中具足修习清净行</p><p>智慧回向诸功德以一切乐益众生</p><p>彼人积集众善业无量无边不可数</p><p>欲令众生具修习住不思议深妙智</p><p>普为一切众生故不思议劫住地狱</p><p>菩萨心常无懈怠决定功德常回向</p><p>不求色声诸香味亦不希望一切触</p><p>常求无上最胜智度脱一切诸群生</p><p>菩萨智净如<a href=\"/remen/xukong.html\" class=\"keylink\" target=\"_blank\">虚空</a>普行无量大士行</p><p>最胜所行净业道无量名称常修行</p><p>菩萨游行诸世界常能安隐群生类</p><p>悉令一切皆欢喜修菩萨行无厌足</p><p>除灭一切心垢秽思惟修习无上智</p><p>不自为己求安乐常欲利益诸群生</p><p>菩萨回向到彼岸除灭无量心秽毒</p><p>具足修习三世佛无量清净诸功德</p><p>菩萨未曾染着色受想行识亦如是</p><p>不住一切诸<a href=\"/remen/sanjie.html\" class=\"keylink\" target=\"_blank\">三界</a>所有功德悉回向</p><p>诸佛所知众生类皆悉摄取无有余</p><p>究竟度脱诸群萌是名菩萨殊胜行</p><p>菩萨一切心安住开悟弥广不可称</p><p>离痴<a href=\"/remen/zhengnian.html\" class=\"keylink\" target=\"_blank\">正念</a>伏诸根身口意业常寂然</p><p>一切内外所有法皆悉虚妄无真实</p><p>如风行空无所碍菩萨心行亦如是</p><p>所起身业常清净能令诸佛悉欢喜</p><p>于最胜所言不虚意常专向诸如来</p><p>十方无量诸世界所有最胜悉往诣</p><p>于彼睹见大悲尊悉能恭敬供养之</p><p>心常远离一切恶处大众中无所畏</p><p>心常安住如来道彼为三有清凉池</p><p>善修分析一切法具足了达诸有无</p><p>善能趣向真法性深入无诤胜三昧</p><p>修习菩萨坚固行一切众生莫能坏</p><p>明学了达甚深义于三世法无所著</p><p>究竟回向到彼岸普令众生悉清净</p><p>远离一切诸染着菩萨所行无所倚</p><p>一切众生语言法于彼智慧无障碍</p><p>谈论巧妙无爱着心常安处无碍住</p><p>菩萨如是行回向无量<a href=\"/remen/shanxin.html\" class=\"keylink\" target=\"_blank\">善心</a>功德藏</p><p>能令十方诸世界一切如来皆欢喜</p><p>佛子。何等为菩萨摩诃萨第二不坏回向。此菩萨摩诃萨。于去来今诸如来所得不坏信。一切诸佛皆悉欢喜。于诸菩萨所。乃至初发一念求菩萨善根及一切智。于彼菩萨得不坏信。悉于一切诸佛法中。一向直心而不可坏。于诸<a href=\"/\" class=\"keylink\" target=\"_blank\">佛教</a>得不坏信。守护一切诸如来法得不坏信。常以爱眼等观一切。以善根回向。令彼众生获诸善利得不坏信。于白净善根得不坏信。何以故。修集一切诸善根故。于一切菩萨回向得不坏信。直心解脱得满足故。于一切菩萨诸法师所得不坏信。具足起如来想故。于如来自在神力得不坏信。谛信诸佛难思议故。于一切菩萨方便得不坏信。摄取种种无量无数行境界故。佛子。菩萨摩诃萨。如是安住不可坏信。于诸佛菩萨声闻缘觉如来正教。一切众生如是等无量境界。种诸善根。分别诸善根。长养菩提心。修习大慈所生善根。广修大悲平等观察。<a href=\"/remen/xuefo.html\" class=\"keylink\" target=\"_blank\">学佛</a>所学随顺诸佛。摄取一切清净善根。深入实义。集功德藏。行大惠施。修诸功德。等观三世。菩萨摩诃萨。如是等善根功德。回向一切智。常见诸佛亲近善知识。常与无量诸菩萨会。念萨婆若心无散乱。受诸佛教兴<a href=\"/remen/hufa.html\" class=\"keylink\" target=\"_blank\">护法</a>心。<a href=\"/remen/jiaohua.html\" class=\"keylink\" target=\"_blank\">教化</a>成熟一切众生。心常不离出世回向。供养守护一切法师。解了诸法。修习满足一切大愿。菩萨摩诃萨。如是精勤修习无量善根。积集长养善根。正念思惟观察境界真实等义。恭敬供养。威仪具足。善根回向。菩萨摩诃萨。善根回向已。作如是念。以此善根回向所得依果。令我修行菩萨行时。于念念中见一切佛。令彼诸佛皆悉欢喜。于诸如来应供等正觉。如佛所应而以供养。以阿僧祇宝。阿僧祇华。阿僧祇香。阿僧祇涂香。阿僧祇鬘。阿僧祇衣。阿僧祇盖。阿僧祇幢。阿僧祇幡。阿僧祇庄严。阿僧祇庄严具。阿僧祇供给。阿僧祇末香。阿僧祇信乐。阿僧祇敬念。阿僧祇净信。烧阿僧祇坚固香。阿僧祇上味饭食。阿僧祇恭敬。阿僧祇<a href=\"/remen/libai.html\" class=\"keylink\" target=\"_blank\">礼拜</a>。阿僧祇一切宝座。阿僧祇一切华座。阿僧祇一切香座。阿僧祇一切鬘座。阿僧祇一切清净栴檀座。阿僧祇一切衣座。阿僧祇一切金刚座。阿僧祇一切摩尼宝座。阿僧祇一切宝缯座。阿僧祇一切宝色座。阿僧祇一切宝轮。阿僧祇一切华轮。阿僧祇一切香轮。阿僧祇一切鬘庄严轮。阿僧祇一切宝衣轮。阿僧祇一切宝庄严轮。阿僧祇一切宝缯敷轮建立。阿僧祇一切宝多罗高显轮。阿僧祇一切宝栏楯轮。阿僧祇一切宝网轮罗覆其上。阿僧祇一切妙宝宫殿。严饰殊特出过诸天。阿僧祇一切华宫殿。阿僧祇一切香宫殿。阿僧祇一切宝鬘宫殿。阿僧祇一切栴檀宫殿。阿僧祇一切坚固香藏宫殿。阿僧祇一切金刚宫殿。阿僧祇一切摩尼宝宫殿。皆悉殊妙出过诸天。阿僧祇诸杂宝树。阿僧祇种种香树。阿僧祇诸宝衣树。阿僧祇妙音乐树。阿僧祇妙音声树。阿僧祇无厌宝树。阿僧祇垂宝缯幡树。阿僧祇宝庄严树。阿僧祇一切华。一切鬘一切香。一切涂香。一切盖。一切幢。一切幡树。如是等诸妙宝树。庄严殊特。以用庄严无数宫殿。阿僧祇宝栏楯庄严。阿僧祇宝窗庄严。阿僧祇宝偏楼阁庄严。阿僧祇内帐庄严。阿僧祇半月庄严。阿僧祇楼阁庄严。阿僧祇宝帐庄严。阿僧祇白宝网。罗覆其上。烧阿僧祇坚固香。阿僧祇宝衣以敷其地。以如是等诸庄严具。庄严无数宫殿。出过诸天。以如是等上妙供养。于无量无数不可说不可说劫。调伏诸根。敬心供养一切如来。此诸最胜般<a href=\"/remen/niepan.html\" class=\"keylink\" target=\"_blank\">涅槃</a>后。供养<a href=\"/remen/sheli.html\" class=\"keylink\" target=\"_blank\">舍利</a>。欲令一切众生皆悉欢喜。摄取一切众生善根。令一切众生离无量苦发菩提心。令一切众生以大庄严而自庄严。无量庄严超出一切众生境界示现佛法难可值遇。满足阿僧祇诸如来力。清净信心供养导师。<a href=\"/remen/shouchi.html\" class=\"keylink\" target=\"_blank\">受持</a>守护一切佛法。如是供养现在诸佛。及涅槃后供养舍利。于无量阿僧祇劫。说供养具不可穷尽。诸佛成就无量功德。教化度脱一切众生。我常供养彼诸如来。心不退转。无有休息未曾懈怠。不怀忧恼亦无所著无有心想。于诸法中而无所染无所依止。不昧善根离一切着。以实法印印业法门。生一切法。住佛所住。观无生性。境界法印印彼发心。受持如来清净回向。观察平等法性回向。入无行方便出生诸行心舍一切回向。无量方便回向。离一切有回向。安住离相方便修习法门善根回向。菩萨从初发心修习一切诸妙善根皆悉回向。以此善根于生死中而不可坏。求一切智心不退转。处一切有寂定不乱。度脱一切众生。不着生死。得无碍智门。修菩萨行。而彼善根不可穷尽。世间诸法所不能坏具足清净诸波罗蜜。究竟一切智力。菩萨摩诃萨。如是舍离痴闇成菩提心。普照一切长白净法。善根回向具足众行。清净直心观察平等。深入诸法知业如幻。业报如电。诸行如化。因缘生法如响。菩萨行如影。无著<a href=\"/remen/fayan.html\" class=\"keylink\" target=\"_blank\">法眼</a>之所出生。无作所作。其性寂灭。入有为无为。于一切法了达无二解如实性。分别菩萨一切行相。不着诸相。善知方便入同事业。不舍一切白净善法。离一切障无碍无著。常为诸佛之所护念。远离愚痴。如是菩萨摩诃萨。成就善根出生善法。不坏业报明见真实。善解回向。以方便力。出生业报。究竟法性。得到彼岸。了达诸法。回向大智。诸业善根。其心清净行无所行。菩萨摩诃萨。如是善根回向。欲度脱一切众生佛种不断。灭诸恶业业报。回向一切众生。得无量智成一切智。离世境界灭诸烦恼。究竟清净成就智慧。入深方便舍生死苦。成就诸佛无量善根。摧伏魔业。得平等法印以印诸业。随顺萨婆若无上菩提。菩萨摩诃萨。行如是善根回向。善根明净普照一切。具足成就萨婆若乘。佛子。是名菩萨摩诃萨第二不坏回向。菩萨摩诃萨。安住此回向。得见无量阿僧祇佛。悉得无量清净妙法。普于众生得平等心。舍离愚痴入一切法。得诸如来自在神力。降伏众魔灭诸魔业。具足生贵菩提之心。得无碍智不由他悟。于一切法见真实义。于一切佛刹悉能受持分别其相。智慧具足普照众生菩萨摩诃萨。以此不坏回向力。摄取一切善根回向。尔时金刚幢菩萨。承佛神力普观十方。乃至以偈颂曰。</p><p>修习无量无数业所乘坚固不可坏</p><p>能令诸佛悉欢喜是名智者所回向</p><p>所供养佛难思议布施持戒伏诸根</p><p>彼为一切修回向清净无量众生故</p><p>一切上妙诸华香无量无数众宝衣</p><p>种种庄严及宝盖供养一切诸如来</p><p>如是无量诸供具不可思议旷劫中</p><p>恭敬供养调御师心常欢喜无厌足</p><p>专心观察诸最胜一切世间大明灯</p><p>现在十方一切佛皆悉睹见如目前</p><p>不可思议<a href=\"/remen/wuliangjie.html\" class=\"keylink\" target=\"_blank\">无量劫</a>修行布施无厌足</p><p>不可思议无量劫修诸善根亦无厌</p><p>善分别知诸心想如实观察无虚妄</p><p>悉知诸根无有余常能饶益一切众</p><p>心大欢喜无有量信心清净而恭敬</p><p>不思议劫忍住世饶益救度一切众</p><p>一切诸佛灭度已供养舍利无厌足</p><p>悉以无量妙杂宝建立恒沙诸塔庙</p><p>造作无数尊形像宝藏净金而庄严</p><p>巍巍高大如山王其数无量不思议</p><p>修学积集诸功德胜妙坚固不可坏</p><p>菩萨善知行回向分别非有亦非无</p><p>若能如是修回向功德无量不可尽</p><p>胜妙智慧观诸法皆能了达无所生</p><p>方便修习令心净悉与一切如来等</p><p>以不可尽诸方便回向无尽如来藏</p><p>发起无上菩提心一切世间无所依</p><p>普至十方诸世界于一切众心无碍</p><p>方便启导众生心悉令出生佛菩提</p><p>观察众生心平等推求真实不可得</p><p>一切诸法悉无余了达其性无所有</p><p>回向无著清净眼永离一切世间苦</p><p>欲令诸有悉清净心不妄取诸<a href=\"/remen/faxiang.html\" class=\"keylink\" target=\"_blank\">法相</a></p><p>分别所有无所有能令心净大欢喜</p><p>于一佛刹无所著了诸佛土无坚固</p><p>不取一切有为法亦不染着法<a href=\"/remen/zixing.html\" class=\"keylink\" target=\"_blank\">自性</a></p><p>方便回向萨婆若无上智慧自庄严</p><p>普令诸佛悉欢喜是为菩萨回向业</p><p>菩萨一心念诸佛无上智慧巧方便</p><p>如诸如来无所著令我悉获此功德</p><p>常欲救护一切众远离无量诸恶业</p><p>常行饶益众生心于饶益心无虚妄</p><p>随所住地守护法示现涅槃实不灭</p><p>一切如来无二法愿我回向亦如是</p><p>一切世界诸趣中于有为法无所著</p><p>菩萨不缘语言道亦不染着无语言</p><p>十方一切诸如来悉摄诸法无有余</p><p>离一切趣而受生于所离生无虚妄</p><p>以一庄严一切严亦不分别此诸法</p><p>了达世间悉虚妄一切所行无所有</p></div>"
},{
    "title": "第十六卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第十六卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>金刚幢菩萨十<a href=\"/remen/huixiang.html\" class=\"keylink\" target=\"_blank\">回向</a>品第二十一之二</p><p><a href=\"/remen/fozi.html\" class=\"keylink\" target=\"_blank\">佛子</a>。何等为菩萨摩诃萨第三等诸佛回向。此菩萨摩诃萨。随顺学过去未来现在诸佛回向。此菩萨。修菩萨行时。见好恶色。其心清净而无憎爱。<a href=\"/remen/huanxi.html\" class=\"keylink\" target=\"_blank\">欢喜</a>悦乐起无坏心。离诸忧恼得正直心。身意柔软诸根清凉。此菩萨。得如是乐时。回向诸佛。作如是念。一切诸佛。虽有无上净妙快乐。复愿诸佛具不思议佛所住乐。具足摄取不可称量佛<a href=\"/remen/sanmei.html\" class=\"keylink\" target=\"_blank\">三昧</a>乐。成就无量大悲快乐。具足成就不可计议佛<a href=\"/remen/jietuo.html\" class=\"keylink\" target=\"_blank\">解脱</a>乐。具足摄取诸佛神足<a href=\"/remen/zizai.html\" class=\"keylink\" target=\"_blank\">自在</a>快乐。无上尊重最妙快乐。普覆如来常令具足诸佛无量力乐。永离一切诸觉之乐。无上寂静不变易乐。具足无碍法门。心常寂定而无散乱。佛无二行不可坏乐。菩萨摩诃萨。以如是善根。回向诸佛已。又复回向一切菩萨。令愿未满者悉令满足。未净直心者令净直心。未满诸波罗蜜者悉令满足安住金刚<a href=\"/remen/puti.html\" class=\"keylink\" target=\"_blank\">菩提</a>之心。于一切智得不退转。不舍大<a href=\"/remen/zhuangyan.html\" class=\"keylink\" target=\"_blank\">庄严</a>。守护菩提门及诸善根。能令一切<a href=\"/remen/zhongsheng.html\" class=\"keylink\" target=\"_blank\">众生</a>舍离放逸。发<a href=\"/remen/putixin.html\" class=\"keylink\" target=\"_blank\">菩提心</a>所愿成满。安住一切菩萨所住。得诸菩萨明利诸根。修习善根。证萨婆若。如是菩萨摩诃萨。以诸善根回向菩萨已。又复回向。一切众生回向。一切众生见佛闻法敬心近僧回向。具足专心<a href=\"/remen/nianfo.html\" class=\"keylink\" target=\"_blank\">念佛</a>回向。具足念净妙法回向。念僧尊重恭敬回向。见佛未曾远离回向。成就诸清净心回向。分别诸如来法回向。成就无量<a href=\"/remen/gongde.html\" class=\"keylink\" target=\"_blank\">功德</a>回向。清净诸通善根回向。除灭一切疑惑如佛回向。开化一切众生声闻缘觉及诸菩萨菩萨善根回向。一切众生亦复如是。令一切众生。永离<a href=\"/remen/diyu.html\" class=\"keylink\" target=\"_blank\">地狱</a>饿鬼畜生阎罗王处一切恶趣无量众难。菩萨摩诃萨。令彼一切众生。悉发无上菩提之心。长养无上菩提之心。一心专求一切种智。舍离诽谤诸佛<a href=\"/remen/zhengfa.html\" class=\"keylink\" target=\"_blank\">正法</a>。常乐具足一切智地。令一切众生。究竟清净得一切智。菩萨摩诃萨所<a href=\"/remen/xingshan.html\" class=\"keylink\" target=\"_blank\">行善</a>根。以诸大愿。摄取行等行。积聚等积聚。长养等长养。皆悉广大具足充满。菩萨摩诃萨。若在家时。与妻子俱未曾暂离菩提之心。<a href=\"/remen/zhengnian.html\" class=\"keylink\" target=\"_blank\">正念</a>思惟萨婆若境界。自度度彼。直心平等。方便示现妻子眷属菩萨善方便智皆悉成就究竟解脱。虽与同止心无所著。以本大悲故处在家属。以大慈故随顺妻子。于菩萨净道无所障碍。菩萨摩诃萨。若在家时。应以如是萨婆若心善根回向。所谓被着衣裳。若饮若食。服诸汤药。行住坐卧身口意业具足清净。诸根调伏皆悉安谛。洗浴涂身寂静徐步。回旋顾眄举足下足。若眠若觉不失威仪。善摄诸根未曾散乱。菩萨摩诃萨。以如是等一切诸行。未曾远离萨婆若心善根回向。<a href=\"/remen/154932.html\" class=\"keylink\" target=\"_blank\">饶益</a>安乐一切众生。无量诸愿皆悉成就。摄取无量广大善根。修习善根救护一切。除灭一切放逸憍慢。一心正念一切种智。欲觉一切诸佛菩提。舍离<a href=\"/remen/fannao.html\" class=\"keylink\" target=\"_blank\">烦恼</a>及顺烦恼法修习一切菩萨所学。于一切智道无所障碍。乐修智地及诸善根。常乐爱语增长善根。令一切众生永离苦恼不着所行。一心<a href=\"/remen/shouchi.html\" class=\"keylink\" target=\"_blank\">受持</a>诸<a href=\"/\" class=\"keylink\" target=\"_blank\">佛教</a>法。是为菩萨摩诃萨处在家属摄取善根一心回向无上菩提。菩萨摩诃萨。复作是念。乃至小犬及余畜生。当令此等具足修习不放逸行。离畜生趣得饶益乐。究竟解脱永度<a href=\"/remen/kuhai.html\" class=\"keylink\" target=\"_blank\">苦海</a>。苦受。苦阴。苦觉。增上大苦。苦行。苦藏。苦根。苦舍。如是等无量无边一切众苦。菩萨摩诃萨。欲令众生悉得除灭。以净善根回向无上菩提。教一切众生回向如是境界。正念思惟彼彼善根以为上首。所谓回向一切种智。发菩提心。摄菩提心。远离<a href=\"/remen/shengsi.html\" class=\"keylink\" target=\"_blank\">生死</a>。修习善根。出生死渊。得诸如来无碍快乐。修如来慈充满十方。大悲饶益一切众生。普令一切得清净乐。守护一切诸胜善根。令一切众生究竟<a href=\"/remen/fofa.html\" class=\"keylink\" target=\"_blank\">佛法</a>。远离一切诸魔境界。入彼甚深如来境界。普能拔出一切<a href=\"/remen/shijian.html\" class=\"keylink\" target=\"_blank\">世间</a>。具足一切如来善根。住三世佛平等法中。如是菩萨摩诃萨今集善根。已集善根。当集善根。皆悉回向。复作是念。如彼过去菩萨所行。恭敬<a href=\"/remen/gongyang.html\" class=\"keylink\" target=\"_blank\">供养</a>一切诸佛。度脱众生。救护一切修诸善根。回向菩提而无所著。不依色。不着受。不颠倒想不作行。不取识。离六入。不住世法。乐出世法。知法如空。究竟得至非趣<a href=\"/remen/bian.html\" class=\"keylink\" target=\"_blank\">彼岸</a>。照解诸法不生不灭无真实相无所染着。一切诸法无有虚妄。无所归趣。无所破坏。安住实际。无有<a href=\"/remen/zixing.html\" class=\"keylink\" target=\"_blank\">自性</a>。离诸性故。于一念中解一切法。无性为性。常乐习行普门善根。具足如来<a href=\"/remen/yuanman.html\" class=\"keylink\" target=\"_blank\">圆满</a>功德显现一切。如彼过去一切如来善根回向。我亦如是。乐如是法证如是法。如是<a href=\"/remen/faxin.html\" class=\"keylink\" target=\"_blank\">发心</a>。修习诸法不违<a href=\"/remen/faxiang.html\" class=\"keylink\" target=\"_blank\">法相</a>。所有起法。犹如幻化电光水月镜中之像。<a href=\"/remen/yinyuan1.html\" class=\"keylink\" target=\"_blank\">因缘</a>和合假持诸法。悉分别知从业因起。唯如来地是究竟处。菩萨摩诃萨。如是随学过去诸佛所学回向。未来现在。亦复如是。菩萨摩诃萨。学三世佛所学回向诸善根已。作如是念。如彼诸佛所知菩萨回向。我亦如是回向。第一回向。胜回向。最胜回向。上回向。无上回向。无等回向。无等等回向。无比回向。无对回向。尊回向。妙回向。平等回向。正直回向。大功德回向。大愿回向。明净回向。善回向。清净回向。离恶回向。不随恶回向。如是菩萨摩诃萨。以诸善根正回向已。成就清净妙身口意。所作行业皆悉清净。住菩萨住。离诸恶住。修习善根。离身口恶业。心无选择。修萨婆若。住无量住。入一切法空无自在。修出世法。于世间法心无染着。分别了知无量诸业。成就巧方便回向诸法心无所倚。佛子。是为菩萨摩诃萨第三等诸佛回向。菩萨安住此回向已。深入一切诸如来业。趣诸如来胜妙功德。入深清净<a href=\"/remen/zhihui.html\" class=\"keylink\" target=\"_blank\">智慧</a>境界。不离一切诸菩萨业。善能分别巧妙方便。入深法界巧妙方便。次第成就菩萨善根。入于一切诸如来性。以巧方便分别了知无量无边一切诸法。虽复示现世界中生。于诸世界心无所著。佛子。是为菩萨摩诃萨等诸佛回向。尔时金刚幢菩萨。承佛神力普观十方。以偈颂曰。</p><p>彼诸菩萨摩诃萨修过去佛回向法</p><p>亦学未来现在世无量导师之所行</p><p>一切种种微妙乐诸佛如来所赞叹</p><p>成就明净胜<a href=\"/remen/fayan.html\" class=\"keylink\" target=\"_blank\">法眼</a>回向一切诸导师</p><p>菩萨身根种种乐眼耳鼻舌诸情根</p><p>种种上妙无量乐回向一切诸最胜</p><p>一切世间诸善根及诸如来所成就</p><p>于彼悉摄无有余<a href=\"/remen/suixi.html\" class=\"keylink\" target=\"_blank\">随喜</a>回向益众生</p><p>菩萨随喜无有量亦以回向一切众</p><p>人中师子所有乐愿令众生悉具足</p><p>诸佛如来所知见一切众生清净乐</p><p>欲令众生皆悉得世界灯明所受乐</p><p>菩萨所得种种乐回向诸佛为众生</p><p>欲令众生常安隐于彼回向无所著</p><p>菩萨修此回向时兴发无量大悲心</p><p>如佛所知回向德令我具足悉成满</p><p>如诸最胜所知见一切智乘微妙乐</p><p>如我在世诸所行一切菩萨无量乐</p><p>一切趣中众快乐柔软调伏诸根乐</p><p>皆悉回向为众生普令成就无上智</p><p>身口意净离诸恶巧妙方便心平等</p><p>以此回向群生类悉令成就无上智</p><p>菩萨所修诸行业积集无量净功德</p><p>随顺如来生佛家寂然不乱正回向</p><p>十方无量世界中摄取一切众生类</p><p>无量善根悉回向普令众生得安乐</p><p>不为己身自求乐欲令一切悉安隐</p><p>远离一切虚妄心悉解诸法空<a href=\"/remen/wuwo.html\" class=\"keylink\" target=\"_blank\">无我</a></p><p>十方无量诸最胜所见一切真佛子</p><p>以诸功德回向彼速令究竟无上道</p><p>一切世间众生类等心摄取无有余</p><p>以我所行诸净业令彼众生速<a href=\"/remen/chengfo.html\" class=\"keylink\" target=\"_blank\">成佛</a></p><p>无量无边清净愿无等最胜所演说</p><p>皆悉清净离诸垢普令佛子究竟满</p><p>一切功德尽回向悉令十方诸佛刹</p><p>种种净妙而庄严菩萨如是学回向</p><p>心不称量诸二法了达<a href=\"/remen/juewu.html\" class=\"keylink\" target=\"_blank\">觉悟</a>法无二</p><p>诸法非二非不二不作虚妄是佛子</p><p>一切世间所有想究竟悉度无有余</p><p>亦不坏想及非想决定了知众生想</p><p>彼诸菩萨身净已则意清净无瑕秽</p><p>口业已净无散乱当知意净无所著</p><p>一心正念过去佛分别未来诸导师</p><p>现在十方<a href=\"/remen/tianren.html\" class=\"keylink\" target=\"_blank\">天人</a>尊菩萨遍学彼佛教</p><p>三世无量诸最胜慧心明达无障碍</p><p>所行无量求菩提回向饶益诸世间</p><p>彼胜妙慧广大慧四<a href=\"/remen/zhendi.html\" class=\"keylink\" target=\"_blank\">真谛</a>慧离倒慧</p><p>平等实慧清净慧无比慧等皆回向</p><p>佛子。何等为菩萨摩诃萨第四至一切处回向。此菩萨摩诃萨。修习一切诸善根时。以彼善根。如是回向。令此善根功德之力至一切处。譬如实际无处不至。至一切世间。至一切有。至一切众生。至一切刹。至一切法。至一切<a href=\"/remen/xukong.html\" class=\"keylink\" target=\"_blank\">虚空</a>。至一切三世。至一切有为及<a href=\"/remen/wuweifa.html\" class=\"keylink\" target=\"_blank\">无为法</a>。至一切语言音声。我此善根亦复如是。遍至一切诸如来所。供养三世一切诸佛。过去诸佛所愿悉满。未来诸佛具佛庄严。虚空法界等世界中现在诸佛。及无量大众以为庄严。皆悉供养犹如诸天。于一念中。悉能充满无量无边一切世界广大功德智慧无碍善根回向故。菩萨摩诃萨。复作是念。以此善根虚空法界等一切世界。世界性种种业所起。十方不可说世界。不可说佛刹。种种世界诸佛境界。无分齐世界。转翻覆世界。伏世界。转世界。一切无余世界中。现在诸佛显现无量自在神力。彼有菩萨。解虚空法界等一切诸法。为诸众生。于一切世界中。现为如来出兴于世。示现至一切处智。无量无边自在受生。法身遍至不坏法界。平等普入同<a href=\"/remen/foshen.html\" class=\"keylink\" target=\"_blank\">佛身</a>藏。不生不灭普应一切。善巧方便出现世间。从真实法性起。坚固不转无碍所持。诸佛无碍功德所生。菩萨摩诃萨。于诸如来应供等正觉所。种诸善根。以众杂华种种诸香鬘盖幢幡珍宝灯明。以如是等诸妙供具。供养尊像及诸塔庙。以此一切善根回向。以一心。不乱心。不动心。尊重心。离嗔心。无住心。无著心。无众生心。无谄害心。寂静心回向。复作是念。虚空法界等一切劫中去来今佛。相好具足而自庄严。以妙法界庄严。而自庄严。彼佛眷属。充满虚空法界等一切世界。随时出世未曾失时。我以善根回向。供养诸佛。以无量香盖。无量香幢。无量香幡。无量香宫殿。无量香网。无量香像。无量香光。无量香焰。无量香云。无量香座。无量香轮。无量香住处。无量香佛世界。无量香须弥山王。无量香海。无量香河。无量香树。无量香衣。无量香莲华。以如是等无量无数众香庄严。以为供养以无量华盖。广说如上。乃至无量无数众华庄严。以为供养。以无数鬘盖乃至无数众鬘庄严。以为供养。以不可思议涂香盖乃至不可思议涂香庄严。以为供养。以不可称末香盖乃至不可称末香庄严。以为供养。以无分齐妙衣盖乃至无分齐妙衣庄严。以为供养。以无边宝盖乃至无边众宝庄严。以为供养。以无量灯盖乃至无量众灯庄严。以为供养。以不可说庄严具盖乃至不可说众庄严具。以为供养。以不可说不可说摩尼宝盖。如是摩尼宝幢。摩尼宝幡。摩尼宝帐。摩尼宝网。摩尼宝鬘。摩尼宝光。摩尼宝焰。摩尼宝云。摩尼宝座。摩尼宝轮。摩尼宝宫殿。摩尼宝世界。摩尼宝须弥山王。摩尼宝海。摩尼宝河。摩尼宝树。摩尼宝衣。摩尼宝莲华。如是等不可说不可说摩尼宝庄严。以为供养。于一一境界中。各有阿僧祇栏楯。阿僧祇庄严。阿僧祇宫殿。阿僧祇楼阁。阿僧祇偏楼阁。阿僧祇半月庄严。阿僧祇内小帏帐。阿僧祇窗牖。阿僧祇清净宝。阿僧祇一切宝庄严。清净一切世界悉无有余。如是庄严。令一切众生。超出生死。成就如来十种力地。于诸法中得无碍法明。<a href=\"/remen/jiaohua.html\" class=\"keylink\" target=\"_blank\">教化</a>众生一切善根回向。调伏众生无量心。充满虚空法界等一切佛刹法无所至。出生三世无量善根。令一切众生悉得睹见无量诸佛。安住一切诸善根中。成就大乘不着诸法。具足诸善根。究竟无量行。普入无量无边一切法界善根回向。入一切如来自在神力。令一切众生。因此善根得萨婆若成无上道。譬如无我不离诸法。我诸善根亦复如是。摄取一切佛。恭敬供养故。摄取一切法。离障碍故。摄取一切菩萨。究竟一切同善根故。摄取菩萨一切行。满诸愿故。摄取菩萨一切法明。决定无碍故。摄取一切佛自在神力。成就无量诸善根故。摄取一切<a href=\"/remen/foli.html\" class=\"keylink\" target=\"_blank\">佛力</a>无所畏。发无量心满一切故。摄取一切善萨三昧辩才陀罗尼门。解了世间无二法故。摄取一切佛巧妙方便。示现如来大神力故。摄取三世一切诸佛出生得道转净法轮示现<a href=\"/remen/niepan.html\" class=\"keylink\" target=\"_blank\">涅槃</a>。兴发供养化众生故。摄取一切世界。无上佛刹庄严故。摄取一切劫。不断一切菩萨行故。摄取一切趣。示现受生故。摄取一切众生。具足普贤菩萨行故。摄取一切众生。净烦恼习故。摄取一切众生诸根。化度无量故。摄取一切众生诸欲。净诸烦恼故。摄取一切众生。调伏成熟随其所应为现身故。摄取一切众生。令解众生如变化故。摄取一切如来性。守护受持一切佛法故。菩萨摩诃萨。如是善根回向。了无所有。业中不取虚妄报。报中不取虚妄业。离诸虚妄入深法界。心常安住胜妙善根。远离散心修习善法。不信不入一切诸法。不见有法自性成就。作者坏者皆不可得。知一切法悉无自在。解了法界无有见者无有知者。如是菩萨摩诃萨。圆满具足解了诸法。得一切法众因缘地。见一切法身。离欲实际等观诸法。解了世间犹如变化。明达众生皆是一法分别无二。不舍诸业境界方便。于有为界出无为界。而亦不坏有为之性。于无为界出有为界。而亦不坏无为之性。如是菩萨摩诃萨。乐观诸法寂灭之相。出生一切清净善根。皆悉回向救护众生。精勤修习离愚痴法。深达明了一切法海。以虚空等一切善根回向。具足无上坚固功德。得离痴冥明净法眼。善知方便回向功德。菩萨摩诃萨。如是善根回向。令一切众生净一切刹得佛自在。教化众生持诸佛法。一切世间最上<a href=\"/remen/futian.html\" class=\"keylink\" target=\"_blank\">福田</a>。为诸众生作采宝导师。为一切世间出明净日。一一善根充满法界。善根回向救护众生。令一切众生悉皆成就清净功德。菩萨摩诃萨。如是善根回向。守护受持诸如来性。教化成熟诸众生性。严净一切诸佛刹性。不坏业性。分别法性。等观不二性。遍游十方性。广说离欲性。具足解脱性。普照诸根性。佛子。是名菩萨摩诃萨第四至一切处回向。菩萨摩诃萨。安住此回向。能以一切善根回向。得至一切处身业。善能应现一切世界故。得至一切处口业。微妙音声充满十方一切世界故。得至一切处意业。悉能受持一切诸佛所<a href=\"/remen/shuofa.html\" class=\"keylink\" target=\"_blank\">说法</a>故。得至一切处神足。善能随顺一切世间行故。得至一切处法。随顺一切法故。得至一切处随顺法陀罗尼辩才。令一切众生悉欢喜故。得至一切处顺入法界。于一毛道悉能普入一切世界故。得至一切处身。令一切众生身入一众生身故。得至一切处劫。于一切劫中常见诸佛故。得至一切处<a href=\"/remen/shana.html\" class=\"keylink\" target=\"_blank\">刹那</a>。于一刹那现一切佛兴于世故。佛子。菩萨摩诃萨。得至一切处善根回向。能以一切善根回向。尔时金刚幢菩萨。承佛神力普观十方。以偈颂曰。</p><p>一切内外诸世间菩萨大士无所著</p><p>不舍饶益众生事如是妙智人中胜</p><p>不着一切诸世界不取十方坚固性</p><p>不取众生寿<a href=\"/remen/mingxiang.html\" class=\"keylink\" target=\"_blank\">命相</a>亦不妄取诸世间</p><p>一切十方世界中摄取众生悉无余</p><p>观察有无得自在至一切处善回向</p><p>摄取有为无为法心不妄取诸世间</p><p>世间诸法无差别照世灯明如是觉</p><p>一切所行诸业行上中下品各不同</p><p>智者诸业悉回向一切十方诸如来</p><p>菩萨回向到彼岸随如来学悉成就</p><p>分别甚深微妙智具足最胜殊特法</p><p>清净善根悉回向常能利益诸群生</p><p>悉令十方一切众成就无上照世灯</p><p>未曾虚妄取众生亦不<a href=\"/remen/wangxiang.html\" class=\"keylink\" target=\"_blank\">妄想</a>念诸法</p><p>不染不着一切世亦复不舍诸众生</p><p>菩萨常乐寂灭法随顺得至寂灭境</p><p>亦不舍离众生道得如是等微妙智</p><p>不起诸业虚妄想于诸<a href=\"/remen/guobao.html\" class=\"keylink\" target=\"_blank\">果报</a>亦不着</p><p>一切世间从缘起不离因缘见诸法</p><p>如是境界随顺至远离一切虚妄想</p><p>一切众生调御师具足明了善回向</p><p>佛子。何等为菩萨摩诃萨第五无尽功德藏回向。此菩萨摩诃萨。修悔过善根。离一切<a href=\"/remen/yezhang.html\" class=\"keylink\" target=\"_blank\">业障</a>。于去来今佛一切善根及三世一切众生善根。皆悉随喜。于诸如来尊重恭敬<a href=\"/remen/libai.html\" class=\"keylink\" target=\"_blank\">礼拜</a>供养所生善根。劝请诸佛所生善根。佛所说法闻持忆念如说<a href=\"/remen/xiuxing.html\" class=\"keylink\" target=\"_blank\">修行</a>入不思议境界善根。三世诸佛无尽善根。一切菩萨所修善根。三世诸佛得菩提时无上善根。菩萨摩诃萨。于此一切善根。皆悉随喜。随喜已。安住彼善根。三世诸佛转净法轮。度无量众生。彼诸众生所得善根。菩萨摩诃萨。皆悉随喜。三世诸佛从初发心修菩萨行。乃至成佛示现涅槃。于其中间所获善根。皆悉随喜。彼诸如来般涅槃已。受持守护诸佛正法。乃至法灭所修善根。念佛境界所修善根。自己境界所修善根。乃至无上菩提境界善根。菩萨摩诃萨。以此诸善根皆悉回向。菩萨摩诃萨。作如是念。此诸善根。若修。若学。若积集。若开解。若随喜。若具足。若成就。若有所行。若有所得。若正忆念。若受持。若坚固难坏。如此善根。尽过去际劫一切诸佛庄严世界。无量行业之所兴起。佛智所知菩萨所识。应众生起随欲清净。如来所持。如来出世净业所成。普贤菩萨净业所起。彼诸世界。若有众生成无上道。现自在力。未来一切如来应供等正觉庄严佛刹与法界等。无量无边虚空法界等。一切世界中尽未来际劫。一切诸佛。彼诸如来成就智慧。当净佛刹。杂宝庄严一切无厌。上香庄严。雨一切华庄严。一切衣云庄严。一切功德藏庄严。一切如来持智庄严。一切佛刹庄严。不可说庄严。修习不可思议功德庄严。如来等正觉净威神庄严。未来一切诸佛庄严佛刹。一切世间所不能睹。菩萨净眼之所照见。菩萨摩诃萨。修胜善根。悉入一切诸清净法。受持一切诸清净法。犹如变化。普行菩萨诸清净业。入菩萨不可思议自在三昧。佛慧光明普照世间。如未来诸佛严净佛刹。现在诸佛严净世界亦复如是。种种庄严清净具足功德普覆。无量妙色不可思议香。无量杂宝。无量宝树。阿僧祇庄严。阿僧祇宫殿。阿僧祇微妙音声。随善知识显现无量。一切功德殊胜庄严不可穷尽。一切香庄严。一切鬘庄严。一切华庄严。一切末香庄严。一切宝庄严。一切衣庄严。一切幢庄严。一切幡庄严。一切缯彩庄严。一切宝栏楯庄严。阿僧祇白宝网普覆庄严。阿僧祇河庄严。阿僧祇云雨庄严。阿僧祇自然妙音无所不闻。以如是等无量无边诸庄严具。庄严无量无边不可思议诸佛世界。彼诸世界中。若佛刹庄严。佛刹清净。佛刹平等。佛刹妙善。佛刹功德。佛刹殊胜。佛刹安乐。佛刹不坏。佛刹无尽。佛刹无量功德不可尽。佛刹不退。佛刹无所畏。佛刹光明。佛刹快乐。佛刹无厌。佛刹普照。佛刹照明。佛刹方正。佛刹第一。佛刹胜佛刹最胜。佛刹微妙。佛刹无比。佛刹无等。佛刹上。佛刹无上。佛刹无等等。如是等三世一切诸佛佛刹庄严。菩萨摩诃萨。以此善根皆悉回向。普令一切佛刹清净庄严。如是庄严于一世界中。三世一切庄严佛刹具足。清净周遍。清净积聚。等起庄严具足。庄严住持皆悉具足。如一世界中。无量无边虚空法界等世界。悉以三世诸佛庄严佛刹而庄严之。佛刹功德。佛刹观无厌足。佛刹无量。佛刹弥广。佛刹无数。佛刹不可思议。佛刹无胜。佛刹不可称。佛刹无边。皆悉具足。菩萨摩诃萨。复如是回向。令其所修一切佛刹。菩萨摩诃萨皆悉充满。此诸菩萨。具足一切清净功德。成就智慧。善能分别一切世界及众生界。入深法界。舍离愚痴入空寂界。成就念佛念不思议法。念清净僧成就念舍。法日圆满慧光普照。深智无碍。从无所有寂灭法生。出生无量清净佛法。成就殊特胜妙善根。清净善根。最胜善根。增上善根。建立无上菩提之心。善能随顺入如来力。心常志求一切种智。净诸魔业。了众生性知法空寂。舍离颠倒除灭愚痴。修诸善根满足大愿。成就如是等无量无边功德。菩萨充满其刹。悉从无量法门中生。安住如是一切功德。成就无等等胜妙善根。常作佛事。善巧方便得菩提光明。具足无痴法界智慧。一身充满一切法界。现自在力。成就大智一切智境界。善巧方便出生智慧。分别无量法界。遍游诸刹而无所著。心净如空。悉能分别一切法界。于诸菩萨不可思议三昧正受。以巧方便善能入出。趣萨婆若住诸佛刹。善能了知诸佛威神。善能分别阿僧祇诸深妙法而无所畏。随顺三世诸佛善根。普照一切如来法界。悉能受持一切诸佛所说正法。善能演出不可思议清净音声。善能分别阿僧祇诸语言法。得无上道佛自在地。悉能周遍一切世界而无障碍。悉摄一切无诤之法。心无虚妄无所染着。修习增广菩提之心。善解智慧。随时应化权变无方。了真实义具足演说。成就如是等无量功德。诸大菩萨。庄严世界。充满世界。种种庄严。顺至安住。善修熏修。淳净无杂。周遍清净惔然宴寂。于一佛刹少分处。所有无量菩萨。无数菩萨。不思议菩萨。不可称菩萨。不可量菩萨。无等菩萨。不可究竟菩萨。无分齐菩萨。不可说菩萨。不可说不可说菩萨。如一佛刹一一少分处有如是等大菩萨摩诃萨。虚空法界等一切世界。菩萨摩诃萨皆悉充满亦复如是。菩萨摩诃萨。以诸善根方便回向。回向一切佛刹。一切菩萨摩诃萨。一切如来。一切无上菩提。一切大愿。一切出要。一切众生净。一切世界常见如来。如来<a href=\"/remen/shouming.html\" class=\"keylink\" target=\"_blank\">寿命</a>无量。转不退转法轮与法界等。如是菩萨摩诃萨善根回向。令一切佛刹清净。令一切众生界清净。令一切菩萨清净。令一切诸佛充满法界。令如来清净法身充满一切佛刹。菩萨摩诃萨。以如是等无等等回向。趣萨婆若。心净如虚空。不动如大地。入不可思议回向。乐观一切业报皆悉寂灭。无尽功德回向。平等随顺一切法界。菩萨摩诃萨。行如是回向已。不虚妄取我及我所。不虚妄取佛及诸佛法。不虚妄取佛刹及刹清净。不虚妄取众生及调伏众生。不虚妄取诸业及取业报。不着意业及业果报。不坏<a href=\"/remen/yinguo.html\" class=\"keylink\" target=\"_blank\">因果</a>。不取有法不坏有法。生死非杂乱。涅槃非寂静。如来境界道非他所作无法同止。菩萨摩诃萨。如是起诸善根决定回向。成熟具足等观取相。善取境界分别称量。离诸虚妄而无所著。菩萨摩诃萨。如是善根回向已。得无尽善根。常念三世一切诸佛得一切无尽善根。度无量菩萨得无尽善根。净诸佛刹得无尽善根。净众生界得无尽善根。入深法界得无尽善根。修无量心净如虚空得无尽善根。解了一切诸佛境界得无尽善根。修习一切菩萨净业得无尽善根。了达三世得无尽善根。以如是等善根回向。悉能度脱一切众生。入众生界不见众生回向。解一切法无有寿命回向。知一切法真实无有自在回向。一切诸法无福伽罗回向。观察一切诸法离诸忿诤回向。一切诸法从因缘起无有坚固回向。知一切法真实无所著回向。一切佛刹无所染着回向。不取菩萨行坚固相回向。分别了知一切境界空无所有回向。菩萨摩诃萨。如是回向。眼终不见不净佛刹。亦复不见异相众生行法不见法入智无所入。解了一切犹如虚空。于如来身得一切法。满足成就无量诸功德力。具足至一切处善根安乐众生。此菩萨摩诃萨于念念中。得不可说不可说十力地。具一切种清净善根。悉能摄取一切众生。彼菩萨摩诃萨。成就如意功德宝藏。随所游方悉能严净一切佛刹。令不可说不可说众生安住摄取诸功德力。菩萨摩诃萨。如是回向时。以此回向威力故。一切所行无有伦匹。一切世间所不能坏。威摄众魔莫能瞻对。具足成就不退功德。无量大愿皆悉成就。其心弥广等一切智。于一念中悉能周遍无量佛刹。得无量智力。悉能了知诸佛境界。常乐受持一切佛法。安住无量无边大智。菩萨初发菩提心力。悉与虚空诸法界等。佛子。是名菩萨摩诃萨第五无尽功德藏回向。菩萨摩诃萨。安住此无尽功德藏回向。复得十种无尽功德之藏。何等为十。一者常见诸佛无尽功德之藏。于一一毛孔中见无量阿僧祇诸佛。二者入无尽法功德之藏。以如来智慧。等观一切法即是一法。三者受持正念无尽功德之藏。闻一切佛所说正法闻持不忘。四者得无尽慧功德之藏。于一切如来所说经法。善能次第解其句义。五者无尽趣法功德之藏。善能分别一切法趣。六者无尽佛愿功德之藏。智慧如空。充满三世一切诸法。七者无尽功德功德之藏。充满一切诸众生意犹不可尽八者无尽智功德之藏。一切众生愚痴曀障悉能除灭。九者无尽辩才功德之藏。令一切众生悉解一切佛法平等无二。十者无尽十力四无所畏功德之藏。具足修习菩萨所行。受法王职得一切智。佛子。是名菩萨摩诃萨得十无尽功德之藏。以此无尽功德之藏。皆悉回向一切功德。尔时金刚幢菩萨。普观十方以偈颂曰。</p><p>菩萨成就直心力于一切法得自在</p><p>随喜所获诸功德无碍方便善回向</p><p>三世一切诸最胜严净刹土及世间</p><p>具足一切胜功德回向净刹亦如是</p><p>三世一切最胜法菩萨悉能谛分别</p><p>净心摄取一切法如是庄严诸佛刹</p><p>穷尽三世<a href=\"/remen/wuliangjie.html\" class=\"keylink\" target=\"_blank\">无量劫</a>赞一佛刹诸功德</p><p>三世诸劫犹可尽佛刹功德无穷极</p><p>如是一切诸佛刹一切最胜悉严净</p><p>菩萨严净一切刹与诸导师等无异</p><p>彼真佛子心清净悉从如来法化生</p><p>一切功德庄严心充满一切诸佛刹</p><p>彼诸菩萨悉具足无量相好庄严身</p><p>一切诸辩悉成满不可穷尽如大海</p><p>观察境界心平等安住一切三昧门</p><p>成就清净无等心光明普照十方界</p><p>如是无余诸佛刹此诸菩萨悉充满</p><p>未曾想念声闻乘亦复不求缘觉道</p><p>菩萨如是心清净善根回向诸群生</p><p>普令众生成正觉具足三世诸佛法</p><p>十方一切诸魔王菩萨威德悉调伏</p><p>勇猛安住莫能坏决定修行究竟法</p><p>菩萨具足诸愿力回向功德无障碍</p><p>深入无尽功德藏三世果报无穷尽</p><p>善能观察一切法了达其性不自在</p><p>已能分别空无我是故不妄取业报</p><p>无有色法及无色亦无有想无无想</p><p>亦无有法及无法一切诸法无所有</p><p>亦复非有亦非无亦复非因非无因</p><p>于彼一切诸缘中其心了达无染惑</p><p>一切众生语言法悉能了知无所著</p><p>悉知世间施设法决定诸法无有我</p><p>平等观察众生类谛了诸法无二相</p><p>普观三世无差别佛刹诸业亦如是</p><p>菩萨如是知回向随所行业功德生</p><p>明达诸佛真实性解一切佛深妙法</p><p>菩萨如是净回向心能分别善思量</p><p>了知自性悉非性于一切法无所著</p><p>摄取一切诸境界回向一切群生类</p><p>除灭一切愚痴闇于真实性觉如如</p><p>菩萨一切虚妄见已灭已弃永无余</p><p>远离世间烦恼热得到究竟清凉趣</p><p>不坏一切诸法性明达真实无所生</p><p>解了诸法犹如响悉于一切无所著</p><p>了知三世众生类悉从因缘和合起</p><p>善解烦恼诸习气不坏诸法真实性</p><p>了达业性非是业亦复不坏诸业性</p><p>又亦不坏业果报宣扬赞叹缘起法</p><p>众生所生无有生亦无<a href=\"/remen/liuzhuan.html\" class=\"keylink\" target=\"_blank\">流转</a>生死中</p><p>不着众生说众生善能随顺诸世间</p></div>"
},{
    "title": "第十七卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第十七卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>金刚幢菩萨十<a href=\"/remen/huixiang.html\" class=\"keylink\" target=\"_blank\">回向</a>品第二十一之三</p><p><a href=\"/remen/fozi.html\" class=\"keylink\" target=\"_blank\">佛子</a>。何等为菩萨摩诃萨第六随顺一切坚固善根回向。此菩萨摩诃萨。若为王时得胜国土。安隐丰乐降伏怨敌。治以正道<a href=\"/remen/rufa.html\" class=\"keylink\" target=\"_blank\">如法</a><a href=\"/remen/jiaohua.html\" class=\"keylink\" target=\"_blank\">教化</a>。功盖天下德覆十方。万国归顺无敢违命。兵仗不用自然泰平。以四摄法善摄<a href=\"/remen/zhongsheng.html\" class=\"keylink\" target=\"_blank\">众生</a>。转轮圣王七宝成就。此菩萨摩诃萨。坚固安住<a href=\"/remen/zizai.html\" class=\"keylink\" target=\"_blank\">自在</a><a href=\"/remen/gongde.html\" class=\"keylink\" target=\"_blank\">功德</a>。眷属和睦不可沮坏。端正第一观者无厌。离一切恶功德具足。相好成满颜容殊特。身体肢节端严周备。鲜洁明净见者<a href=\"/remen/huanxi.html\" class=\"keylink\" target=\"_blank\">欢喜</a>。体力坚固不可毁坏摄取天帝那罗延身。离诸<a href=\"/remen/yezhang.html\" class=\"keylink\" target=\"_blank\">业障</a>得清净业。具足<a href=\"/remen/xiuxing.html\" class=\"keylink\" target=\"_blank\">修行</a>一切<a href=\"/remen/bushi.html\" class=\"keylink\" target=\"_blank\">布施</a>。若施饮食。种种美味。诸乘衣服。众妙华鬘。杂香涂香。床座住处。房舍灯明。汤药宝器。<a href=\"/remen/zhuangyan.html\" class=\"keylink\" target=\"_blank\">庄严</a>宝车。象马宝王。众妙宝座。诸盖幢幡。种种杂宝。妙庄严具。清净天冠。髻中明珠。若见狱囚受诸楚毒。起大悲心。舍诸库藏妻子眷属。以身处狱救苦众生。见送狱囚趣于死地。自舍己身以代彼命。若有人乞连肤顶发髻中明珠眼耳鼻根牙齿舌根头顶手足。坏身出血。髓肉及心肠肾肝肺肢节诸骨厚皮薄皮。或手足指连肉指爪。为求<a href=\"/remen/zhengfa.html\" class=\"keylink\" target=\"_blank\">正法</a>投身火坑。为求法故。举身具受无量众苦。为法难得故。能舍大地四海国土大小诸城村邑丘聚。国土丰乐人民炽盛园林浴池华果繁茂无量庄严。天下太平无诸怨敌。金银宝藏妻子眷属。自在法王。断除一切屠杀恶业。普施<a href=\"/remen/wuwei.html\" class=\"keylink\" target=\"_blank\">无畏</a>。若见有人毁坏畜狩及以人根令身残阙。起大慈悲而救度之。以大音声普告一切令闻佛名。或施大地。起佛殿堂造僧房舍。安处菩萨圣众<a href=\"/remen/futian.html\" class=\"keylink\" target=\"_blank\">福田</a>。或建尊庙随应一切。或施僮使。供给三尊父母知识一切福田。以身布施一切给使。复以自身普覆诸佛。以自身施一切众生。常以己身奉给诸佛。布施国土及王京都严饰大城。又施宝女侍人眷属妻妾男女。或施以家。种种庄严游戏园林。或设无数大众施会。远离诸恶净众生故。悉舍一切资生之具。心不贪着。不求<a href=\"/remen/guobao.html\" class=\"keylink\" target=\"_blank\">果报</a>。悉能舍离。若诸众生人与非人。贫贱富贵。或善或恶。种种福田。远近诸方一切悉来。或自来求或不来求。一切悉施无所悭吝。作如是念。摄取随顺一切坚固善根回向。摄取善色随顺一切坚固善根回向。摄取善受想行识随顺一切坚固善根回向。摄取国土。随顺一切坚固善根回向。摄取胜人随顺一切坚固善根回向。摄取眷属随顺一切坚固善根回向。摄取财利随顺一切坚固善根回向。摄取一切惠施随顺一切坚固善根回向。菩萨摩诃萨。如是诸善根回向已。作如是念。我所行施。无贪无著无染<a href=\"/remen/jietuo.html\" class=\"keylink\" target=\"_blank\">解脱</a>。其心真直无所悭惜。以此惠施功德之力。令一切众生得大<a href=\"/remen/zhihui.html\" class=\"keylink\" target=\"_blank\">智慧</a>。心无障碍。知食见食无所贪着。但以法食永离抟食。智慧充满摄取善根。法身智身清净游行。为化众生现受抟食。菩萨摩诃萨。若施饮时。如是回向。以此善根。令一切众生饮法<a href=\"/remen/ganlu.html\" class=\"keylink\" target=\"_blank\">甘露</a>。成<a href=\"/remen/pusadao.html\" class=\"keylink\" target=\"_blank\">菩萨道</a>除灭渴爱。常乐大乘离五欲爱。得净法爱法身柔软。<a href=\"/remen/sanmei.html\" class=\"keylink\" target=\"_blank\">三昧</a>调心未曾散乱。入智慧海。兴大法云。雨法甘露。是为菩萨摩诃萨布施饮时善根回向。菩萨摩诃萨。若施众味。所谓辛酸咸淡甘苦。如是无量肴膳香味。食之无厌。能令四大柔软安乐身体充满。气力康强。发欢喜心。明净诸根。严持内身。长育柔软。肌色光润。一切毒害所不能坏。消灭众疾得无患法。菩萨摩诃萨。施如是等无量无数诸美味时。如是回向。以此善根。令一切众生得上味相甘露充满。令一切众生心得安住法味深智。悉知一切众味之业。令一切众生悉得无量深妙法味。了法界智安住实际得到法城。令一切众生法云普雨充满法界。悉能调伏成熟众生令一切众生得胜智味无上法爱柔软身心。令一切众生得上味相。不着众味。修习一切<a href=\"/remen/fofa.html\" class=\"keylink\" target=\"_blank\">佛法</a>诸愿。令一切众生皆善和合得一味法。出生诸佛无二之法。令一切众生得无碍味。于一切智乘得不退转。令一切众生得一切佛无杂法味。善能分别一切诸根。令一切众生法味充满。具足安住无碍佛法。是为菩萨摩诃萨施众味时善根回向。令一切众生悉得具足无碍智身。菩萨摩诃萨。布施乘时。如是回向。以此善根。令一切众生乘一切智乘。具足大乘。不可坏乘。胜乘上乘。速疾乘。大力乘。功德成就乘。出<a href=\"/remen/shijian.html\" class=\"keylink\" target=\"_blank\">世间</a>乘。出生无量诸菩萨乘。功德满足。是为菩萨摩诃萨布施乘时善根回向。菩萨摩诃萨。布施衣时。如是回向。以此善根。令一切众生得惭愧法服以覆其身。离诸陋形端严殊妙。颜容鲜泽肤体柔软。得身上乐诸佛之乐。无量法身普应一切。无上清净一切种智。是为菩萨摩诃萨布施衣时善根回向。菩萨摩诃萨。布施众华。鲜妙香华。种种色华。无量乐华。善现之华。乐无厌华。一切时华。天华。人华。世所乐华。无上香华。如是等无量众华。菩萨摩诃萨。悉以<a href=\"/remen/gongyang.html\" class=\"keylink\" target=\"_blank\">供养</a>现在十方一切诸佛。及灭度后供养塔庙诸法施者<a href=\"/remen/biqiu.html\" class=\"keylink\" target=\"_blank\">比丘</a>僧宝一切菩萨诸善知识声闻缘觉父母亲族乃至自身下及贫贱。菩萨摩诃萨。布施华时。如是回向。以此善根。令一切众生悉得诸佛三昧之华。清净开敷。妙法众华从其心出。令一切众生观无厌足得佛法爱。令一切众生常见妙色身相端严见者无厌。令一切众生未曾散乱。具足一切清净行业。令一切众生常念善知<a href=\"/remen/shixin.html\" class=\"keylink\" target=\"_blank\">识心</a>无变异。令一切众生如阿伽陀药。悉除一切<a href=\"/remen/fannao.html\" class=\"keylink\" target=\"_blank\">烦恼</a>众毒。令一切众生满足大愿。决定安住无上智王。令一切众生出智慧日。除灭一切愚痴闇冥。令一切众生如净满月。长<a href=\"/remen/puti.html\" class=\"keylink\" target=\"_blank\">菩提</a>月开功德华。令一切众生入大宝海见善知识。具足成就一切善根。是为菩萨摩诃萨布施华时善根回向。令一切众生悉得无碍清净妙智。菩萨摩诃萨。布施鬘时。如是回向。以此善根。令一切众生人所乐见。见无不欣见辄亲善。见无不爱。见离忧恼。必见诸佛。得一切净智。是为菩萨摩诃萨布施鬘时善根回向。菩萨摩诃萨。布施香时。如是回向。以此善根。令一切众生<a href=\"/remen/juzujie.html\" class=\"keylink\" target=\"_blank\">具足戒</a>香。得不坏戒。不杂戒。离垢戒。离疑戒。离缠戒。清凉戒。不犯戒。无量戒。无上戒。离世间戒。菩萨究竟至<a href=\"/remen/bian.html\" class=\"keylink\" target=\"_blank\">彼岸</a>戒。令一切众生具足成就诸佛戒身。是为菩萨摩诃萨布施香时善根回向。令一切众生具足成就无碍戒身。菩萨摩诃萨。施涂香时。如是回向。以此善根。令一切众生施香普熏悉舍所有。令一切众生戒香普熏得佛净戒。令一切众生忍香普熏离毒害心。令一切众生<a href=\"/remen/jingjin.html\" class=\"keylink\" target=\"_blank\">精进</a>之香具足普熏。勤修大乘弘誓庄严。令一切众生定香普熏。具足诸佛现前三昧。令一切众生慧香普熏。于一念中得无上智王。令一切众生法香普熏。成就无上无畏之法。令一切众生德香普熏。成就一切功德智慧。令一切众生无上菩提妙香普熏。得佛十力究竟彼岸。令一切众生白净法香具足普熏。断除一切诸不善法。是为菩萨摩诃萨施涂香时善根回向。菩萨摩诃萨施床座时。如是回向。以此善根。令一切众生得天宝座安处慧床。令一切众生得贤圣座舍凡夫意修<a href=\"/remen/putixin.html\" class=\"keylink\" target=\"_blank\">菩提心</a>。令一切众生得安乐座离<a href=\"/remen/shengsi.html\" class=\"keylink\" target=\"_blank\">生死</a>苦。令一切众生得最上座。见诸如来自在神力。令一切众生得平等座等心普照一切诸法。令一切众生得最胜座。得无上业永离世间。令一切众生得安隐座。身证一切诸深妙法。令一切众生得清净座。修习如来净智境界。令一切众生得安住座。得善知识常随覆护。令一切众生得师子座。具足如来无畏之座。是为菩萨摩诃萨施床座时善根回向。令一切众生修习念慧调伏诸根。菩萨摩诃萨。施住处时。如是回向。以此善根。令一切众生悉得如来严净佛刹。修习功德庄严佛刹。安住甚深三昧境界。于彼住处而无所著。善能分别一切住处。离世间住安住佛住。摄取一切诸佛所住。究竟大道安乐善住。修习无量清净善根。未尝舍离佛无上住。是为菩萨摩诃萨施住处时善根回向。令一切众生安乐<a href=\"/remen/154932.html\" class=\"keylink\" target=\"_blank\">饶益</a>救护一切。菩萨摩诃萨。施房舍时。如是回向。以此善根。令一切众生饶益安乐<a href=\"/remen/zhengnian.html\" class=\"keylink\" target=\"_blank\">正念</a>思惟。令一切众生依如来住。依大智住。依善知识住。依尊重住。依善行住。依大慈住。依大悲住。依<a href=\"/remen/liuboluomi.html\" class=\"keylink\" target=\"_blank\">六波罗蜜</a>住。依无量菩提心住。依一切菩萨道住。是为菩萨摩诃萨施房舍时善根回向。令一切众生具足成就清净智慧诸通功德。菩萨摩诃萨。惠施灯明。所谓酥灯。油灯。宝灯。摩尼灯。漆灯。火灯。沉水香灯。栴檀香灯。一切香王灯。无量色光焰灯。以如是等无量灯明施时。如是回向。以此善根。饶益一切众生。摄取一切众生。令一切众生得无量光。普照一切诸如来法。令一切众生得明净光。普照一切诸微细色。令一切众生得离痴光。善能了知无众生界。令一切众生得无量光。法身净光普照一切。令一切众生得普光明。于诸佛法得不退转。令一切众生得<a href=\"/remen/foguang.html\" class=\"keylink\" target=\"_blank\">佛光</a>明。普照一切无量佛刹。令一切众生得无碍光。以一光明普能遍照一切法界。令一切众生得无量光。普照佛刹光明不断。令一切众生得光明幢王。慧光幢灯普照世间。令一切众生得无量色光。放自在光照一切刹。是为菩萨摩诃萨施灯明时善根回向。悉能饶益一切众生。悉能安乐一切众生。随顺善根。随摄众生善根。善摄一切众生。等施善根。等施众生。慈愍善根愍念众生。普覆善根普荫众生。布施善根满足众生。普入一切善根境界。平等善根平等众生。智慧善根分别一切。是为菩萨摩诃萨灯明施时善根回向。令一切众生得无碍回向。安住一切明净善根。菩萨摩诃萨。施汤药时。如是回向。以此善根。令一切众生离诸障碍。令一切众生舍离病身。悉得如来清净法身。令一切众生皆成药性。悉能除灭一切众生不善之病。令一切众生成阿伽陀药。安住菩萨不退转地。令一切众生成如来药。拔出一切烦恼毒刺。令一切众生习近贤圣。除灭烦恼得清净行。令一切众生得药王意。未曾厌离一切善法。令一切众生具足成就不坏药树。对治一切诸不善病。令一切众生除诸病刺。悉得一切智慧光明。令一切众生解了世间诸对治法。随应群生对治众病。菩萨摩诃萨。施药善根如是回向已。因此善根。令一切众生舍离诸病。安隐无患具足清净。得诸如来无病之法。令一切众生出诸病刺得无尽身。金刚围山所不能坏。具足坚固一切诸力。成满诸佛无上法乐。得佛神力自在法身。是为菩萨摩诃萨施汤药时善根回向。菩萨摩诃萨。悉能惠施一切诸器。所谓以真金器盛满杂宝。以白银器盛满杂宝。以琉璃器盛满杂宝。以玻璃器盛满杂种宝庄严具。以砗磲器盛赤珠宝。以码瑙器盛满珊瑚夜光众宝。又以石器盛诸美膳。以栴檀器盛众宝衣。以金刚器盛满众香。如是等无量无数诸妙宝器。盛以无量无数妙宝。或施诸佛。信佛福田不思议故。或施菩萨宝。发菩提心。诸善知识难值遇故。或施众僧。长养佛法故。或施福伽罗声闻缘觉。爱圣法故。或施父母。为尊重故。或施师长。为教如法修功德故。乃至布施下品凡劣。大慈大悲爱眼等心观众生故。不舍三世一切菩萨满足檀波罗蜜故。一向专求无上菩提故。悉舍一切内外所有。不舍一切众生类故。不着福田及财物故。菩萨摩诃萨。以如是等无量宝器。盛以无量杂宝施时。如是回向。以此善根。令一切众生成广大藏器。成<a href=\"/remen/xukong.html\" class=\"keylink\" target=\"_blank\">虚空</a>等广大念根。世间出世间一切经书。悉能<a href=\"/remen/shouchi.html\" class=\"keylink\" target=\"_blank\">受持</a>不忘失故。令一切众生成清净器。普能受持佛深法故。令一切众生成无上宝器。悉能受持去来今佛一切法故。令一切众生普成如来胜法宝器。悉能受持三世诸佛无坏法故。令一切众生成庄严宝器。受持无极菩提心故。令一切众生悉成一切功德之器。志乐如来无量净智故。令一切众生成一切智内法之器。究竟如来无碍解脱一切智故。令一切众生成未来际劫一切菩萨所行之器。一切众生坚固安住一切智力故。令一切众生成三世佛胜妙<a href=\"/remen/faqi.html\" class=\"keylink\" target=\"_blank\">法器</a>。一切诸佛<a href=\"/remen/fanyin.html\" class=\"keylink\" target=\"_blank\">梵音</a><a href=\"/remen/shuofa.html\" class=\"keylink\" target=\"_blank\">说法</a>悉受持故。令一切众生悉成内器。其身容受一切世界虚空界法界诸佛眷属。劝请诸佛转大法轮悉能受故。是为菩萨摩诃萨布施器时善根回向。令一切众生成诸法器。皆能受持普贤菩萨一切愿行。</p><p>菩萨摩诃萨以无量种种庄严宝车。奉施诸佛菩萨及善知识如来大众声闻缘觉一切福田。种种众生从余方来。或承菩萨名闻故来。或是菩萨<a href=\"/remen/yinyuan1.html\" class=\"keylink\" target=\"_blank\">因缘</a>故来。或闻菩萨发施愿故来。或是菩萨心愿请来。菩萨摩诃萨。或施种种庄严。妙宝金车金铃网覆。微动相扣出和雅音。垂宝璎珞种种庄严。或施清净琉璃宝车。无量珍妙以为严饰。或复施与众妙宝车。白银庄严白网罗覆。或复施与神马宝车。无量亿宝以为庄严。或复施与大象宝车。无量亿宝以为庄严。一切宝网绞络其上。或复施与栴檀香车。种种宝轮以为庄严。宝师子座以敷其上。百千采女列侍其内。人相具足颜容姝妙。众宝华盖弥覆其上。十万壮士。而牵御之。或复施与玻璃宝车。无量杂色妙宝庄严。载以无数端严采女。众杂宝帐以覆其上。宝缯幢幡周匝庄严。或复施与码瑙宝车。饰以众宝。熏以杂香。摩以涂香。散以妙华。百千采女持金璎珞。平正安详其疾如风。或复施与坚固香车。敷以种种柔软宝衣。众妙宝网罗覆其上。清净妙香而以熏之。其香殊妙能悦人心。逆风远熏闻者无厌。诸天子等在前牵御。或复施与一切宝车。种种杂色以为绞饰。众妙宝网罗覆其上。诸杂宝带周匝垂下。敷以宝衣散以末香。所爱男女悉载其上。菩萨摩诃萨。以如是等众妙宝车。施诸佛时。如是回向。以此善根。令一切众生悉皆乐求无上福田。深信施佛有无量报。令一切众生一心向佛。逮得无量清净果报。令一切众生于诸佛所无悭吝心。具足大施无所爱惜。令一切众生于诸佛所修上福田。离二乘愿。得诸如来无碍解脱一切种智。令一切众生于诸佛所种无尽善根。得佛无量功德智慧。令一切众生摄取深慧。具足清净无上智王。令一切众生所游自在。得诸如来至一切处无碍神力。令一切众生摄取大乘。得无量种智安住不动。令一切众生具足成就第一福田。皆能出生一切智地。令一切众生于一切佛无嫌恨心。种诸善根乐求佛智。令一切众生以少方便。往诣一切庄严佛刹。于一念中深入法界而无疲倦。令一切众生入虚空等菩萨<a href=\"/remen/shentong.html\" class=\"keylink\" target=\"_blank\">神通</a>。悉能遍至一切佛所。令一切众生得无比身。尽能遍游十方世界而无疲倦。令一切众生成广大身得随意行。令一切众生得一切佛神力庄严究竟彼岸。于一念中。显现如来自在神力。遍虚空界。令一切众生修安隐行。随顺一切诸菩萨行。令一切众生行疾无碍究竟十力智慧彼岸。令一切众生得转一切世界力波罗蜜。普入一切不坏法界。令一切众生行普贤行到于彼岸。得不退转一切种智。令一切众生乘无比智乘。随顺修行一切法界见真实性。是为菩萨摩诃萨以诸宝乘奉现在诸佛及灭度后<a href=\"/sheli/shelita/\" class=\"keylink\" target=\"_blank\">舍利塔</a>庙善根回向。令一切众生究竟诸佛无碍大乘。菩萨摩诃萨。施诸菩萨及善知识清净乘时。如是回向。以此善根。令一切众生不舍菩萨诸善知识知恩报恩。令一切众生同善知识义。摄取同性善根故。令一切众生亲近尊重恭敬供养诸善知识。悉舍一切摄善知识。令一切众生得正直心。随善知识未曾远离。令一切众生常见善知识不违其教。令一切众生得正直心。不舍善知识。离一切垢心不可坏。令一切众生为善知识。不惜身命。悉舍一切不违其教。令一切众生为善知识之所摄取。修习大慈远离诸恶。令一切众生顺善知识。闻佛正法悉能受持。令一切众生同善知识善根业报菩萨<a href=\"/remen/xingyuan.html\" class=\"keylink\" target=\"_blank\">行愿</a>。究竟清净平等满足。令一切众生出生正法。善知一切三昧境界。智慧具足神通自在。令一切众生远离诸趣。受持一切法。究竟到彼岸。令一切众生乘于大乘。乃至究竟一切种智。于其中间无有<a href=\"/remen/xiedai.html\" class=\"keylink\" target=\"_blank\">懈怠</a>。令一切众生乘智慧乘。至安隐处无有退转。令一切众生知真如行远离愚痴。闻持一切诸佛正法。令一切众生皆为一切诸佛所摄。得无碍智究竟诸法。令一切众生得不死神足妙速无碍。令一切众生游行自在。调伏众生成摩诃衍。令一切众生所行不虚。皆悉究竟得智慧乘。令一切众生得无碍乘。以无碍智至一切处。是为菩萨摩诃萨施善知识种种乘时善根回向。令一切众生功德具足与佛菩萨等无差别。悉能悦可一切贤圣。菩萨摩诃萨。施如来众种种宝乘时。善学施心。慧分别心。净功德心。随顺施心。僧宝难遇心。深信僧宝心。摄取正教心。安住正直心。善能究竟大施之会。出生无量无边功德。于佛正教<a href=\"/remen/xinxing1.html\" class=\"keylink\" target=\"_blank\">信心</a>清净不可沮坏。菩萨摩诃萨。以种种乘施僧宝时。如是回向。以此善根。令一切众生向佛正法摄取正教。令一切众生专心<a href=\"/remen/neiguan.html\" class=\"keylink\" target=\"_blank\">内观</a>。除灭邪法成就圣处。令一切众生得贤圣地。以如来法展转相教。令一切众生举世宗重言必信用。令一切众生入一切法。善能分别无二法界。令一切众生人宝围绕。从如来智境界出生。令一切众生住离垢法。皆能除灭烦恼尘垢。令一切众生悉从无上僧宝出生。离凡夫法得圣僧地。令一切众生具足圣法修无碍智。令一切众生为大众主。智慧庄严不染世间。令一切众生以善方便转慧法轮。令一切众生得一念神力。悉能周遍不可说不可说世界。令一切众生乘虚空身。于一切世间智慧无碍。令一切众生往诣虚空法界等如来大众所。令一切众生得轻举身胜妙智慧。悉能遍游诸佛世界。令一切众生得无碍神足。于一切刹普能现身。令一切众生得大自在神足彼岸。不起一座悉普应现一切世界。令一切众生得净法身。于诸世界而无所著。出生神力行疾如电。令一切众生现不思议神足境界。善能随顺教化调伏一切众生不失其宜。令一切众生得妙神足。一念遍游十方世界。一念<a href=\"/remen/chaodu.html\" class=\"keylink\" target=\"_blank\">超度</a>一切法界无所挂碍。是为菩萨摩诃萨施如来众种种乘时善根回向。令一切众生普乘清净无上智乘。于一切世界转无碍法轮智轮。复次菩萨摩诃萨。施声闻缘觉种种乘时。发恭敬心。尊重心。福田心。功德海心。出生功德智慧心。深信如来功德心。修习无量亿那由他清净善根心。于不可说劫修习菩萨清净行心。解脱一切魔系缚心。摧灭一切魔军众心。不可称量明净智慧。善能分别一切诸法。令一切众生皆成可信第一福田。具足无上檀波罗蜜。令一切众生离无益言。乐独闲静心无二念。令一切众生成最胜清净第一福田。修习功德摄取众生。令一切众生成智慧池。能与众生无数善果。令一切众生至无碍趣。最胜福田清净<a href=\"/remen/yuanman.html\" class=\"keylink\" target=\"_blank\">圆满</a>。令一切众生。其心安住无诤三昧。解一切法无性为性。令一切众生具足长养无量功德。常遇最胜第一福田。令一切众生示现无量自在神力。随顺摄取清净福田。令一切众生成就无尽功德福田。能与一切十力乘果。令一切众生成真实福田。具足无尽功德之藏。究竟一切智。令一切众生灭诸恶法闻佛正法。句身味身悉能受持。令一切众生普闻佛法。随所闻解其德不虚。令一切众生闻佛说法得到彼岸。所闻佛法能为众生随顺演说。令一切众生常乐如来正教之法。除灭一切九十六种外道邪见。令一切众生常见贤圣。长养一切最胜善根。令一切众生乐明行足者常得瞻对。与共同止永处安乐。令一切众生所闻不虚。解声如响见佛出生。令一切众生善分别知诸佛正教。悉能守护持佛法者。令一切众生心常乐向闻持佛法。能照显现如来法教。令一切众生深心信解如来正教一切功德。令佛欢喜善解<a href=\"/remen/zhendi.html\" class=\"keylink\" target=\"_blank\">真谛</a>。悉舍内外究竟大施。是为菩萨摩诃萨施声闻缘觉种种乘时善根回向。令一切众生得无上智净诸神通。精勤修习无有懈怠。究竟佛智力无所畏。菩萨摩诃萨。若诸方来一切福田。或承菩萨名闻故来。或与菩萨因缘故来。或闻菩萨本愿故来。或复菩萨心愿请来。菩萨于彼悉乐惠施而无厌倦。尔时菩萨。于来求者发悔过心。作如是言。诸人当知。我应诣彼<a href=\"/remen/libai.html\" class=\"keylink\" target=\"_blank\">礼拜</a>供养种种惠施。而今为我故从远来。菩萨即时敬礼悔过。爱言慰谕。屈辱远来得无疲倦。处令安隐供给所须。或施摩尼宝车。载以阎浮提内第一女宝。或施金车。载以己国最胜宝女。或施清净琉璃宝车。载以内妓。或施乐车。载以童女容貌如天。或施无量无数宝庄严车。载以宝女种种庄严。或施菩萨所乘栴檀香车。或施玻璃宝车。载以宝女。端正殊特颜容无伦。威仪具足进止安详。神珠名宝璎珞其身。乐修善法。或施码瑙宝车。载以太子。或施坚固香车。载以男女。或施种种宝庄严车。载以难坏亲爱眷属。以如是等种种宝车。随其所求皆给施之。满足彼愿欢喜无量。菩萨摩诃萨。诸乘施时。如是回向。以此善根。令一切众生乘不退转摩诃衍乘。诣不思议菩提树下。令一切众生乘大智乘。尽未来劫。一切菩萨所行之法皆能修习。令一切众生乘无所有乘。于一切法心无所著。舍离虚妄具足修习一切智道。令一切众生悉乘离垢寂静之乘。无碍神力诣诸佛刹。令一切众生决定安住一切智乘。常以诸佛法乐自娱。令一切众生乘诸菩萨清净行乘。出生菩萨十种之道。乐修菩萨一切三昧。令一切众生乘四轮乘。住正国轮。依正士轮。本功德轮。平等愿轮。菩萨净行由斯满足。令一切众生乘明法乘。遍游十方修佛智力。令一切众生乘佛法乘。于一切法究竟彼岸。令一切众生乘一切功德善根不可思议法乘。为十方众生现安隐道。令一切众生乘一切施乘。断除悭垢。令一切众生乘清净尸波罗蜜乘。具足无量无边法界等一切净戒。令一切众生乘羼提波罗蜜乘。离嗔恚心。于诸众生不起恼害。令一切众生乘不退转毗梨耶波罗蜜乘。具菩萨行往诣道场。令一切众生乘禅波罗蜜乘。速赴道场。令一切众生乘<a href=\"/remen/banruo.html\" class=\"keylink\" target=\"_blank\">般若</a>波罗蜜乘。<a href=\"/remen/huashen.html\" class=\"keylink\" target=\"_blank\">化身</a>充满一切法界及佛境界。令一切众生乘法王乘。成就无畏施一切智微妙之法。令一切众生乘无所著智慧愿乘。悉能遍入一切诸方。于真法性而无所入。令一切众生乘诸佛法乘。于一切刹示现受生。而不毁坏于摩诃衍。令一切众生乘一切智乘。满足菩萨平等大愿而无懈倦。是为菩萨摩诃萨施种种乘普施众生无量福田以欢喜心善根回向。令一切众生无量种智皆悉具足。乘于一切成满智乘。</p><p>菩萨摩诃萨布施象宝。七支具足。六瘤成满。六牙如雪口净如华。身体平正毛色鲜白。珍丽奇饰庄严其身。净妙宝网以覆其上。种种杂宝庄严其首。光色晃曜仪体安雅。瞬息之顷超步万里。猛气奔踊而无疲倦。菩萨摩诃萨。布施宝马。形体殊妙毛色光泽。马相具足如天宝马。无量珍饰庄严其身。明月神珠以为光曜。金铃宝网以覆其上。行不奔骤迅踰疾风。致远不疲乘者安豫。巡游四方不失主意。以此宝乘随意施与。或施福田。或献尊重。或遗知识。或奉父母。或给贫匮。其有须者皆悉与之。大心惠施无所吝惜。心常欢喜无有悔恨。大悲充满能行大施。一向专求菩萨功德。最胜生地直心清净。以如是心善根回向。令一切众生成就人宝。生菩萨功德庄严大乘。令一切众生乘善法乘。随顺能至一切佛法。令一切众生常乐大乘。得佛无碍智慧力乘光明普照。令一切众生。乘勇猛大乘。满足诸愿。令一切众生。具足平等波罗蜜乘。成就满足一切善根。令一切众生。成就宝乘。出生佛法无上智宝。令一切众生。分别菩萨庄严之行。得是妙乘出于<a href=\"/remen/sanjie.html\" class=\"keylink\" target=\"_blank\">三界</a>。悉开菩萨诸三昧华。令一切众生。无量阿僧祇劫。清净修习菩萨所行。乘无量乘疾解诸法。令一切众生。施大乘宝乘。以善方便具菩萨地。令一切众生。成最高广安隐大乘。悉能运载一切众生。至无上道。是为菩萨摩诃萨无量阿僧祇那由他劫施象马宝善根回向。令一切众生。乘无碍智乘。得至如来究竟宝乘。菩萨摩诃萨。施种种座。或施圣王师子之座。琉璃为足。金缕织成柔软妙衣。以敷其上。熏以一切坚固之香。建立种种上妙宝幢。无量亿宝以为庄严。白净宝网弥覆其上。金铃罗网动发妙音。百万亿那由他净妙宝像周匝围绕。其座高广清净严饰。无量阿僧祇众生。乐观无厌。功盖天下。自在大王之所坐处。处于彼座。以正治国无敢违逆。种种妙宝庄严其身。青宝珠王。大青宝珠王。胜藏宝珠以为庄严。明净犹日。清凉如月。众星庄严如海胜宝。海坚固幢。离垢明净。阎浮檀金妙色宝缯。以冠其首。一切阎浮提内大力灌顶王法。以灌其顶。具功德力大慈悲主。降伏怨敌无敢违命。菩萨摩诃萨。如是无量无数为转轮王。得法自在。正治国时。以如是等种种众宝严饰之座。或施正觉诸善知识及贤圣僧。闻法欢喜。奉施法师。供养父母诸尊重者声闻缘觉一切菩萨乃至初发大乘心者。及以一切诸佛塔庙。或施无量贫穷下劣。有所须欲皆给施之。布施座时。如是回向。以此善根。令一切众生。得菩提座。自然<a href=\"/remen/juewu.html\" class=\"keylink\" target=\"_blank\">觉悟</a>诸佛正法。令一切众生得自在座。具足成就于法自在。诸金刚山所不能坏。悉能降伏一切诸魔。令一切众生。得佛自在师子之座。一切众生乐观无厌。令一切众生。得不可说不可说清净庄严殊妙之座。成法自在普化众生。令一切众生。得殊胜座。三种世间所不能坏。广大善根及善根具皆悉清净。令一切众生。得高广座。充满不可说不可说世界。诸佛如来。于阿僧祇劫叹不能尽。令一切众生。处大智人座。一身充满一切法界。令一切众生。得不可思议宝庄严座。随其本愿所请众生广开法施。令一切众生。皆悉得坐净妙法座。于不可说诸世界中。显现如来自在神力。令一切众生。坐一切宝座。一切香座。一切华座。一切衣座。一切鬘座。一切摩尼宝座。不可思议净琉璃座。无量不可说世界座。净一切众生庄严座离诤座。处此座上。觉悟如来一切种智。示现诸佛功德境界。是为菩萨摩诃萨施种种座时善根回向。令一切众生。得无所著菩提之座。自然觉悟一切佛法。</p></div>"
},{
    "title": "第十八卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第十八卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>金刚幢菩萨十<a href=\"/remen/huixiang.html\" class=\"keylink\" target=\"_blank\">回向</a>品第二十一之四</p><p>菩萨摩诃萨。施种种盖。所谓尊重人盖。种种妙宝而<a href=\"/remen/zhuangyan.html\" class=\"keylink\" target=\"_blank\">庄严</a>之。于无量无边严饰盖中。最为第一。众宝为竿金网罗覆。杂宝璎珞周匝垂下。悬众宝铃。净琉璃珠。微动相扣出和雅音。白净宝网而绞络之。百千清净众杂宝网罗覆其上。无量百千亿杂宝庄严。无量亿那由他沉水栴檀坚固香熏。阎浮檀金清净庄严。如是等无量阿僧祇那由他盖。以离恶心广大心放舍心。而行<a href=\"/remen/bushi.html\" class=\"keylink\" target=\"_blank\">布施</a>。或以奉献现在诸佛。及<a href=\"/remen/niepan.html\" class=\"keylink\" target=\"_blank\">涅槃</a>后<a href=\"/remen/gongyang.html\" class=\"keylink\" target=\"_blank\">供养</a>塔庙。为求法故。奉施菩萨诸善知识。或施法师。或施父母。或施众僧。或复奉施一切<a href=\"/remen/fofa.html\" class=\"keylink\" target=\"_blank\">佛法</a>。或施种种福伽罗<a href=\"/remen/futian.html\" class=\"keylink\" target=\"_blank\">福田</a>。或施师长及诸尊重。或施初发<a href=\"/remen/putixin.html\" class=\"keylink\" target=\"_blank\">菩提心</a>者。或施一切贫穷下劣。诸有所求皆悉施与。菩萨摩诃萨。布施盖时。如是回向。以此善根。令一切<a href=\"/remen/zhongsheng.html\" class=\"keylink\" target=\"_blank\">众生</a>。为善根所覆。又为一切诸佛荫护。令一切众生。为<a href=\"/remen/zhihui.html\" class=\"keylink\" target=\"_blank\">智慧</a><a href=\"/remen/gongde.html\" class=\"keylink\" target=\"_blank\">功德</a>之所覆护。除灭<a href=\"/remen/shijian.html\" class=\"keylink\" target=\"_blank\">世间</a>诸<a href=\"/remen/fannao.html\" class=\"keylink\" target=\"_blank\">烦恼</a>垢。令一切众生。覆以净法。除灭一切尘劳热恼。令一切众生。悉得如来内智慧藏。一切众生。乐观无厌。令一切众生。以寂静白法而自覆荫。悉得究竟不坏佛法。令一切众生。得善覆身。究竟如来清净法身。令一切众生。悉为一切而作覆盖。十力智慧普覆世间。令一切众生。得随乐智慧。皆悉出过一切世间。清净明达无所染着。令一切众生得应供盖。成胜福田受一切供。令一切众生得最上盖。自然<a href=\"/remen/juewu.html\" class=\"keylink\" target=\"_blank\">觉悟</a>无上智盖。是为菩萨摩诃萨布施盖时善根回向。令一切众生。<a href=\"/remen/shouchi.html\" class=\"keylink\" target=\"_blank\">受持</a>法<a href=\"/remen/zizai.html\" class=\"keylink\" target=\"_blank\">自在</a>盖。以一功德盖。普覆一切法界<a href=\"/remen/xukong.html\" class=\"keylink\" target=\"_blank\">虚空</a>界等一切世界。示现诸佛神力自在。以一功德盖庄严法界。供养诸佛妙幡幢盖。普覆十方一切如来。令一切佛刹种种宝盖而以庄严。令一切众生。皆悉乐求无上<a href=\"/remen/puti.html\" class=\"keylink\" target=\"_blank\">菩提</a>。以无上盖普覆众生。令一切众生。以不可说不可说一切众宝庄严妙盖。供养一佛。供养一切诸佛亦复如是。令一切众生。自然觉悟得最正觉功德高广微妙之盖。普覆诸佛。令一切众生。以种种宝盖。供养法界虚空界等一切世界诸佛。令一切众生。以种种摩尼宝盖。诸宝璎珞周匝垂下以为庄严。一切坚固香盖。清净杂宝而以庄严。极大高广。以白净宝网罗覆其上。以金铃网周匝悬之。自然演出微妙音声。以如是等无量不可数盖。供养诸佛。令一切众生。得无碍智盖。普覆十方一切诸佛。令一切众生。得最胜智盖。普覆众生。令一切众生。得佛功德庄严宝盖。普覆众生。令一切众生。皆悉具足清净大愿诸佛功德。令一切众生。得不思议清净心宝。令一切众生。满足诸法自在之智。令一切众生。以诸善根普覆众生。令一切众生。得无上智盖。普覆众生。令一切众生。得十力盖。普覆众生。令一切众生。以一佛刹。悉能普覆一切法界。令一切众生。悉于诸法而得自在。令一切众生。得心自在。令一切众生。智慧胜广。令一切众生。以无量功德。悉能普覆一切众生。令一切众生。以诸功德而覆其心。令一切众生以平等心普覆一切。令一切众生。以大智慧等覆一切。令一切众生。具大回向。令一切众生。满足清净正直之心。令一切众生。意根清净。是为菩萨摩诃萨施种种盖时善根回向。令一切众生。皆悉成就最大回向。普覆摄取一切众生。菩萨摩诃萨。布施种种清净幢幡。无量杂宝以为其竿。种种宝缯以为垂幡。种种杂彩周匝垂下。白净宝网罗覆其上。金铃宝网以为庄严。微风吹动出和雅音。无量无数亿那由他诸妙幢幡。以为眷属。杂宝缯彩悬以为饰。半月宝像。阎浮檀金。出大光明如日普照。严饰宝幢周满大地。以一切世界随乐业报。庄严彼幢。安住一切虚空法界等诸如来刹。菩萨摩诃萨。于诸世界。随其所乐。普施妙幢。令发正直菩提之心。或施现在一切诸佛。或施塔庙。或施法宝。或施僧宝。或施善知识。或施菩萨。或施声闻。或施缘觉。或施大众。或施福伽罗。或施贫人。诸来求者普施无遗。菩萨摩诃萨。施幢幡时。如是回向。以此善根。令一切众生。建立一切善根。功德幢幡不可毁坏。令一切众生。建立一切诸法自在幢幡。守护<a href=\"/remen/zhengfa.html\" class=\"keylink\" target=\"_blank\">正法</a>。令一切众生。护正法宝。守持诸佛菩萨深法。令一切众生。建立高显功德宝幢。然智慧灯普照众生。令一切众生。成不坏幢幡。降伏一切诸魔恶业。令一切众生。皆悉建立智力幢幡。一切诸魔所不能坏。令一切众生。得大智慧那罗延殊胜幢幡。摧灭一切世间幢幡。令一切众生。建<a href=\"/remen/jietuo.html\" class=\"keylink\" target=\"_blank\">解脱</a>慧光<a href=\"/remen/yuanman.html\" class=\"keylink\" target=\"_blank\">圆满</a>日幢。智慧具足普照法界。令一切众生。得智慧宝庄严幢幡。充满一切诸佛世界。建不可说胜妙幢幡。供养十方一切诸佛。令一切众生。得如来幢。摧灭一切九十六种诸邪见幢。是为菩萨摩诃萨施幢幡时善根回向。令一切众生。建高广甚深菩萨行幢。建一切菩萨自在行幢。得清净道。菩萨摩诃萨。开众宝藏行布施时。如是回向。以此善根令一切众生。常见佛宝。舍离愚痴<a href=\"/remen/xiuxing.html\" class=\"keylink\" target=\"_blank\">修行</a><a href=\"/remen/zhengnian.html\" class=\"keylink\" target=\"_blank\">正念</a>。令一切众生。得法宝明。护持一切诸佛法藏。令一切众生。摄取僧宝。离悭行施充满其意。令一切众生。得萨婆若心宝。于清净菩提心不退转。令一切众生。度智慧宝。永离愚痴究竟佛法。令一切众生。成就菩萨诸功德宝。演说无量智慧妙宝。令一切众生。赞叹无量功德之宝。修十力智得正觉宝。令一切众生。得十六智宝<a href=\"/remen/sanmei.html\" class=\"keylink\" target=\"_blank\">三昧</a>正受。究竟增广智慧之宝。令一切众生。成就第一福田之宝。觉悟如来无上智宝。令一切众生。成增上宝。无尽辩藏演<a href=\"/remen/shuofa.html\" class=\"keylink\" target=\"_blank\">说法</a>宝。是为菩萨摩诃萨施众宝时善根回向。令一切众生。具足究竟无上智宝。得佛无碍清净眼宝。菩萨摩诃萨。舍庄严具惠施众生。所谓一切身庄严具肢节庄严具。令身清净庄严具。无厌足庄严具。杂宝绞饰庄严具。如是等种种无量亿那由他庄严之具。布施一切善根回向。令一切众生。身净庄严。等观一切犹如一子。超出世间得佛智乐。调伏众生使乐深法。安住一切诸佛法中。令一切众生。庄严<a href=\"/remen/tianren.html\" class=\"keylink\" target=\"_blank\">天人</a>悉以清净智慧。而自严饰。令一切众生。身净庄严功德相门清净具足。令一切众生。妙相严身百福具好以自庄严。令一切众生。身相具足以诸相好。而自庄严。令一切众生。言辞庄严。皆悉具足无尽辩藏。令一切众生。以诸功德庄严音声。<a href=\"/remen/fanyin.html\" class=\"keylink\" target=\"_blank\">梵音</a>清净微妙具足。令一切众生。皆悉志乐佛法庄严。听受正法诸佛<a href=\"/remen/huanxi.html\" class=\"keylink\" target=\"_blank\">欢喜</a>。令一切众生。以心庄严而自庄严。<a href=\"/remen/nianfo.html\" class=\"keylink\" target=\"_blank\">念佛</a>三昧普见诸佛。令一切众生。以诸陀罗尼庄严。而自庄严。得佛法明见诸佛法。令一切众生。以平等智庄严其心。以如来智庄严法身。是为菩萨摩诃萨惠施一切庄严具时善根回向。令一切众生。于无量佛法功德智慧庄严满足。令一切众生。舍离自大憍慢放逸。菩萨摩诃萨。为灌顶大王。威力自在布施天冠髻中明珠。给施一切。摄取众生。长养施心。以施熏心。向增上施。以施<a href=\"/remen/xiuhui.html\" class=\"keylink\" target=\"_blank\">修慧</a>。施修舍根。施修广觉。菩萨摩诃萨。施髻明珠时如是回向。以此善根。令一切众生。善受一切智灌顶法王。令一切众生具足顶相。获胜智顶得到<a href=\"/remen/bian.html\" class=\"keylink\" target=\"_blank\">彼岸</a>。令一切众生。得胜智宝。究竟一切功德之顶。令一切众生。悉得安住智慧宝顶。堪受一切敬心<a href=\"/remen/dl.html\" class=\"keylink\" target=\"_blank\">顶礼</a>。令一切众生。皆悉冠冕智慧天冠。于一切法而得自在。令一切众生。以智慧明珠而系其顶。一切世间无能见顶。令一切众生。皆悉堪受敬心顶礼。具足慧顶照明佛法。令一切众生。成十力冠以冠其顶。智宝海藏清净具足。令一切众生。安住最上大地帝主。摧诸魔顶成最正觉。究竟具足如来十力。令一切众生。成胜顶王。得一切智顶最胜光明。是为菩萨摩诃萨舍天冠明珠善根回向。令一切众生。胜妙智慧皆悉清净。得净智慧摩尼宝冠。菩萨摩诃萨。见牢狱众生。受诸楚毒。或缚或打。闭在幽冥。杻械枷锁。拷掠流血。饥渴难忍。裸形羸瘦。被发覆身。受无量苦。无能救者。菩萨摩诃萨。见如是等苦众生已。或舍财宝妻子眷属。或舍己身。于彼狱中救苦众生。如大悲菩萨善眼王。菩萨摩诃萨。于彼狱中出众生已。随其所须而给施之。或以医药咒术。令彼安隐。先令欢喜。复为说法。皆悉安立不放逸善根。于正觉法心不退转。菩萨摩诃萨。救狱人时。如是回向。以此善根。令一切众生。解脱爱缚。令一切众生。断<a href=\"/remen/shengsi.html\" class=\"keylink\" target=\"_blank\">生死</a>流到智慧彼岸。令一切众生。灭除痴冥得明净智。拔众使根离诸尘垢。令一切众生。断<a href=\"/remen/sanjie.html\" class=\"keylink\" target=\"_blank\">三界</a>缚得一切智。令一切众生。永灭结漏。得离烦恼地。无碍智慧。皆悉究竟到于彼岸。令一切众生。离爱慢缚。究竟成就离爱慢慧。令一切众生。脱诸欲缚。永离一切世间贪欲。住诸世间无所染着。令一切众生。得清净深心。常为诸佛之所守护。令一切众生。得无著无缚心。广大<a href=\"/remen/rufa.html\" class=\"keylink\" target=\"_blank\">如法</a>界。究竟如虚空。令一切众生。得菩萨神足。遍游诸刹调伏众生。舍离世间安住大乘。是为菩萨摩诃萨救苦众生善根回向。令一切众生。究竟如来智慧之地。菩萨摩诃萨。见送狱囚趣于死地。五种系缚。忧恼切心。命在须臾。众人围绕。舍阎浮提一切乐具。永离亲爱渐之死地。或以木贯置高标上。或以刀割。或以火焚。或缠身油灌以火烧之。受如是等无量诸苦。菩萨摩诃萨。见如是已。自舍身命救彼苦难。犹如持来菩萨胜进王菩萨等诸大菩萨。自舍己身受众楚毒。以救众生。作如是言。我当舍身以代彼命。设使苦痛过彼无量。悉当代受令其解脱。复作是念。见如是苦。而不代受。为失大利。何以故。我为众生故。救护众生故。发一切智菩提之心。是故舍身以代彼命。菩萨摩诃萨。救苦人时。如是回向。以此善根。令一切众生。得无尽身命。永离炽然忧悲苦恼。令一切众生。依诸佛住。受一切智力菩提记别。令一切众生。救诸怖畏永离恶道。令一切众生。得一切命。永入不死智慧境界。令一切众生。远离怨敌。佛善知识常共摄护。令一切众生。舍离刀杖修行净业。令一切众生。离诸恐怖。坐菩提树下降伏魔军。令一切众生。离大众恐怖。于无上法中。得净<a href=\"/remen/wuwei.html\" class=\"keylink\" target=\"_blank\">无畏</a>大师子吼。令一切众生。得无障碍师子智慧行清净业。令一切众生。到无畏处救护一切苦恼众生。是为菩萨摩诃萨自舍身命救彼死囚善根回向。令一切众生。离生死苦究竟佛乐。菩萨摩诃萨。见人来乞连肤顶发及髻明珠。菩萨是时欢喜施与。如周罗宝王菩萨胜趣菩萨等诸大菩萨。有人从乞连肤顶发及明珠时。正心思惟不念余业。离诸世间专乐寂静。清净正念一切种智。修正直心。菩萨尔时手执利刀。即割肤发合髻明珠。右膝着地。敬心合掌。正念三世诸佛菩萨所行。发大欢喜。直心清净。一切正法。充满意根。心不计苦。苦者是生灭法。是<a href=\"/remen/wuchang.html\" class=\"keylink\" target=\"_blank\">无常</a>法。作是念已。除灭众苦。欢喜布施善根回向。令一切众生。得无见顶相。成就菩萨周罗尊塔。令一切众生。得绀青发。得金刚发。得柔软发。悉能除灭诸烦恼患。令一切众生。得不乱发得光泽发。令一切众生。得柔软旋螺发。令一切众生。得右旋发。令一切众生。得佛相发。烦恼结习皆悉除灭。令一切众生。发出大光明普照十方。令一切众生。得佛清净不乱之发。令一切众生。得应供塔发。除灭恶心见如来发。令一切众生。发离诸尘垢。悉得如来无染着发。是为菩萨摩诃萨布施顶发及髻明珠善根回向。令一切众生。悉得究竟一切陀罗尼诸三昧门一切种智及佛十力。菩萨摩诃萨。布施眼时。如欢喜菩萨满月王菩萨等无量诸大菩萨。布施眼时。修施眼心。修慧眼心。得佛<a href=\"/remen/fayan.html\" class=\"keylink\" target=\"_blank\">法眼</a>心。向无上道心。究竟诸通心。专求智慧心。等三世菩萨。修惠施心。于乞眼者以爱眼观。以无坏<a href=\"/remen/xinxing1.html\" class=\"keylink\" target=\"_blank\">信心</a>而施彼眼。因生佛眼。增广菩提摩诃衍心。大慈大悲调伏六根。菩萨摩诃萨。修如是心。以眼惠施。常乐施与。建立正法。舍离世间欢乐放逸。厌离五欲。乐菩提心。随彼所求悉满其愿。长养平等无二布施。随彼所须悉能施与。善根回向。令一切众生。眼得开明为世作眼。令一切众生。得无障眼开广智藏。令一切众生得净肉眼。一切世间无能坏者。令一切众生。得净天眼。悉见众生死此生彼。令一切众生。得净法眼。能随顺入如来境界。令一切众生。得净慧眼。分别了知一切世间。令一切众生。得净佛眼。悉能觉悟一切诸法。令一切众生。得普净眼。究竟境界无所障碍。令一切众生。除灭痴曀得清净眼。了众生界空无所有。令一切众生。得无障眼。得到如来十力胜处。是为菩萨摩诃萨布施眼时善根回向。令一切众生。得一切智眼。菩萨摩诃萨。布施耳时。如胜王菩萨胜无怨菩萨布施耳时。修菩萨行生如来家。修习诸佛所行布施。正念一切菩萨净行。随顺诸佛菩提。出生清净诸根智慧功德。观察世间无坚固者。令一切众生。常见一切诸佛菩萨。自于己身无所染着。随顺正念一切佛法。菩萨摩诃萨。布施耳时。其心寂静调伏诸根。免济众生崄难旷野。生智慧灯功德。成就檀波罗蜜海。施心成满。知义知法。明识诸道。得智慧行。于法自在。以不坚固身。易坚固身。菩萨摩诃萨。布施耳时。如是回向。以此善根。令一切众生。得无碍耳。悉能普闻无量法音。了达无碍。令一切众生。得无碍耳。分别了知无量音声。令一切众生。得无对耳。得佛净耳。令一切众生。得清净耳。解了耳根空无所有。令一切众生。得广大耳。皆悉寂静识无所起。令一切众生。得法界等耳。能善闻持一切佛法。令一切众生。得无著耳。悉能分别无碍诸法。令一切众生。得无坏耳。一切异论无能坏者。令一切众生。得周普耳。广大清净。令一切众生。得天耳佛耳。是为菩萨摩诃萨布施耳时善根回向。令一切众生。得清净耳。菩萨摩诃萨。布施鼻时。清净如是回向。以此善根。令一切众生。得如来鼻相。得善相鼻。得爱乐鼻。得清净鼻。得随顺鼻。得高好鼻。得伏怨鼻。得如来鼻。令一切众生。得端正面门。得一切法门。得无碍门。得善现门。得无厌门。得清净门。得离恶门。得诸如来圆满面门。得一切门。得善乐无量门。是为菩萨摩诃萨布施鼻时善根回向。令一切众生。究竟得入诸佛法中。令一切众生。摄取十方诸佛正法。令一切众生。分别深解诸佛妙法。令一切众生。于诸佛法得到彼岸。令一切众生。常见诸佛。令一切众生。得诸如来无量法门。令一切众生。得究竟清净。令一切众生。得佛法明普照诸法。令一切众生。得严净佛刹。令一切众生。得佛坚固不可坏身。是为菩萨摩诃萨布施鼻时善根回向。</p><p>菩萨摩诃萨。安住自在大王地时。能以牙齿布施众生。如华齿王菩萨六牙白象王菩萨。布施齿时。获难得心。如优昙华。清净施心。无尽施心。不浊施心。无著施心。无量施心。调伏舍诸根心。一切施心。一切智愿心。安隐众生心。成就施心。大施心。胜施心。身之要用牙齿为最。己所宝重。众所叹惜。而能惠施诸乞求者。菩萨摩诃萨。安住此法。舍牙齿时。如是回向。以此善根。令一切众生。得白净利牙。成最胜塔受天人供。令一切众生。得佛齐密无间齿相。令一切众生。行调伏心。进趣菩萨诸波罗蜜。令一切众生。口齿清净显现明白。令一切众生。念庄严口。牙相成就开现鲜洁。令一切众生。含齿四十。常出无量清净妙香。令一切众生。得安住旋牙。华色庄严。能调伏心。令一切众生。得清净牙。能放无量亿千光明。鲜洁圆满普照十方。令一切众生。得徐嚼牙。饭入口回。粒粒皆碎。无所味着。为上福田。令一切众生。得胜妙牙。放无量色光。授菩提记。是为菩萨摩诃萨施牙齿时善根回向。令一切众生。得无碍严净诸法智慧。菩萨摩诃萨。若有人来从乞舌时。于乞求者柔软语。爱语。慈愍心语。生抚慰心。如善口王菩萨不退转菩萨。及余无量菩萨摩诃萨等。于诸趣中受无量生时。有乞舌者。先安乞人处师子座舍己舌时。以欢喜心。不坏心。无嫌恨心。大心。生佛家心。建立菩萨家心。不浊心。勇猛<a href=\"/remen/jingjin.html\" class=\"keylink\" target=\"_blank\">精进</a>心。不着自身心。无怨敌心。以右膝着地。出舌示已。作柔软语。爱语。慈愍心语。谓乞者言。汝取我舌。随意所用充满汝意。菩萨摩诃萨。布施舌时如是回向。以此善根。令一切众生。得广长舌相。能出一切具足音声。令一切众生。得覆面舌相。所言无二皆悉诚实。令一切众生舌。能遍覆一切佛刹。示现诸佛自在神力。令一切众生。得软薄舌。宣通清净第一上味。令一切众生。得正语舌。有所言说。一切欢喜疑网悉除。令一切众生。得净光舌。能放不可说百千亿那由他光明。令一切众生。得决定语。善能分别无尽法藏。令一切众生。得净胜舌。善众言音究竟<a href=\"/remen/jiaohua.html\" class=\"keylink\" target=\"_blank\">教化</a>。令一切众生。得音声智。善能随顺入语言海。令一切众生。善能演说一切诸法。于诸语言出生智慧。得到彼岸。是为菩萨摩诃萨布施舌时善根回向。令一切众生。得无碍智诸愿满足。菩萨摩诃萨。若有众生来乞头时。如无上智菩萨。善男子。迦葉王菩萨。如是等无量诸大菩萨。布施头时。欲得一切妙智慧首。欲得无上菩提之首。救护众生。欲见一切诸妙法首。欲见一切净智慧首。欲具一切无碍法首。欲见最胜妙首之地。欲得胜智慧首。一切众生皆悉爱念。欲具智慧正法藏首。一切众生所不能睹。欲得十力大智慧王。欲得满足一切诸法自在之首。一切世间所不能坏。菩萨摩诃萨。住是法住。则学一切诸佛所学。深信诸佛长养善根。有来求者。充满其意悉令欢喜。菩萨心净欢喜施与。爱乐佛法。得清净明。安住菩提。心不退转。能行大舍。诸根欢悦。增长妙法。正直<a href=\"/remen/shanxin.html\" class=\"keylink\" target=\"_blank\">善心</a>能广大施。菩萨布施头时。如是回向。以此善根。令一切众生。得如来首。一切世间无能见顶。于一切处所不能坏。出过一切诸世界上。顶相具足旋发庄严。一切世间所未曾有。得佛首相严胜殊特。令一切众生。得智慧首。最胜首清净首。具智慧首。是为菩萨摩诃萨布施头时善根回向。令一切众生。具足胜法。逮得无上大智慧首。菩萨摩诃萨。施众生手足。如勇猛王菩萨无畏菩萨。如是等无量菩萨摩诃萨。于诸趣中无量生处。布施手足。修信心手。常行正法<a href=\"/remen/154932.html\" class=\"keylink\" target=\"_blank\">饶益</a>众生。威仪庠序。宝手为首。无著施手。菩萨所行真实不虚。施心广大建立善根。远离悭贪具菩萨行。于如来所得不坏信。除灭恶道成就菩提。菩萨摩诃萨。施手足时。以无量无边旷大之心。开净法门。入诸佛海。见一切佛。成就施手。满众生意。悉能受持一切种智菩提诸愿。修清净心。离烦恼缠。得智身法身。无断无坏。不可磨灭。一切魔业不能倾动。亲近善知识。修习一切菩萨布施之所出生。菩萨摩诃萨。一切智境界。施手足时。如是回向。以此善根。令一切众生。悉得宝手具<a href=\"/remen/shentong.html\" class=\"keylink\" target=\"_blank\">神通</a>力。成宝手已。各相敬重生福田心。以种种宝更相供养。又以众宝庄严。供一切佛。兴妙宝云遍诸佛刹。令一切众生。修习慈悲不相恼害。游诸佛刹安住无畏。以少方便究竟神足。以宝手。香手。衣手。盖手。鬘手。华手。末香手。庄严具手。无量华手。无量香手。普手。以神通力诣诸佛刹。供养诸佛。能以一手。遍摩一切诸佛世界。能以神足自在之手。持一切众生。手相成就放无量光。能以一手普覆众生。得佛缦网手足相好。是为菩萨摩诃萨大回向手普覆众生。令一切众生。志常乐求无上菩提。令一切众生。出生无量功德大海。得忍辱心。见来求者皆大欢喜。观无厌足。入深法海。逮得诸佛所共善根。是为菩萨摩诃萨施手足时善根回向。</p><p>菩萨摩诃萨。坏身出血布施众生。如法手菩萨喜心王菩萨等。无量菩萨摩诃萨。于诸趣中无量生处于乞求者。坏身出血。而布施之。以萨婆若心施。喜菩提心施。乐修菩萨行心施。不计苦痛心施。于来乞者无慊恨心施。趣向一切菩萨心施。长养一切菩萨心施。增广菩萨善心施。以不退转心施。不休息心施。不惜己心施。菩萨摩诃萨。坏身出血布施时。如是回向。以此善根。令一切众生。具足菩萨法身智身。令一切众生。成就微密金刚之身。令一切众生。得无尽身清净不坏。令一切众生。得现<a href=\"/remen/huashen.html\" class=\"keylink\" target=\"_blank\">化身</a>。遍满十方一切世间。令一切众生。得可乐身。明净鲜洁不可沮坏。令一切众生。得法界生身。于如来身无所染着。令一切众生。得宝光明身无能坏者。令一切众生。得智藏身。于不死法而得自在。令一切众生。得宝海身。一切众生所见不虚。令一切众生。得虚空等身。于诸世间。无所染着。是为菩萨摩诃萨坏身出血布施善根。大乘心回向。清净心回向。大心回向。欢喜心回向。大欢喜心回向。无厌心回向。安乐心回向。不浊心善根回向。菩萨摩诃萨。见有人来乞髓肉时。欢喜软语。谓乞者言。我身髓肉随意取用。如饶益菩萨一切施王菩萨等。无量菩萨摩诃萨。于诸趣中无量生处。舍髓肉时心大欢喜。施心深广不可测量。一切菩萨所修习心。无上大乘妙善根心。舍离尘垢正直胜心。于来求者施无尽心。能舍自己爱重身心。一向专求无量善根妙功德宝所覆之心。菩萨所行无厌足心。大布施心。离疑惑心。于来乞者所布施物无中悔心。分别布施不求报心。平等布施无选择心。菩萨摩诃萨。施髓肉时。于诸佛所生尊父心。令一切众生。清净安住严净现在诸世界中一切佛刹。大悲现前救护众生。菩提现前十力明观三世。菩萨现前满足善根。无畏现前大师子吼。三世现前智慧平等。一切世间现前尽未来际修菩萨愿。无忧现前修习无数诸菩萨行。菩萨摩诃萨。施髓肉时。如是回向。以此善根。令一切众生。得金刚藏不可坏身。令一切众生。得微密身无有疏漏。令一切众生。得佛清净庄严如意法身。令一切众生。得百福德身。三十二相而自庄严。令一切众生。得八十种好妙庄严身。具足十力不可断坏。令一切众生。逮得如来<a href=\"/remen/changzhu.html\" class=\"keylink\" target=\"_blank\">常住</a>妙身。不可测量。令一切众生。得最胜身。一切诸魔所不能坏。令一切众生。悉得一身等三世佛。令一切众生。得无碍身。微妙清净满虚空界。令一切众生。得菩萨藏身。悉能含受一切众生。是为菩萨摩诃萨布施髓肉一切智境界心善根回向。令一切众生。得佛常住无量法身。菩萨摩诃萨。见有众生来从乞心。如无忧厌菩萨不动王菩萨。如是等无量菩萨摩诃萨。见有人来从乞心时。欢喜施与。学不断施心。一切无尽施心。大檀波罗蜜心。到檀波罗蜜彼岸心。学一切菩萨行布施心。于一切施得无尽心。修习一切大布施心。建立一切菩萨施心。现前正念诸佛施心。充满一切来求施心。菩萨摩诃萨。布施心时。以清净心施。以度脱一切众生心施。以十力菩提境界心施。以满足大愿心施。以修习菩萨行心施。以得萨婆若心施。以不舍本愿心施。以此善根回向众生。令一切众生。得金刚藏心。一切金刚围山所不能坏。得金刚庄严心。离恐怖心。不可胜心。一切世间无能尽心。勇健胜幢智慧藏心。大那罗延高胜幢心。众生大海不可尽心。不可沮坏那罗延藏心。悉能坏散诸魔魔业魔军众心。威武勇健大丈夫心。无恐怖心。大誓庄严胜坚固心。最胜生菩萨心。具诸佛法菩提庄严心。坐菩提树成就一切如来正法离诸愚痴一切种智正觉之心。具十力心。是为菩萨摩诃萨施心善根回向众生。令一切众生。具足无著十力之心。菩萨摩诃萨。见有人来乞肠肾肝肺时。如难胜菩萨灭恶自在王菩萨。如是等无量菩萨摩诃萨。见有人来乞肠肾肝肺。见已欢喜。以爱眼观起菩提爱。随彼所乐悉满其意。欢喜施与心不中悔。正念观察。于不坚固身取坚固身。我此秽身虎狼狐狗众兽所食。此身无常可弃舍物。菩萨摩诃萨。如是观已。敬心谛视来乞求者。复作是念。我若不施。不得不坚固中坚固。无常中常。不净中净。菩萨摩诃萨。如是正念。则能开发清净直心。解真实法。于来乞者。生善知<a href=\"/remen/shixin.html\" class=\"keylink\" target=\"_blank\">识心</a>能教化。我不坚固中而取坚固。菩萨摩诃萨。作是念已。以此善根回向众生。令一切众生。得内外清净智慧藏身。令一切众生。得智慧藏腹。悉能受持一切智愿。令一切众生。得清净身见者无厌。演放坚固妙香光明。普熏十方。令一切众生。逮得如来腹不现相。身宜相称肢节具足。令一切众生。得法味食长养智身。具佛法爱柔软充满。令一切众生。得无尽身安住法身。令一切众生。得内清净总持藏身。一切辩明普照诸法。令一切众生。得清净身。内外悉净。令一切众生。得如来智修习行身。普雨<a href=\"/remen/ganlu.html\" class=\"keylink\" target=\"_blank\">甘露</a>智慧法雨。令一切众生。悉得内身清净寂静外身。能为众生作智慧幢王。照明一切。是为菩萨摩诃萨施肠肾肝肺善根回向众生。令一切众生。悉得内外清净之身。安住坚固无障碍智菩萨摩诃萨。见有来乞肢节诸骨。如法藏菩萨夜光菩萨。如是等无量菩萨摩诃萨。施肢节骨。见来求者。生大欢喜心。明净心。寂静心慈心安。乐心无所。着心。清净心。于来乞者生满愿心。菩萨摩诃萨。以施肢节所摄善根回向众生。令一切众生。得如化身。永离世间骨血肉身。令一切众生。得金刚力身。无能坏者。无能胜者。令一切众生。得萨婆若力。具足法身。从无缚无著法界出生。令一切众生。得智力身。诸根坚固不可断坏。令一切众生。得法力身。智力自在到于彼岸。令一切众生。得坚固身不可坏散。令一切众生。得随应化身。善能调伏成熟众生。令一切众生。得智熏身。具那罗延肢节庄严。令一切众生。得坚固流注不断绝身。究竟永离一切疲倦。令一切众生。得安住力身悉皆具足勇猛精进。令一切众生。得净法身。悉能分别一切众生。入于无量智身境界。令一切众生。得功德力身。除灭众恶。见者不虚。令一切众生。得无碍身。皆悉究竟。无染着智。令一切众生。得佛所摄身。常为一切佛所守护。令一切众生。得普饶益众生之身。悉能遍入一切诸道。令一切众生。得圆应身。十方众生悉见其面。无背佛法。清净照明常现在前。令一切众生。得具足精进身。修习究竟大乘智慧。令一切众生。舍离我慢自大放逸之身。得清净身。智慧安住不可倾动。令一切众生。得坚持戒身。成就大乘一切智业。令一切众生。得生佛家身。永离世间生死秽身。是为菩萨摩诃萨施肢节诸骨善根回向。令一切众生。皆悉清净得萨婆若。菩萨摩诃萨。见有人来手执利刀乞厚薄皮。以爱眼视。欢喜恭敬为敷座处。即作是念。福田难遇。而今自来满我本愿。决定究竟一切种智。作如是言。取我身皮随汝意用如清净藏菩萨金刚胁鹿王菩萨。如是等无量菩萨摩诃萨。布施乞人厚薄皮时。如是回向。以此善根。令一切众生。得如来薄皮相金色清净。令一切众生。得金刚坚固不坏薄皮。令一切众生。得金色皮。如阎浮檀金藏。令一切众生。得无量色皮。随应现色悉令清净。令一切众生。得明净皮不受尘垢。如乐<a href=\"/remen/shamen.html\" class=\"keylink\" target=\"_blank\">沙门</a>如来净色。令一切众生。得第一色皮。自然清净。令一切众生。逮得如来清净色皮。微妙相好而自庄严。令一切众生。得明净皮。放大光明普覆一切。令一切众生。得明网皮。无量光明圆满具足普覆世间。令一切众生。得润泽皮。众色清净。是为菩萨摩诃萨布施自身厚薄皮时善根回向。令一切众生。逮得无上最胜菩提。皆悉具足如来功德。</p></div>"
},{
    "title": "第十九卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第十九卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>金刚幢菩萨十<a href=\"/remen/huixiang.html\" class=\"keylink\" target=\"_blank\">回向</a>品第二十一之五</p><p>菩萨摩诃萨。见有人来乞手足指。如坚固<a href=\"/remen/jingjin.html\" class=\"keylink\" target=\"_blank\">精进</a>菩萨。阎浮提<a href=\"/remen/zizai.html\" class=\"keylink\" target=\"_blank\">自在</a>王金光菩萨等。无量菩萨摩诃萨。施手足指时。心大<a href=\"/remen/huanxi.html\" class=\"keylink\" target=\"_blank\">欢喜</a>颜色无异。乘大乘施。不求五欲施。不求名闻施。建立檀波罗蜜施。大施心施。离悭垢施。离嫉妒施。随顺佛施。以是施手足指所摄善根回向<a href=\"/remen/zhongsheng.html\" class=\"keylink\" target=\"_blank\">众生</a>。令一切众生。得佛长指相。令一切众生。得指密相圆佣纤直。令一切众生。得赤铜甲相筒密清净。令一切众生。得大人指相。悉能摄持一切诸法。令一切众生。得具足随好十力相指。令一切众生。得大人指相纤佣紧密。令一切众生。手足指端轮相<a href=\"/remen/zhuangyan.html\" class=\"keylink\" target=\"_blank\">庄严</a>。指节平满文相明显。令一切众生。得莲华色指。十力业报相好庄严。令一切众生得光明指放光明网。普照十方诸佛世界。令一切众生。得净妙指。以诸相好具足庄严。是为菩萨摩诃萨施指善根回向众生。令一切众生。心皆清净。复次菩萨摩诃萨。请求法时。若有人言。汝能施我连肉爪者。当与汝法。菩萨答言。但与我法。随汝所须恣意取用。如求法王菩萨。无尽菩萨。如是等无量菩萨摩诃萨。为求法故。欲令一切众生具<a href=\"/remen/zhengfa.html\" class=\"keylink\" target=\"_blank\">正法</a>故。以是善根回向众生。令一切众生。悉得赤铜如来相爪。令一切众生。得润泽爪。令一切众生。得佛具足清净光爪。令一切众生。得具足大人一切智爪。令一切众生。得无比爪。于诸<a href=\"/remen/shijian.html\" class=\"keylink\" target=\"_blank\">世间</a>无所染着。令一切众生。得庄严爪。普照众生。令一切众生。得细妙爪。微密清净不可破坏。令一切众生。得佛具足方便相好大智清净。令一切众生。得善生爪。菩萨清净行业<a href=\"/remen/guobao.html\" class=\"keylink\" target=\"_blank\">果报</a>。令一切众生。得萨婆若善方便爪。放无量色妙光明藏。是为菩萨摩诃萨施爪肉善根回向众生。令一切众生。得一切智爪。具足庄严如来法身。皆悉满足无障碍力。菩萨摩诃萨。为求法故。为难得法故。能施法者。作如是言。若能投身七仞火坑。当与汝法。菩萨闻此欢喜无量。作是思惟。我为法故。尚于阿鼻<a href=\"/remen/diyu.html\" class=\"keylink\" target=\"_blank\">地狱</a>诸恶趣中。受无量苦。况入人间微小火坑。而得闻法。奇哉正法甚为易得。免于地狱无量楚毒。入小火坑而闻正法。汝但<a href=\"/remen/shuofa.html\" class=\"keylink\" target=\"_blank\">说法</a>我入火坑。如求善法王菩萨金刚思惟菩萨。为法欢喜入火善根回向众生。令一切众生。得佛所住一切智法。于无上道坚固不退。令一切众生。皆悉除灭恶趣火坑。受如来乐。令一切众生。得<a href=\"/remen/wuwei.html\" class=\"keylink\" target=\"_blank\">无畏</a>心离众恐怖。令一切众生。常乐求法。皆得欢喜<a href=\"/remen/fofa.html\" class=\"keylink\" target=\"_blank\">佛法</a>庄严。令一切众生。离诸恶道。悉能除灭三毒炽火。令一切众生。悉得快乐。成就如来最胜妙乐。令一切众生。得菩萨心。悉能除灭贪恚痴火。令一切众生。悉得菩萨诸<a href=\"/remen/sanmei.html\" class=\"keylink\" target=\"_blank\">三昧</a>乐。普见诸<a href=\"/remen/foxin.html\" class=\"keylink\" target=\"_blank\">佛心</a>大欢喜。令一切众生。常闻正法。究竟佛道未曾忘失。令一切众生。悉得菩萨自在诸通快乐。究竟具足萨婆若智。是为菩萨摩诃萨为求法故。赴火善根回向众生。令一切众生。具<a href=\"/remen/zhihui.html\" class=\"keylink\" target=\"_blank\">智慧</a>火。远离一切诸不善业。菩萨摩诃萨。为求法故。举身具受无量诸苦。为正法故。为广说正法故。建立<a href=\"/remen/pusadao.html\" class=\"keylink\" target=\"_blank\">菩萨道</a>故。开无上<a href=\"/remen/puti.html\" class=\"keylink\" target=\"_blank\">菩提</a>故。具足无上智故。修习十力故。增广一切智心故。得无碍智故。令一切众生清净故。入一切菩萨境界故。守护大乘佛菩提故。如求正法菩萨勇健王菩萨。如是等无量菩萨摩诃萨。为求法故受无量苦乃至谤正法人。极大恶人。恶<a href=\"/remen/yezhang.html\" class=\"keylink\" target=\"_blank\">业障</a>人。持魔业人。为正法故。代彼恶人具受诸苦。菩萨摩诃萨。为求法故。代诸众生受苦。善根回向众生。令一切众生。离一切苦得安乐利道。令一切众生。离诸苦受成就妙乐。令一切众生。永灭苦阴得如电光乐。令一切众生。超出苦狱。具足究竟智慧之行。令一切众生。见安隐道离苦恼趣。令一切众生。得法爱乐充满具足。究竟寂灭一切众苦。令一切众生。发大悲心。悉欲济度一切<a href=\"/remen/kuhai.html\" class=\"keylink\" target=\"_blank\">苦海</a>。令一切众生。得诸佛乐断<a href=\"/remen/shengsi.html\" class=\"keylink\" target=\"_blank\">生死</a>苦。令一切众生。得无比净乐。其身永离一切苦受。令一切众生。得一切胜乐。究竟具足佛无碍乐。是为菩萨摩诃萨为求法故悉受众苦善根回向救护众生。令一切众生。安住萨婆若无碍<a href=\"/remen/jietuo.html\" class=\"keylink\" target=\"_blank\">解脱</a>。菩萨摩诃萨。为求法故。为法难得故。能舍大地四海国土。大小诸城村邑丘聚。国土丰乐人民炽盛。园林浴池华果繁茂。如是种种无量庄严。天下太平无有怨敌。金银宝藏妻子眷属皆悉能舍。于不坚固中求坚固法。<a href=\"/remen/154932.html\" class=\"keylink\" target=\"_blank\">饶益</a>一切诸众生故。令一切众生。得佛无碍清净解脱萨婆若道。如大势妙德菩萨胜趣王菩萨。如是等无量菩萨摩诃萨。为求正法故。乃至一句一味。五体投地。敬礼顶受。<a href=\"/remen/zhengnian.html\" class=\"keylink\" target=\"_blank\">正念</a>三世诸佛勤求正法。于正法中心常欣乐。修习诸愿。求离贪法。舍离世间帝王自在之法。乐求无上法王自在胜法。不念不着一切世间。以离世法自长养心。远离一切世间恶语。寂静安立诸佛所住。菩萨摩诃萨。为求正法。以施四天下大地国土。所摄善根回向众生。令一切众生。悉能舍离内外所有。令一切众生。能舍一切心无中悔。令一切众生。不惜身命资生之具。常求正法。令一切众生。悉得法利。断除无量众生疑惑。令一切众生。常乐正法。于诸佛法得深法爱。令一切众生。能舍身命世间自在。乐求佛法大心。修习无上菩提。令一切众生。恭敬尊重诸佛正法。能舍身命究竟正法。令一切众生。护持佛法。修习如来难得闻法。令一切众生。悉得诸佛菩提明照。毕菩萨行不由他悟。令一切众生。于诸佛法而得自在。拔出疑刺心常清净。是为菩萨摩诃萨为求难得法故<a href=\"/remen/bushi.html\" class=\"keylink\" target=\"_blank\">布施</a>国土善根回向。令一切众生知见满足。复次菩萨摩诃萨。行法自在时。悉教断除阎浮提内城邑聚落一切屠杀二足四足。普施无畏离怨敌心。修菩萨行以政治国。灭除众生一切苦难。发起一切众生安隐心宝。具足正直胜妙心宝。能自具足三种戒法。亦令众生具三种戒。菩萨摩诃萨。以不杀等<a href=\"/remen/wujie.html\" class=\"keylink\" target=\"_blank\">五戒</a>善根。回向众生。令一切众生。得长寿慧。具<a href=\"/remen/putixin.html\" class=\"keylink\" target=\"_blank\">菩提心</a>。命根无量。令一切众生。得无量寿。恭敬<a href=\"/remen/gongyang.html\" class=\"keylink\" target=\"_blank\">供养</a>一切诸佛。令一切众生。具足修习离老死法。一切众难不能害命。令一切众生。逮得无量离病苦身。命根自在能随意住。令一切众生。得无尽命。尽未来劫。悉具修习菩萨所行。调伏化度一切众生。令一切众生。得净命门。十力善根皆悉来入。令一切众生。善根具足。<a href=\"/remen/shouming.html\" class=\"keylink\" target=\"_blank\">寿命</a>无量诸愿成满。令一切众生。悉见诸佛。修习无尽长寿善根。令一切众生。于如来家学诸所学。具足成就无尽命根。于圣法中得欢喜心。令一切众生。得无老病不死命根。无尽精进安住佛智。是为菩萨摩诃萨以离杀等五戒善根回向众生。令一切众生。安住如来三种净戒。具足究竟十力智慧。菩萨摩诃萨若见众生残害不仁。若人若兽毁其男形。令身残阙受诸楚毒。见此苦已。起大慈悲而救度之。悉令贵乐珍宝具足。菩萨摩诃萨。谓恶人言。汝为何利造此恶业。随汝所须尽相资给。汝今便可舍是恶业。不能正念肆其贪欲。害彼自利以求己乐。无有是处。如此恶行诸不善法。一切如来所不赞叹。菩萨摩诃萨。悉能舍离一切所有。令彼众生不行恶业。又为彼人说微妙法。谓寂静法。长养净行除灭不善。修习慈心不恼众生。时彼恶人闻此法言。即舍恶行修清净业。菩萨摩诃萨。以慈救善根回向众生。令一切众生。得佛大人阴藏之相。令一切众生。具足男形。得丈夫意清净梵行。令一切众生。成就丈夫无欲之身。乘无碍智究竟不退。令一切众生。得大人身。永离欲心无所染着。令一切众生。皆悉成就善男子法。诸佛赞叹智慧具足。令一切众生。得大人力。具足成就十力善根。令一切众生。常得成就男子之形。坚固安住未曾有法。令一切众生。于五欲中。无著无缚。心得解脱。厌离<a href=\"/remen/sanjie.html\" class=\"keylink\" target=\"_blank\">三界</a>。修菩萨行。令一切众生。皆得成就第一智人。一切信伏皆受道化。令一切众生。成就菩萨丈夫深智。究竟一切大乘佛趣。是为菩萨摩诃萨救毁形者善根回向。令一切众生皆悉救护诸善男子。生贤圣家。智慧具足。修习履行男子胜智。善能示现七丈夫趣。具足无上丈夫正法。常能化度一切众生善根回向。令一切众生。得佛清净丈夫胜法。复次菩萨摩诃萨。若有如来兴出于世。以大音声普告一切。如来出世如来出世。令一切众生得闻佛音。闻佛音已舍离自大憍慢放逸。得见诸佛。坚固安住<a href=\"/remen/nianfo.html\" class=\"keylink\" target=\"_blank\">念佛</a>三昧。修佛境界。未曾废忘。恭敬供养一切诸佛。常乐见佛。以百千劫难值遇故。广为众生说佛难遇。众生闻已。常欲乐见一切诸佛。心大欢喜。恭敬供养。尊重赞叹。于如来所。闻诸佛名。于无量佛所。种诸善根。修习增长。无量众生。因如来故。悉皆清净。无量众生因如来故。悉净调伏。彼诸众生于菩萨所。生善知<a href=\"/remen/shixin.html\" class=\"keylink\" target=\"_blank\">识心</a>。因菩萨故。诸众生等悉具佛法。彼诸众生。<a href=\"/remen/wuliangjie.html\" class=\"keylink\" target=\"_blank\">无量劫</a>中所修善根。悉作佛事。菩萨摩诃萨。以叹佛善根。回向众生。令一切众生常见诸佛。初不失时。如应受化。令佛欢喜。令一切众生。常乐见佛未曾废忘。令一切众生修习智慧。能持一切诸佛法藏。令一切众生。不离佛法。于无量劫修菩萨行。常闻正法。令一切众生。得不忘念。悉持一切诸如来智。令一切众生。不念异业。正念诸佛修习十力。令一切众生。随方见佛尽<a href=\"/remen/xukong.html\" class=\"keylink\" target=\"_blank\">虚空</a>界。一切如来悉得奉见。令一切众生。得<a href=\"/remen/foshen.html\" class=\"keylink\" target=\"_blank\">佛身</a>自在。于一切世界现<a href=\"/remen/chengfo.html\" class=\"keylink\" target=\"_blank\">成佛</a>道。令一切众生。于善知识所。闻佛正法。于诸如来得不坏信。令一切众生。赞佛出世皆悉不虚。化度众生普令清净。是为菩萨摩诃萨叹佛出世善根回向。令一切众生。悉见诸佛如应受化。于无上道一切佛法究竟清净。复次菩萨摩诃萨。布施大地。或布施佛。起立殿堂。或施菩萨及善知识。随意所用。或施圣僧。造立坊舍。或奉父母。兴建屋宅。或施余人。声闻缘觉。一切<a href=\"/remen/futian.html\" class=\"keylink\" target=\"_blank\">福田</a>诸乞求者。或施<a href=\"/remen/sizhong.html\" class=\"keylink\" target=\"_blank\">四众</a>随意受用。令无所乏。或奉如来造立塔庙。如是等施随彼受用悉离怨敌一切恐怖。菩萨摩诃萨。以施大地善根回向。令一切众生。得萨婆若清净佛地。究竟得到普贤菩萨所行<a href=\"/remen/bian.html\" class=\"keylink\" target=\"_blank\">彼岸</a>。令一切众生。得大地陀罗尼离痴正念。悉能<a href=\"/remen/shouchi.html\" class=\"keylink\" target=\"_blank\">受持</a>诸佛妙法。令一切众生。持一切法守护佛法。令一切众生。得大地等心。于众生所。清净正直不生恶念。令一切众生。持佛族姓不断佛种。次第成立一切菩萨诸地善根。令一切众生。普为一切作安隐依。悉令调伏成就清净。令一切众生。与如来等饶益众生安立<a href=\"/remen/foli.html\" class=\"keylink\" target=\"_blank\">佛力</a>。令一切众生。悉为一切之所爱乐。安住诸佛所爱乐处。令一切众生。坚固安住如来诸力无畏法中。令一切众生。得萨婆若地。于诸佛法自在究竟。是为菩萨摩诃萨布施大地善根回向。令一切众生界。究竟如来清净道地。复次菩萨摩诃萨。布施僮使。或奉诸佛菩萨知识。为欲增长如来法故。或施僧宝。或奉给父母尊重福田。或复给施诸病瘦者。全济其命。一切贫穷。诸乞求者皆悉施与。或施塔庙供给洒扫。若有人能书写<a href=\"/fojing/\" class=\"keylink\" target=\"_blank\">佛经</a>。为<a href=\"/remen/hufa.html\" class=\"keylink\" target=\"_blank\">护法</a>故。以无量亿僮仆净人。给其使令。此诸给使皆悉聪达。明了黠慧柔软调伏。常勤精进未曾<a href=\"/remen/xiedai.html\" class=\"keylink\" target=\"_blank\">懈怠</a>。成正直心。饶益心。安乐心。慈心。离怨敌心。此诸僮仆以如是心奉给于彼。菩萨摩诃萨。随彼受者方俗所宜才能技术。以此僮仆而施与之。悉是菩萨净业所起。能令僮仆悦可彼意。菩萨摩诃萨。以施僮使善根回向。令一切众生。得调伏心。奉给诸佛。修习善根。令一切众生。随顺奉给一切诸佛。悉能闻持诸佛所说。令一切众生。随意自在进现如来。常修正念无余恶心。令一切众生。绍继佛种。随顺如来所摄善根。令一切众生。奉给如来。常不失时。所见诸佛。皆悉不虚。令一切众生。悉摄一切诸佛妙义。言辞清净游行无畏。令一切众生。悉睹诸佛。乐观无厌。于诸如来。不惜身命。令一切众生。得见诸佛。心无染着离世所依。令一切众生。依止诸佛。远离一切世间吉祥。令一切众生。随顺佛趣。一向乐求无上菩提。是为菩萨摩诃萨布施僮使善根回向。令一切众生。永离垢染。得佛净地。如来法身自在无碍。菩萨摩诃萨。以身布施为给使时。舍离憍慢谦下心。给使心如大地心。忍一切苦心。供给一切无厌足心。无懈怠心。与一切贫贱众生诸善根心。一切尊贵富乐。乃至童蒙愚小皆悉恭敬供养心。坚固安住最胜法门。正念修习一切善根心。菩萨摩诃萨。以身布施善根回向。令一切众生。僮使无乏。修菩萨行。心不退转。未曾违失菩萨正义一心专求菩萨之道。了达菩萨平等正法。得在如来种姓之数。修真实法。增菩萨行。令诸世间得净佛法。深心解脱。究竟菩提。令一切众生。增长清净胜大善根。令一切众生。向大<a href=\"/remen/gongde.html\" class=\"keylink\" target=\"_blank\">功德</a>。究竟一切智。菩萨摩诃萨。复作是念。以身供给。所摄善根。令一切众生。善能给侍一切诸佛。其心调柔。常闻正法。受持法。守护法。不忘法。不坏法。不选择法。不离法。善调伏法。善能调伏不调伏法。调伏寂灭法。令彼众生。于诸佛所善能随顺。以随顺功德。令一切众生。作第一塔。悉能堪受众生供养。令一切众生。作第一福田。自然正觉无上菩提。令一切众生。作最胜福田。普能饶益一切众生。令一切众生。悉作殊胜功德义藏。皆能穷尽善根源底。令一切众生。作净妙福田。悉能出生果报无量。令一切众生。得胜出道。悉能超出一切世间。令一切众生。作第一调御。随其所应悉能示导。令一切众生。得最胜陀罗尼。悉能受持诸如来法。令一切众生。逮得无量最胜法界。具足虚空无碍正道。是为菩萨摩诃萨布施己身善根回向。令一切众生逮得如来应供智身。菩萨摩诃萨。悉得法爱清净喜心。能以自身。普覆诸佛。常乐修习无上法宝。于诸佛所。生父母心。欲得究竟无碍道法。成就无数那由他智慧妙宝。诸善根门。于诸如来无量法门正念不忘。深解如来诸境界义。能以如来微密<a href=\"/remen/fanyin.html\" class=\"keylink\" target=\"_blank\">梵音</a>。普雨一切诸佛法雨。如来法云。遍覆一切。而无所畏。能分别说一切智人地。具足究竟萨婆若乘。以无量无边大法。成满诸根。菩萨摩诃萨。于诸佛所。闻甚深法。欢喜无量。修习正道。自能除灭一切疑惑。又令众生欢喜无量。疑网悉除。功德成满。善根具足。修习无量法门。普行大愿。饶益众生安住不动。金刚藏智。正心专求无上菩提。悉能严净一切佛刹。恭敬亲近无量如来。菩萨摩诃萨。安住此法。自身普覆一切诸佛。以此善根。回向众生。令一切众生。妙身具足。悉能普覆一切诸佛。令一切众生。依如来住。常见诸佛。未曾远离。令一切众生。得最胜身。具足一切功德智慧。令一切众生。行离有梵行。能令一切诸佛欢喜。令一切众生。得<a href=\"/remen/wuwo.html\" class=\"keylink\" target=\"_blank\">无我</a>所身。于我我所心无所著。令一切众生。悉能分身遍一切刹。于诸世界而无来去。令一切众生。得自在身。离我我所自在游方。令一切众生。出生佛身。处在如来无上身家。令一切众生。得法力身。安住法座。忍力成就。心不可坏。令一切众生。得无比身。具足如来清净法身。令一切众生。得出世间功德之身。于空法界。而得出生。是为菩萨摩诃萨自身覆佛所摄善根回向众生。令一切众生。成三世佛胜妙功德。菩萨摩诃萨。以身布施一切众生时。作如是念。令一切众生。成就善根。令一切众生。常念善根。令一切众生。能为明灯。令一切众生。安隐乐住。令一切众生。得法藏腹。悉能含受一切众生。令一切众生。作世间明。灭除众闇。令一切众生。悉作一切善根<a href=\"/remen/yinyuan1.html\" class=\"keylink\" target=\"_blank\">因缘</a>。为善知识展转相成。开示正道。得无上乐。令一切众生。作明净日。菩萨摩诃萨。以身布施一切众生所摄善根。回向众生。令一切众生。究竟诸佛智慧道地。令一切众生。随顺正道。悉令究竟无上菩提。令一切众生。常处佛会。悉受正化。令一切众生。威仪具足。成就诸佛清净威仪。令一切众生。悉得<a href=\"/remen/niepan.html\" class=\"keylink\" target=\"_blank\">涅槃</a>深解法义。令一切众生。悉得胜法。而无厌足。常遇胜法。生如来家。令一切众生。舍世希望。逮得如来真实希望。令一切众生。坐菩提树。出生无量清净善根。令一切众生。摧灭一切<a href=\"/remen/fannao.html\" class=\"keylink\" target=\"_blank\">烦恼</a>怨敌。发无害心。令一切众生。得无畏法。悉能护持一切佛法。是为菩萨摩诃萨布施自身善根回向。令一切众生。饶益安隐。得无上法。菩萨摩诃萨。自以己身。奉给诸佛。于一切如来。生报恩心。生父母心。于诸佛所。生清净深心。以明净心。受持菩提。得诸佛法。舍世间法。生如来家。随顺诸佛。守护自法。远离一切众魔境界。修佛境界。自以己身。成就一切诸佛<a href=\"/remen/faqi.html\" class=\"keylink\" target=\"_blank\">法器</a>。菩萨摩诃萨。修如是法。自身奉给一切诸佛所摄善根。回向众生。令一切众生。安住净心。一切智宝而自庄严。令一切众生。得调伏众生与其同事。远离一切诸不善业。令一切众生。得不坏眷属。悉能摄持诸佛正法。令一切众生。悉为如来清净<a href=\"/remen/dizi.html\" class=\"keylink\" target=\"_blank\">弟子</a>。成就灌顶菩萨之地。令一切众生。悉为诸佛之所摄护。远离一切诸恶知识。令一切众生。随顺诸佛。修习最胜生地菩萨法行。令一切众生。入佛境界。悉皆得受一切智记。令一切众生。与如来等。于诸佛法。而得自在。令一切众生。悉为诸佛之所摄取。行无著业。令一切众生。悉为诸佛第一侍者。智慧具足。悦可诸佛。是为菩萨摩诃萨身奉事佛善根。回向无上菩提。回向救护一切众生。回向。众生超出三界。回向自心悉令清净。回向无量广大菩提。回向诸佛照明智慧。回向己身为佛所摄。回向受持一切佛法。回向乐求一切佛法。回向善根悉与三世诸如来等。回向清凉心得一切佛法。</p><p>菩萨摩诃萨。布施国土时。舍世帝王自在之心。无著无缚。不求自在。远离恶业。普于众生。悉起饶益安乐之心。菩萨摩诃萨。以施国土善根回向。令一切众生。远离愚痴。明识业报。令一切众生。不乐世法。令一切众生不着一切世间生处。令一切众生。不取世界坚固之相。令一切众生。心不染着阴界诸入。令一切众生。心不染着我我所法。令一切众生。心不忘失诸菩萨行。令一切众生。未曾舍离诸善知识。令一切众生。能悉受持菩萨愿行。令一切众生。诸善知识皆悉欢喜。菩萨摩诃萨。以施国土善根回向。令一切众生得法王处。于自在法。得到彼岸。令一切众生。得法王法。调伏一切结王怨敌。令一切众生。与法王同止。赞叹佛法如来智慧。令一切众生。住佛境界法王之家。能自在转无上法轮。令一切众生。出生如来巧妙方便。得法自在。护持佛法永使不绝。令一切众生。护持无量法王正法。皆悉成就胜大菩萨。令一切众生。于净法界。得为法王。出兴于世。相继不绝。令一切众生。于诸世界作智慧王。调伏成熟一切众生。令一切众生。普为法界虚空界等世界众生。作法施主。建立一切诸众生界于摩诃衍。令一切众生。得法王法。与三世佛善根齐等。是为菩萨摩诃萨布施王位善根回向。令一切众生。皆悉究竟安隐之处。菩萨摩诃萨。见有人来乞王京都严饰大城。以欢喜心施。不乱心施。一向正求菩提心施。无量愿心施。大慈心施。大悲心施。清凉心施。为利一切众生故施。自安立摩诃衍故施。以诸佛法平等心施。<a href=\"/remen/xingshan.html\" class=\"keylink\" target=\"_blank\">行善</a>法心施。欲一切智王心施。求法王自在意故施。欲增上智慧心施。欲一切清净功德心施。坚固广大心施。长养一切善根故施。远离众魔恐怖具足佛智故施。安住菩萨心力故施。究竟一切境界一切智菩萨所行及诸大愿故施。菩萨摩诃萨。布施京都严饰大城。所摄善根。回向众生。令一切众生。净一切刹施佛令住。令一切众生。常乐阿兰若处。安住寂静。令一切众生。不着一切国土都邑聚落大小诸城。究竟离欲。得上寂静。令一切众生。心不亲近一切世间。悉皆永离世间语言。令一切众生。得离欲心。布施所有心不中悔。令一切众生。不着家业。得净直心。令一切众生。悉舍一切。无所缚着。善施成就。令一切众生。不着住处。舍离一切居家贪着。令一切众生。舍诸苦恼。除灭一切恐怖忧戚。令一切众生。以一切世界为严净刹奉施诸佛。是为菩萨摩诃萨布施京都严饰大城善根回向。令一切众生。严净佛住。菩萨摩诃萨。布施宝女侍人眷属。技术悉备。才能巧妙。善于言戏。威仪具足。奉给恭顺。能感人心。世间功德。无不备举。庄严绮丽回动<a href=\"/remen/tianren.html\" class=\"keylink\" target=\"_blank\">天人</a>。言音和雅而无粗陋。侍主尽礼。不失其意。姿容殊妙。见者无厌。千亿技直供侍宝女。皆是菩萨净业果报。而用布施。以无著心施。离虚妄心施。不缚一切欲施。于一切色无所著施。不贪欲乐施。离欲觉观施。于宝女形色不生想施。菩萨摩诃萨。布施宝女眷属善根回向回向一切众生出离生死。回向悉得诸佛喜乐。回向不坚固中而得坚固。回向金刚界智不可坏心回向如来<a href=\"/remen/yuanman.html\" class=\"keylink\" target=\"_blank\">圆满</a>大众。回向摄取坚固真实。回向无上菩提之心。回向智慧分别诸法。回向出生一切善根。回向不违三世<a href=\"/\" class=\"keylink\" target=\"_blank\">佛教</a>。菩萨摩诃萨住如是法。生如来家。出生一切智道。深入一切菩萨智业。舍离一切世间尘垢。调伏宝心功德。圆满无上福田。广说妙法。安立众生。令一切众生。皆悉清净。修习摄取一切善根。菩萨摩诃萨。布施宝女眷属所摄善根回向众生。令一切众生。逮得无量三昧眷属。又得菩萨不坏三昧。令一切众生。悉入诸佛庄严三昧。常乐观佛。令一切众生。悉行菩萨不可思议自在游戏三昧。安住无量自在三昧。令一切众生。入如实三昧。不坏其心。令一切众生。悉得菩萨甚深三昧。于一切三昧。皆得自在。令一切众生。皆悉成就三昧眷属。心得解脱。令一切众生。善能分别种种三昧。悉能善取诸三昧相。令一切众生。得胜智三昧。修习一切诸三昧门。令一切众生。得无碍三昧。能决定入不坏正受。令一切众生。得无著三昧。心常念行不二三昧。令一切众生。得不可坏清净眷属。菩萨眷属。令一切众生。普发清净菩提之心。满足佛法。令一切众生。萨婆若力清净满足。得无上智。令一切众生。得随顺眷属。悉与众生同意安住。令一切众生。悉得满足一切智功德。成就一切胜妙善根。令一切众生。得真实眷属。成就如来清净法身。令一切众生。成就诸辩无缚无著。广说诸佛无尽法藏。令一切众生。各为一切。作善知识。成就一切胜妙善根。令一切众生。净业满足。成就一切诸清净法。令一切众生。满足诸佛净妙法门。以诸净法。庄严世间。是为菩萨摩诃萨布施宝女眷属善根回向。</p><p>复次菩萨摩诃萨。布施妻妾男女。如须达拏太子。现庄严王菩萨。如是等无量菩萨摩诃萨。乘萨婆若乘。行一切施。具足成满檀波罗蜜。严净菩萨布施之道。长养清净不悔施心。入一切施宝萨婆若心。令一切众生。皆悉清净。具正直心。具足清净正直心已。一切菩提。皆悉满足。志常乐求菩萨净道。受持诸佛菩提门愿。修习一切如来家心。如是菩萨摩诃萨。意力成就。求如来处。自知己身系属一切不得自在随彼走使。普于众生。行一切施。于未满足者。悉令满足。护持安慰一切众生。欲令自身普为世间作第一塔。令一切众生皆悉欢喜。欲于一切具平等心。欲为世间作清凉池。欲为世间作施乐主。欲为一切作大施主。智慧为首。习菩萨行。如说<a href=\"/remen/xiuxing.html\" class=\"keylink\" target=\"_blank\">修行</a>。欲成一切种智。大誓庄严。欲常专求智慧福田。悉请众生。长养善根。建立己身。崇顺正教。普为一切作智慧明。正念菩萨一切施心。一切诸佛常现在前。菩萨摩诃萨。以布施妻妾男女所摄善根。无著无缚解脱心。回向众生。令一切众生。普出无量变化之身。充满十方一切世界。转不退法轮。安立一切众生于无上道。令一切众生。不贪着身。诸愿具足。悉诣十方诸佛世界。令一切众生。得离憎爱心。断爱恚结。令一切众生。为佛真子。行如来家。令一切众生。于诸佛所。生自己心。不可沮坏。令一切众生。常为<a href=\"/remen/fozi.html\" class=\"keylink\" target=\"_blank\">佛子</a>。从法化生。令一切众生。得正希望成萨婆若。令一切众生。修习善根。究竟具足无上菩提。令一切众生。成就诸佛菩提解脱。施无上法。令一切众生。得无生心。不坏因缘。令一切众生。坐菩提树。得最正觉。成无上道。化生无量真法男女。是为菩萨摩诃萨布施妻妾男女善根回向。令一切众生。得无著解脱无碍智慧。菩萨摩诃萨。见有人来从乞家者。以家庄严具。具足庄严。而布施之。修习威仪。于家无著。远离居家。一切觉观。厌恶家业资生之具。于家珍妙玩好之物。不生贪心。无所味着。于家众具无染缚心。解家磨灭须臾变易。<a href=\"/remen/chujia.html\" class=\"keylink\" target=\"_blank\">出家</a>求道。究竟佛法。安住菩萨住。佛法庄严心。能舍一切。而不中悔。常为诸佛之所称叹。于资生物一切住处心无染着。见来求者。欢喜无量。能决定施。菩萨摩诃萨。以家布施所摄善根如是回向众生。令一切众生。舍离妻子常乐出家。令一切众生。信家非家。舍家求道。于佛法中。净修梵行。令一切众生。乐一切施。心不中退。安住离悭。令一切众生。永离家法。少欲知足。无所藏积。令一切众生。不乐俗家。常乐佛家。令一切众生。悉皆永离障碍之法。灭除一切诸障碍道。令一切众生。不染家属。虽现在家。心无所著。令一切众生。善化一切。虽现在家。说正觉智。令一切众生。示现在家。住佛所住。心常随顺如来智慧。令一切众生。在家悉能悦喜众生住佛所住。是为菩萨摩诃萨以施家善根回向。令一切众生。悉行菩萨种种诸行。满足诸愿智慧自在。</p></div>"
},{
    "title": "第二十卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第二十卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>金刚幢菩萨十<a href=\"/remen/huixiang.html\" class=\"keylink\" target=\"_blank\">回向</a>品第二十一之六</p><p>菩萨摩诃萨<a href=\"/remen/bushi.html\" class=\"keylink\" target=\"_blank\">布施</a><a href=\"/remen/zhuangyan.html\" class=\"keylink\" target=\"_blank\">庄严</a>游戏园林时。作如是念。我当为一切<a href=\"/remen/zhongsheng.html\" class=\"keylink\" target=\"_blank\">众生</a>作爱乐法林。我当为一切众生示现悦乐之处。我当与一切众生无量<a href=\"/remen/huanxi.html\" class=\"keylink\" target=\"_blank\">欢喜</a>。我当为一切众生开净法门超出<a href=\"/remen/sanjie.html\" class=\"keylink\" target=\"_blank\">三界</a>。我当与一切众生无上<a href=\"/remen/puti.html\" class=\"keylink\" target=\"_blank\">菩提</a>满足诸愿。我当为一切众生而作慈父。<a href=\"/remen/zhihui.html\" class=\"keylink\" target=\"_blank\">智慧</a>观察一切三界。我当惠施一切众生资生之具令无所乏。我当为一切众生而作慈母。出生善根满足诸愿。菩萨摩诃萨。善根回向无厌足心。远离一切众生诸恶回向。正心安隐一切众生回向。不求报恩回向。不求众生利养回向。不求赞叹回向。除灭一切众生无量苦恼回向。一切众生其心清净犹如<a href=\"/remen/xukong.html\" class=\"keylink\" target=\"_blank\">虚空</a>回向。一切善根为首观察一切诸法真实回向。一切众生以大庄严而自庄严永离苦阴回向。于摩诃衍愿而无厌足永离邪见具足修习菩萨所行及诸大愿回向。菩萨摩诃萨。以施庄严游戏园林所摄善根。回向众生令一切众生。得转胜善根。究竟成就无上菩提园林之心。令一切众生。得不动法。普见诸佛。皆悉欢喜。令一切众生。常乐法林。逮得佛刹娱乐园林。令一切众生。得净妙心。常见如来大神足林。令一切众生。悉乐如来<a href=\"/remen/zizai.html\" class=\"keylink\" target=\"_blank\">自在</a>游戏。智慧自在遍游十方。令一切众生修习法戏。诣诸佛刹。咨受道化。令一切众生。乐菩萨戏。尽未来劫。修菩萨行。心无疲倦。安住<a href=\"/remen/jietuo.html\" class=\"keylink\" target=\"_blank\">解脱</a>。令一切众生。见一切佛充满法界。乐佛大心清净园林。令一切众生。诣诸佛刹。其心欣乐。<a href=\"/remen/gongyang.html\" class=\"keylink\" target=\"_blank\">供养</a>诸佛。令一切众生。乐离欲心。清净庄严一切佛刹。是为菩萨摩诃萨布施庄严游戏园林善根回向。令一切众生。游戏一切诸佛园林。见一切佛。</p><p>复次菩萨摩诃萨作无量亿那由他阿僧祇大众施会。离恶清净诸佛所叹。普净众生。永离众恶。净三业迹。生萨婆若。无量境界皆悉清净。无量百千亿那由他布施之具。皆悉庄严而以惠施。菩萨摩诃萨。以大施会所摄善根。回向众生。令一切众生。悉得无上菩提之心。行无量施皆悉清净。令一切众生。皆悉究竟无量无边清净之道。令一切众生。行无量慈。随众所须。悉令满足。令一切众生。行无量悲。悉能救护一切众生。令一切众生。随顺三世如来正教。令佛欢喜。令一切众生。于诸佛所。<a href=\"/remen/xiuxing.html\" class=\"keylink\" target=\"_blank\">修行</a>布施。心不中悔。令一切众生。皆悉长养胜妙信根。于念念中。修行增进无量布施。令一切众生。得摩诃衍心。皆悉成就大乘施会。令一切众生。成大善会施。究竟施。善施。胜施。随愿施。第一施。上施。无上施。无等施。出<a href=\"/remen/shijian.html\" class=\"keylink\" target=\"_blank\">世间</a>施。一切诸佛所赞叹施。令一切众生。成第一施主。于诸恶道拔出众生。安置无碍清净智道。修平等愿真实善根。得无等等如来智慧。令一切众生。安住寂静诸<a href=\"/remen/chanding.html\" class=\"keylink\" target=\"_blank\">禅定</a>智。趣不死道。究竟一切通明智慧。勇猛<a href=\"/remen/jingjin.html\" class=\"keylink\" target=\"_blank\">精进</a>。具足诸地。庄严<a href=\"/remen/fofa.html\" class=\"keylink\" target=\"_blank\">佛法</a>。究竟<a href=\"/remen/bian.html\" class=\"keylink\" target=\"_blank\">彼岸</a>永不退转。令一切众生。得不退转大乘之会。给施众生而无休息。究竟无上一切种智。令一切众生种诸善根。悉到无量<a href=\"/remen/gongde.html\" class=\"keylink\" target=\"_blank\">功德</a>彼岸。令一切众生。诸佛所叹。普为一切作大施主。功德具足充满法界。普照十方。施无上乐。令一切众生。悉为平等大布施主。究竟善根等摄众生。令一切众生。为胜施主。建立一切于无上乘。令一切众生。为应时施主。悉离非时究竟时会。令一切众生。为善施主。具大人施法到于彼岸。令一切众生。为严净施主。至一切佛萨婆若处。令一切众生。为一切净施主。出生积聚法界等功德。令一切众生。为出过一切施主。满足大愿度脱众生。安住如来处非处力。是为菩萨摩诃萨大施善根回向。令一切众生。行无上舍。究竟佛施。成就善施。不可坏施。诸佛法施。爱眼心施。救众生施。萨婆若施。见诸佛施。具威仪施。具足菩萨所行功德佛智慧施。复次菩萨摩诃萨。悉舍一切资生之具。心无贪着。不求<a href=\"/remen/guobao.html\" class=\"keylink\" target=\"_blank\">果报</a>。世间富乐无所希望。舍离愚痴。深解诸法。<a href=\"/remen/154932.html\" class=\"keylink\" target=\"_blank\">饶益</a>安立一切众生。真实相心解一切法。种种庄严诸资生具。无量境界种种庄严。资生之具。饶益众生。究竟施。一切施。内外施。增长直心。令一切众生具功德宝心。善能饶益无量众生。令一切众生。成就宝心。令一切众生。清净善根等三世佛具一切智。菩萨摩诃萨以施资生之具。所摄善根。回向众生。令一切众生。清净调伏。令一切众生。皆悉严净一切佛刹。除灭<a href=\"/remen/fannao.html\" class=\"keylink\" target=\"_blank\">烦恼</a>。令一切众生。以清净心于念念中充满法界。令一切众生。智慧充满虚空法界。令一切众生。得一切智了达三世。于一切时转不退法轮。令一切众生。悉皆示现一切种智。巧妙方便饶益众生。令一切众生。悉悟一切诸如来道尽未来劫于一切刹。广说佛法未曾休息。令一切众生。于<a href=\"/remen/wuliangjie.html\" class=\"keylink\" target=\"_blank\">无量劫</a>修菩萨行心无厌倦。令一切众生。于一切世界。净世界。不净世界。小世界。中世界。大世界。微细世界。广世界。翻覆世界。伏世界。如是等一切世界皆悉严净。菩萨充满行大乘行。令一切众生。于念念中。悉作三世一切佛事。调伏众生。立萨婆若。此菩萨摩诃萨。以如是等无量阿僧祇劫饶益众生。令佛法不断以大悲心救护众生。修习大慈具菩萨行。建立一切诸如来论。令一切众生。皆悉不断诸佛善根。有来求者悉满其意而无患厌。能施一切心无有悔。舍一切物资生之具。随所来方无不欣悦。于诸众生如一子想。见来求者心大欢喜作是念言。是我善知识。尔时菩萨长养大悲心。欢喜心。不可坏心。大施心菩萨摩诃萨。见来求者随其所须悉资给之。充满其意。令无所乏。皆令欢喜。断其贫苦。具足富乐。同声称美叹德而归。菩萨尔时心大欢喜。于百千亿那由他劫受帝释乐所不能及。须夜摩天王。兜率陀天王。化自在天王。他化自在天王。百千亿那由他劫所受喜乐所不能及。梵天王乐。乃至净居天无量无边阿僧祇劫禅定快乐亦所不及。无量无数不可称说阿僧祇劫转轮王乐亦不能及。菩萨摩诃萨。如是大喜无量。<a href=\"/remen/xinxing1.html\" class=\"keylink\" target=\"_blank\">信心</a>增长。直心清净。诸根柔软。定心增广。生<a href=\"/remen/putixin.html\" class=\"keylink\" target=\"_blank\">菩提心</a>坚固不转。菩萨摩诃萨。善根回向。令一切众生。离毒害心。令一切众生。安隐快乐。令一切众生。得真实义。令一切众生。悉得清净无上菩提。令一切众生。悉得平等。令一切众生。得贤<a href=\"/remen/shanxin.html\" class=\"keylink\" target=\"_blank\">善心</a>。令一切众生。逮得贤善摩诃衍心。令一切众生。所行悉善。令一切众生。具普贤菩萨所修愿行。令一切众生。觉十力乘。菩萨摩诃萨。以此善根回向时。于身口意业无著无缚解脱回向。无众生想回向。无命想。无人想。无福伽罗想。无男子想。无年少想。无禅头想。无造想。无受想。无有想。无无想。无今世后世想。无死此生彼想。无有常想。无<a href=\"/remen/wuchang.html\" class=\"keylink\" target=\"_blank\">无常</a>想。非三有想。非无三有想。非想。非无想。无缚无著解脱心回向。无业回向。无业报回向。无虚妄回向。无真实回向。无思回向。无思报回向。<a href=\"/remen/wuxin.html\" class=\"keylink\" target=\"_blank\">无心</a>回向。无无心回向。菩萨摩诃萨。如是回向时。不着内。不着外。不着缘。不着境界。不着因。不着因和合。不着法。不着非法。不着思。不着思果。不着色。不着色取。不着色灭。不着受想行识。不着受想行识取。不着受想行识灭。菩萨摩诃萨。若于此法中心不著者。则不缚色。不缚色取。不缚色灭。不缚受想行识。不缚受想行识取。不缚受想行识灭。若于此法而不缚者。则于诸法亦无有解。何以故。一切诸法不生不灭。无有<a href=\"/remen/zixing.html\" class=\"keylink\" target=\"_blank\">自性</a>。无一无二。无多无少。无有量。无无量。无善无恶。无深无浅。无静无乱。无著无离。无法无非法。无性无非性。无有无无故。菩萨如是见法。则是非法言语道断故。非法为法而亦不壤一切业迹。具修菩萨行不退一切智。解知业缘如梦如响。如镜中像。一切法如幻。而亦不违<a href=\"/remen/yinyuan1.html\" class=\"keylink\" target=\"_blank\">因缘</a>业报。入甚深业。解法真实。无行无作。亦复不违业行之道。菩萨摩诃萨。以一切善根如是回向一切种智。普游十方<a href=\"/remen/jiaohua.html\" class=\"keylink\" target=\"_blank\">教化</a>众生。回向者何义。永度世间<a href=\"/remen/shengsi.html\" class=\"keylink\" target=\"_blank\">生死</a>彼岸故说回向。度诸阴彼岸故说回向。度语言道彼岸故说回向。度众生相彼岸故说回向。度身见彼岸故说回向。度不坚固彼岸故说回向。度诸行彼岸故说回向。度诸有彼岸故说回向。度诸取彼岸故说回向。度诸世间法彼岸故说回向。菩萨摩诃萨。若能以此善根回向。则皆随顺一切诸佛。随顺法。随顺智。随顺菩提。随顺义。随顺回向。随顺行。随顺真实。随顺清净。菩萨摩诃萨。如是回向已。令一切众生。得如来法。诸佛欢喜。无佛不值。无法不了。于一切法无违无失。悉能分别一切佛法。不舍<a href=\"/remen/zhengfa.html\" class=\"keylink\" target=\"_blank\">正法</a>。不违因缘。内外诸法。法力具足。无有休息。<a href=\"/remen/fozi.html\" class=\"keylink\" target=\"_blank\">佛子</a>。是为菩萨摩诃萨第六随顺一切坚固善根回向。菩萨摩诃萨。住此回向。无量诸佛皆悉守护。得坚固法修一切智。解随顺义。解一切法。随顺真性。得一切法。随顺坚固善根。随顺满足诸愿。得随顺坚固法。一切金刚所不能坏。得随顺坚固愿。于一切法中而得自在。尔时金刚幢菩萨。承佛神力。观察十方。观察一切大众。观察法界。深入诸法句味之义。修无量心。大悲普覆一切众生。<a href=\"/remen/juewu.html\" class=\"keylink\" target=\"_blank\">觉悟</a>三世如来家法。入于一切诸佛功德。逮得诸佛自在之身。分别一切诸众生心。随所种善根。应受化时。随顺法身示现色身。以偈颂。</p><p>一切世间诸大王菩萨现身于彼生</p><p>处彼尊豪大王位悉能调伏诸群生</p><p>其心柔软常清净于一切众得自在</p><p>常以正法治天下方便随顺乐世间</p><p>菩萨清净王家生常能如应转法轮</p><p>远离诸恶正治国十方众生无违教</p><p>菩萨色相功德满具足甚深妙智慧</p><p>坚固安住不退转悉能降伏一切魔</p><p>常能具持清净戒决定安住忍辱力</p><p>除灭一切嗔恚毒常能修习最胜法</p><p>菩萨具行布施法饮食华鬘乘衣服</p><p>涂香房舍明净灯如是等施无有量</p><p>菩萨所施益众生常能开发广大心</p><p>其意清净大欢喜布施尊胜及世间</p><p>菩萨悉能舍无量内外所有一切物</p><p>所行布施常欢喜未曾暂有中悔心</p><p>菩萨悉能施头目手足肌肉及骨髓</p><p>一切身分尽惠施其心未曾生中悔</p><p>菩萨处在大王位清净豪贵人中尊</p><p>大悲以舌施群生楚毒无量不中悔</p><p>菩萨施舌净善根回向一切诸群生</p><p>悉令此等众生类具足成就广长舌</p><p>菩萨欢喜施妻子其心未曾生忧悔</p><p>又复欣悦施国土亦能舍身无所吝</p><p>随所乐求尽施与应时惠施无嫌恨</p><p>一切所有能悉舍诸来求者皆满足</p><p>为法舍身无央数修诸苦行求菩提</p><p>又为众生受诸苦求无上智不退转</p><p>听受如来正法故以身布施无疲厌</p><p>内心欢喜无有量救护一切众生故</p><p>菩萨得见诸佛已慈心恭敬设供养</p><p>饶益欢喜悉具足皆能闻持诸佛法</p><p>回向一切众生类悉令世间得安乐</p><p>普能救护一切众永使究竟得解脱</p><p>菩萨具足诸眷属色身端严顺教命</p><p>妙庄严具为校饰聪睿仁贤巧智慧</p><p>以饶益故悉布施而未曾有微吝心</p><p>不为世间资生利饶益众生求菩提</p><p>具足修习净功德履行无量诸胜业</p><p>回向一切众生类亦不取业坚固相</p><p>菩萨能舍大王位严饰京都诸城邑</p><p>宫殿内外一切物游观园林诸池流</p><p>无量无数百千劫以无上心行布施</p><p>开悟世间示彼岸随顺化导群生类</p><p>菩萨见有来求者悉从他方世界至</p><p>随彼所须满其愿菩萨大喜充遍身</p><p>菩萨回向施功德三世一切诸如来</p><p>所学究竟到彼岸无上导师之境界</p><p>菩萨观察一切法谁为度脱众生者</p><p>为度脱谁至何处解空不舍布施心</p><p>菩萨回向智慧故菩萨回向求正法</p><p>菩萨回向甚深义于一切法无所著</p><p>心不分别一切业于诸业报不染着</p><p>了达菩提从缘起于法真性无所坏</p><p>解了己身不染着其心寂灭无所依</p><p>智慧分别无业性善解因缘非无业</p><p>不虚妄取过去法亦复不取未来法</p><p>了达现在无所有观察三世悉空寂</p><p>菩萨究竟色彼岸受想行识亦如是</p><p>永度一切到彼岸其心谦顺常清净</p><p>观察<a href=\"/remen/wuyin.html\" class=\"keylink\" target=\"_blank\">五阴</a>十八界分别诸入及己身</p><p>于此诸法求菩提皆悉空寂不可得</p><p>不取诸法<a href=\"/remen/changzhu.html\" class=\"keylink\" target=\"_blank\">常住</a>相于断灭相亦不受</p><p>一切诸法非有无诸业因缘和合生</p><p>无有众生得菩提一切诸法悉寂灭</p><p>心不染着诸佛刹了达三世无所有</p><p>若能如是解正法亦如一切诸最胜</p><p>虽复推求无所得菩萨所行亦不虚</p><p>是故缘中求诸法不违一切因缘道</p><p>分别解说诸业迹欲令众生悉清净</p><p>是为智者所修行一切诸佛之所说</p><p>随顺思惟入正义自然觉悟无上道</p><p>诸法无生亦无灭亦复无来亦无去</p><p>不于此死而彼生深解一切诸佛法</p><p>了达诸法真实性于法性中无所著</p><p>永离诸法虚妄相彼人得见诸佛智</p><p>分别解了诸法趣众生诸趣佛国趣</p><p>一切三世所有法皆悉了知无有余</p><p>三世诸佛所觉法悉能具足闻<a href=\"/remen/shouchi.html\" class=\"keylink\" target=\"_blank\">受持</a></p><p>所说三世一切法如是等法悉非法</p><p>随顺修行一切法而亦不坏诸<a href=\"/remen/faxiang.html\" class=\"keylink\" target=\"_blank\">法相</a></p><p>菩萨回向诸众生令彼疾得一切智</p><p>佛子。何等为菩萨摩诃萨第七等心随顺一切众生回向。佛子。此菩萨摩诃萨增长下品善根。中品善根。上品善根。无量善根。广善根。种种善根。不可测量善根。不可思议善根。阿僧祇善根。无边善根。佛境界善根。法境界善根。僧境界善根。善知识境界善根。一切众生境界善根。方便境界善根。修习微妙境界善根。内境界善根。外境界善根。无量别异功德境界善根。修习一切施境界善根。清净戒境界善根。菩萨内自专正于一切舍忍辱境界善根。精进不退转境界善根。入种种禅定境界善根。修行诸地智慧境界善根。分别一切众生心心境界善根。积集无量清净功德善根。修习<a href=\"/remen/zhengnian.html\" class=\"keylink\" target=\"_blank\">正念</a>菩萨业境界善根。普覆一切众生境界善根。菩萨摩诃萨。行如是等无量善根。修习究竟积集长养广开解已。则能安住忍力闭恶趣门。善调诸根威仪具足。永离颠倒决定正趣。堪为一切诸佛<a href=\"/remen/faqi.html\" class=\"keylink\" target=\"_blank\">法器</a>。普为众生作无上<a href=\"/remen/futian.html\" class=\"keylink\" target=\"_blank\">福田</a>。常为诸佛之所守护。出生长养一切诸佛清净善根。随顺具满如来大愿。深乐佛业心得自在。悉与三世诸如来等。普能供养一切诸佛。究竟一切诸如来力。常为诸佛之所赞叹。不求生天。不贪利养。不着诸行。一切善根皆悉回向。为一切众生作功德藏。具足诸道普覆一切。于生死中拔出众生。教令修习一切善根。回向一切境界而不断绝。开一切智菩提之门。建立智幢。严净大道。普示众生。舍离一切世间尘垢。施心功德生如来家。清净功德皆悉满足。无上福田不着众生。不依世间。令一切众生皆悉清净。修习摄取一切善根。菩萨摩诃萨。离垢清净菩提心摄取善根。作如是念。此菩提心所起善根。菩提心思惟善根。菩提心所得善根。菩提心正希望善根。一向菩提心善根。怜愍一切众生。摄取一切种智境界。究竟十力境界。积集十力境界。不坏法界善根。不退转善根。菩萨摩诃萨。复作是念。如此善根若有果报。我当尽未来际行菩萨行。不舍众生故修行大舍。回向一切众生悉无有余。令无数世界珍宝充满。令无数世界宝衣充满。令无数世界妙香充满。令无数世界庄严具充满。令无数世界摩尼宝充满。令无数世界胜摩尼宝充满。令无数世界妙色杂华充满。令无数世界上味充满。令无数世界金银充满。令无数世界天床充满。妙宝庄严敷以天衣。令无数世界杂宝庄严天冠充满。若有一人尽未来劫常来求索。以此宝物而惠施之未曾厌倦。如一众生一切众生亦复如是。菩萨摩诃萨。如是施时。以平等心。无偏爱心。不求名心。无热恼心。无中悔心。专求一切智心。清净道心。一向施心。怜愍心。调伏心。安住一切智心。菩萨摩诃萨。善根如是回向。尽未来劫常行布施。复次菩萨摩诃萨。善根如是回向一切众生。悉无有余。我当以宝象充满无数世界。七支具足。六瘤成满。建大宝幡。真金庄严。白宝网覆。一切杂宝而庄严之。以用布施。我当以清净宝马。婆罗马王等充满无数世界。以一切马宝庄严具而庄严之。以用布施。无数世界宝女充满。娱乐具足。以用布施。无数世界男女充满。以用布施。无数世界己身充满。以用布施。无数世界己身头首充满。不放逸心。以用布施。无数世界己目充满。以用布施。无数世界己身充满。堪忍楚毒。破骨出髓。以用布施。无数世界大王座处。皆悉充满。以用布施。无数世界给使僮仆。皆悉充满。以用布施。修习平等一切施心。于一世界中尽未来劫修菩萨行。为一众生。于一切世界中尽未来劫修菩萨行。为一众生。为一切众生。亦复如是。具足大悲。远离众恶。普念一切。令我布施究竟不退。行布施时。乃至不生一念忧悔之心。菩萨摩诃萨。复作是念。我行如是无量布施。以无著心。无缚心。解脱心。大心。甚深心。摄取心。离憎爱心。离<a href=\"/remen/shouming.html\" class=\"keylink\" target=\"_blank\">寿命</a>心。善调伏心。不乱心。无害心。安住一切智心。慧光普照一切法心。入一切智心。菩萨摩诃萨。以此善根念念回向。令一切众生。财宝满足。令一切众生。具足无尽大功德藏。令一切众生。得安隐乐。令一切众生。长养菩萨摩诃衍业。令一切众生。满足深法。令一切众生。得不退转一切智乘。令一切众生。见一切佛。令一切众生。普于众生无所选择。令一切众生。悉得清净平等之心。令一切众生。离诸难处得一切智。令一切众生。饶益安乐无量众生。令一切众生。普于一切得平等心。令一切众生得柔软施心。令一切众生。摄取真实惠施之心。令一切众生。不失施心。令一切众生。具足施心。永灭贫穷。令一切众生。悉摄世间诸妙财宝无所乏短。令一切众生行无量施。令一切众生。行一切施。令一切众生。尽未来劫修行布施心无退转。令一切众生。悉舍一切心不中悔。令一切众生。随顺行施饶益众生。令一切众生。行胜广施。令一切众生。行种种庄严施。令一切众生。行无著施。令一切众生。行平等施。令一切众生。行大力金刚施。令一切众生。行如日光明施。令一切众生。得如来智。令一切众生。善根眷属具足成满。令一切众生善根智慧悉现在前。令一切众生。得不可坏正直之心。令一切众生。具足成就清净善根。令一切众生。于烦恼睡眠智慧觉悟。令一切众生。疑惑悉除。令一切众生得平等智清净功德。令一切众生。功德悉备无能坏者。令一切众生。具足清净不动<a href=\"/remen/sanmei.html\" class=\"keylink\" target=\"_blank\">三昧</a>。令一切众生。具不可坏萨婆若智。令一切众生。具足菩萨无量清净自在正行。令一切众生。修习无著清净善根。令一切众生。净修正念三世诸佛。令一切众生。出生胜妙清净善根。令一切众生。除灭一切诸魔魔<a href=\"/remen/yezhang.html\" class=\"keylink\" target=\"_blank\">业障</a>碍道法。令一切众生。皆悉履行无量功德。生诸三昧清净满足。令一切众生。常念诸佛未曾废忘。令一切众生。常见诸佛悉令欢喜初不远离。令一切众生。开净法门出生善根。诸白净法平等具足。令一切众生。悉得无量平等正直之心。令一切众生。成就清净平等施心。令一切众生。满足诸佛尸波罗蜜。平等清净。令一切众生。具大精进波罗蜜。未曾<a href=\"/remen/xiedai.html\" class=\"keylink\" target=\"_blank\">懈怠</a>。令一切众生。得大羼提波罗蜜。令一切众生。得无量禅智慧。分别满足诸通。令一切众生。于一切法得离身<a href=\"/remen/banruo.html\" class=\"keylink\" target=\"_blank\">般若</a>波罗蜜。平等满足。令一切众生。得清净法界平等满足。令一切众生。悉具净妙诸通善根。令一切众生。修平等行具诸善法。令一切众生。究竟永度诸佛境界。令一切众生。身口意业平等清净。令一切众生。诸业行报平等清净。令一切众生。悉得诸法平等清净。令一切众生。悉得诸法清净平等实义。令一切众生。悉得清净诸胜妙行。令一切众生。悉得菩萨诸清净愿。令一切众生。普得平等净功德智。令一切众生以诸善根回向萨婆若乘平等满足。令一切众生。显现一切严净佛刹平等满足。令一切众生。得见诸佛除灭一切诸烦恼患。令一切众生。具诸相好功德庄严平等满足。令一切众生。得八种声百千妙声而庄严之。如来无量功德清净<a href=\"/remen/fanyin.html\" class=\"keylink\" target=\"_blank\">梵音</a>皆悉具足。令一切众生。十力庄严成就无碍平等之心。令一切众生。得一切佛无尽法明。无量诸辩平等满足。令一切众生。得无上<a href=\"/remen/wuwei.html\" class=\"keylink\" target=\"_blank\">无畏</a>人中之雄大师子吼。令一切众生。得一切智转不退法轮。令一切众生。出生诸法平等满足。令一切众生。善根清净应不失时平等满足。令一切众生。成就清净调御师法平等满足。令一切众生。于淳一庄严。无量庄严。大庄严。诸佛庄严。平等满足。令一切众生。观察三世分别平等。令一切众生诣诸佛所。闻法受持解了平等<a href=\"/remen/yuanman.html\" class=\"keylink\" target=\"_blank\">圆满</a>具足。令一切众生。惭愧智慧与诸佛等。令一切众生。得平等智观察诸法。令一切众生。得不动业报离诸障碍平等满足。令一切众生。入甚深智悉分别知众生诸根平等满足。令一切众生。得无分别平等智慧皆悉等一清净满足。令一切众生。随顺无厌善根平等分别皆悉满足。令一切众生。于大神足而得自在。菩萨神力平等满足。令一切众生悉得诸佛无尽功德智慧之藏。究竟功德皆悉等一。令一切众生。于诸法中得离虚妄随顺平等。入一切法知菩提心。令一切众生。胜妙福田平等满足。令一切众生。得清净大悲。普为世间最上福田。令一切众生。坚固无坏平等满足。令一切众生。见真实法不可破坏平等满足。令一切众生。得最胜心。思惟正观平等满足。令一切众生。离诸恐怖。入甚深法到于彼岸。令一切众生。放一光明。普照十方等度一切。令一切众生。悉得菩萨不退精进。同行同愿平等满足。令一切众生。出一言音平等满足。令一切众生。于菩萨直心平等满足。令一切众生。悉得睹见诸善知<a href=\"/remen/shixin.html\" class=\"keylink\" target=\"_blank\">识心</a>大欢喜。令一切众生。皆悉具足菩萨诸行。调伏众生未曾休息平等满足。令一切众生。得不断辩。普入诸音平等满足。令一切众生。能以一心知一切心。一切善根平等满足。令一切众生。修诸善根而不退转。安立众生于清净智。令一切众生。得一切智平等功德清净法身。令一切众生。悉舍愚痴。观察善根平等满足。令一切众生。得一萨婆若。成等正觉平等满足。令一切众生。离诸恶趣出生一道。一切种智平等满足。令一切众生。得一众清净。悉能普净一切大众。平等智慧而庄严之。令一切众生。于一佛刹普见一切诸如来刹平等满足。令一切众生。一切庄严。不可说庄严。不可量庄严。无尽庄严。庄严一切佛刹平等满足。令一切众生分别解了无量诸法。见甚深义平等满足。令一切众生得诸圣行。诸佛自在平等满足。令一切众生。非一非异。诸<a href=\"/remen/shentong.html\" class=\"keylink\" target=\"_blank\">神通</a>力平等满足。令一切众生。随顺善根。普为诸佛<a href=\"/remen/ganlu.html\" class=\"keylink\" target=\"_blank\">甘露</a>灌顶。令一切众生。清净智身平等具足。如是菩萨摩诃萨。怜愍饶益众生。大悲哀念众生。令一切众生。皆悉清净。离悭嫉结。具足无量无边善妙功德。常乐胜法。离嗔恚浊。及诸障碍。其心柔软。离痴正直而无邪曲。所行坚实不可沮坏。得不退转平等之心。白净法力皆悉成就。不信不失。善解回向。修习功德。调伏众生。除灭一切诸不善业。专精苦行。普教一切具足修习苦<a href=\"/remen/xingshan.html\" class=\"keylink\" target=\"_blank\">行善</a>根。为诸众生具受众苦。慧眼清净观察善根。智慧圣行善根回向一切众生。令一切众生。安住清净微妙功德。远离炽然成就等心善根回向。令一切众生得萨婆若修习回向。摄取众生。一切善根平等具足。具足成就等心回向。以如是等无量善根。回向众生。令一切众生。常得安隐。令一切众生。常得清净。令一切众生。常得安乐。令一切众生。得究竟解脱。令一切众生。得究竟平等。令一切众生。得自在神力。令一切众生安住白法。令一切众生。得无障眼。令一切众生。调伏诸根。令一切众生。具足十力。教化众生。菩萨摩诃萨。修行如是回向时。不着业回向。不着报回向。不着身回向。不着利养回向。不着诸刹回向。不着诸方回向。不着众生回向。亦不离众生回向。不着一切回向。不着法回向。菩萨摩诃萨。如是回向时。作如是念。令一切众生。满足佛智。得清净心。智慧分别内心寂静。外缘不乱得在三世诸佛家生。菩萨摩诃萨。行如是回向。胜出一切无能坏者。一切众生悉共赞叹所不能尽。普行一切诸菩萨行。以少方便遍诣诸刹。悉见诸佛无所障碍。又见诸刹一切菩萨。修习众行。悉得一切巧妙方便。分别一切法陀罗尼。演说妙法。教化众生。尽未来劫未曾断绝。于念念中。不可说不可说诸佛世界悉现受生犹如电光。于念念中。悉能严净不可说不可说诸佛世界。修行严净佛刹智慧。而无厌足。令不可说不可说众生。清净成就平等满足。随其所住善根。悉能具足诸波罗蜜摄取众生。除灭垢秽成就净业。得无碍净耳。于不可说不可说世界。佛转法轮悉闻受持。于彼诸佛不生远想。乃至未曾一弹指顷不闻正法。住无所有。无依无染。无著无行。坚固不坏菩萨神力。于念念中。不可说不可说一切佛刹。随其所应。悉现其身。修菩萨行。常与同见从事不相违背。菩萨摩诃萨。修菩萨行时。成就如是无量无边清净功德。说不可尽。况成无上菩提。得最正觉。所谓一切佛刹清净平等。一切众生清净平等。一切身清净平等。一切根清净平等。一切业报清净平等。一切眷属清净平等。满足诸行清净平等。方便入一切法清净平等。满足一切如来诸愿回向清净平等。示现一切诸佛境界自在清净平等。菩萨摩诃萨。如是善根回向已。得一切清净功德法门。以诸功德而庄严之。菩萨摩诃萨。如是行回向。不违一切刹。刹不违众生。刹不违众生业。众生业不违刹。思不违心。心不违思。思不违心境界。心境界不违思。业缘不违报。报缘不违业。业不违业迹。业迹不违业。法不违相。相不违法。法生不违性。性不违法生。刹平等不违众生平等。众生平等不违刹平等。一切众生平等不违一切法平等。一切法平等不违一切众生平等。离欲际平等不违一切众生安住平等。一切众生安住平等不违离欲际平等。过去不违未来。未来不违过去。过去不违未来现在。未来现在不违过去。世平等不违佛平等。佛平等不违世平等。菩萨行不违萨婆若。萨婆若不违菩萨行。菩萨摩诃萨。行如是回向。得平等业。得平等报。得平等身。得平等道。得平等愿。得平等一切众生心。得平等一切刹。得平等一切行。得平等一切智。得三世诸佛平等。得见诸佛。及诸菩萨。得一切善根。得满一切愿。得成就一切众生。得善分别一切诸业。得见一切诸善知识。悉令欢喜。得清净大众。得究竟诸佛正教。得究竟一切白净法回向。佛子。是为菩萨摩诃萨第七等心随顺一切众生回向。菩萨摩诃萨。成就此回向已。则能摧伏一切怨敌。悉能拔出一切欲刺。得无生道。到无二处。得无量自在功德之王。救护众生。神足无碍遍游诸刹。常乐寂静。于一切身而得自在。悉能出生菩萨大行。于诸<a href=\"/remen/xingyuan.html\" class=\"keylink\" target=\"_blank\">行愿</a>得自在智。分别了知一切诸法。悉能遍生一切佛刹。得无碍耳。闻一切刹所有音声。得净慧眼。见一切佛。修诸善根未曾休息。具足成就一切诸法。菩萨摩诃萨。以此等心随顺一切众生回向。回向诸善根。尔时金刚幢菩萨。承佛神力。普观十方。以偈颂曰。</p><p>菩萨具行诸功德深远清净甚微妙</p><p>所行功德虽微小悉能回向广无量</p><p>菩萨一切资生具珍妙奇特贵无价</p><p>象马宝王诸辇舆种种宝衣及众珍</p><p>己身头目并手足破骨出髓割肌肉</p><p>充满无量诸世界悉以惠施无贪吝</p><p>如是无量无边劫一切普施不退转</p><p>以此功德悉回向救度无量众生故</p><p>菩萨饶益一切众清净功德诸妙愿</p><p>安乐三有群生类悉令究竟证菩提</p><p>菩萨平等发大愿随顺修习清净业</p><p>令一切众得平等于彼愿中无所著</p><p>普于世间无嫌恨悉能随顺行诸愿</p><p>悉能回向群生类不违一切诸贤圣</p><p>一切世间智慧日斯从布施净戒生</p><p>勤修精进无懈怠于一切愿不退转</p><p>菩萨回向到彼岸能开清净妙法门</p><p>得两足尊胜智慧分别实义到彼岸</p><p>菩萨梵音悉究竟具足坚固妙智慧</p><p>深入正法离障碍菩萨于彼意无著</p><p>菩萨心净不作二亦复不作不二法</p><p>舍离二法不二法觉悟众生语言道</p><p>菩萨觉悟世平等诸心音声一切业</p><p>一切众生犹如化悉从因缘业报转</p><p>一切世间所造作十方无量业音声</p><p>悉从业缘之所起应灭彼业令无余</p><p>菩萨观察一切众身口意业悉平等</p><p>普令众生得平等犹如一切无等等</p><p>菩萨善业悉回向普令众生色清净</p><p>具足一切诸功德悉同无上调御士</p><p>一切众生最殊胜具足功德妙法身</p><p>功德大海悉回向饶益安乐诸群生</p><p>我所修行诸功德普令一切悉清净</p><p>诸佛清净无伦匹普令世间亦如是</p><p>平等善根悉回向令一切众知实义</p><p>微妙智慧功德满悉与一切如来等</p><p>菩萨观察一切法世间寂灭空无余</p><p>无有造作无造者亦复不坏诸业报</p><p>于彼静乱无有二悉以等心正观察</p><p>菩萨真实解世间远离一切诸虚妄</p><p>如是真实佛子等从诸如来法化生</p><p>无量功德悉回向一切疑惑悉除灭</p></div>"
},{
    "title": "第二十一卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第二十一卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>金刚幢菩萨十<a href=\"/remen/huixiang.html\" class=\"keylink\" target=\"_blank\">回向</a>品第二十一之七</p><p><a href=\"/remen/fozi.html\" class=\"keylink\" target=\"_blank\">佛子</a>。何等为菩萨摩诃萨第八如相回向。佛子。此菩萨摩诃萨。成就念智。安住不动。离痴<a href=\"/remen/zhengnian.html\" class=\"keylink\" target=\"_blank\">正念</a>。直心不动。成就坚固不可坏业。一切智境界得不退转。得大乘勇猛<a href=\"/remen/wuwei.html\" class=\"keylink\" target=\"_blank\">无畏</a>之心。修习无尽善根。积集胜妙善根。修白净法增长大悲。得正直宝。常能正念一切诸佛白净法。回向心不退转。乐求<a href=\"/remen/pusadao.html\" class=\"keylink\" target=\"_blank\">菩萨道</a>巧妙方便。出生清净坚固善根。正念修习<a href=\"/remen/zhihui.html\" class=\"keylink\" target=\"_blank\">智慧</a><a href=\"/remen/gongde.html\" class=\"keylink\" target=\"_blank\">功德</a>。为调御师具足出生一切善根。智慧方便回向<a href=\"/remen/zhongsheng.html\" class=\"keylink\" target=\"_blank\">众生</a>。慧眼清净悉能观察一切善根。长养无量种种善根。分别境界善根。具足善根。清净善根。一向善根。修习善根。<a href=\"/remen/xingshan.html\" class=\"keylink\" target=\"_blank\">行善</a>根。思惟善根。平等广说善根。菩萨摩诃萨。如是善根。有种种门。种种境界。种种相。种种事。种种分别。无量行。无量语言道。出生无量分别<a href=\"/remen/xiuxing.html\" class=\"keylink\" target=\"_blank\">修行</a>。种种<a href=\"/remen/zhuangyan.html\" class=\"keylink\" target=\"_blank\">庄严</a>善根。悉能正持十力诸乘。菩萨摩诃萨。修习如是种种善根。一观无二。一切智境菩萨摩诃萨。以如是等善根回向。欲令具满无碍身修菩萨行。欲令口业清净无碍修菩萨行。欲令具足无碍心业安住大乘具无碍心。令菩萨行皆悉清净。得无量大施心充满一切众生。得法<a href=\"/remen/zizai.html\" class=\"keylink\" target=\"_blank\">自在</a>心照一切法普示<a href=\"/remen/shijian.html\" class=\"keylink\" target=\"_blank\">世间</a>。得最胜不可坏心。得清净一切种智。发菩萨心普照一切。正念三世一切诸佛。<a href=\"/remen/nianfo.html\" class=\"keylink\" target=\"_blank\">念佛</a><a href=\"/remen/sanmei.html\" class=\"keylink\" target=\"_blank\">三昧</a>悉得具足。满足离害正直之心。远离怨敌。任持众生。充满一切。而无休息。于十力智悉得安住。得深三昧。悉能遍游一切世界。无所染着。悉住一切刹。而无厌足。化度众生未曾休息。出生无量巧便思慧。具足成就一切菩萨不思议慧。得离痴智。悉能分别一切世界。于一念中。悉能严净一切佛刹。于诸通慧而得自在。入一切法真实之相。示现严净一切世间。于一刹中见一切刹。究竟不坏智能持一切刹。以菩萨庄严具而庄严之。应现一切悉能调伏无量众生。一佛世界广大<a href=\"/remen/rufa.html\" class=\"keylink\" target=\"_blank\">如法</a>界。一切世界亦复如是。得究竟智诣一切刹一切普持。菩萨摩诃萨。以此善根回向佛刹。令众生充满。回向分别<a href=\"/remen/shouchi.html\" class=\"keylink\" target=\"_blank\">受持</a>智慧。如为己身。为众生回向亦复如是。令一切众生。永离<a href=\"/remen/diyu.html\" class=\"keylink\" target=\"_blank\">地狱</a>饿鬼畜生阎罗王处。令一切众生。悉能除灭诸障碍业。令一切众生。悉得等心平等智慧。令诸怨敌具慈心乐清净智慧。令一切众生。智慧现前<a href=\"/remen/yuanman.html\" class=\"keylink\" target=\"_blank\">圆满</a>具足普照一切。令一切众生。具真实智离垢正直<a href=\"/remen/putixin.html\" class=\"keylink\" target=\"_blank\">菩提心</a>无量智慧满足。令一切众生。示现平等安隐善趣。菩萨摩诃萨。如是回向。修习善根。及一切愿。如大云雨。令一切众生。皆悉清净。令一切众生。为功德<a href=\"/remen/futian.html\" class=\"keylink\" target=\"_blank\">福田</a>。令一切众生。守护受持<a href=\"/remen/puti.html\" class=\"keylink\" target=\"_blank\">菩提</a>内藏。令一切众生。离诸障碍安住无碍清净法界。令一切众生。满足无碍诸通智慧。令一切众生。得自在身。游行十方。如应示现。令一切众生。得无痴善根一切种智。令一切众生。摄取一切。悉令清净。令一切众生。远离障碍嗔恚之心。究竟成就一切种智。复次菩萨摩诃萨。若见可乐国土。林树华果。或见可乐名香上服。珍宝财物。诸庄严具。或见可乐园观村邑。聚落王都。或见可乐自在帝王。或见可乐阿练若处。菩萨摩诃萨。见如是已。修巧方便。出生无量净妙功德。乐求实义。为众生故。而不放逸。善能修习一切善根。犹如大海难可测量。具足善根不可穷尽。一切功德皆悉满足。亦不分别种种善根。巧妙方便清净回向。示现无量诸行善根。常念一切未曾忘失众生境界。如善根。平等善根。菩萨摩诃萨。善根如是回向。令一切众生。志常乐见无量诸佛。如法不取法性。无数众生平等清净。亦复如是。令一切众生。悉得诸佛随意爱乐供给侍者。令一切佛国。除灭<a href=\"/remen/fannao.html\" class=\"keylink\" target=\"_blank\">烦恼</a>清净可乐。令一切众生。悉得见闻无量<a href=\"/remen/fofa.html\" class=\"keylink\" target=\"_blank\">佛法</a>。心常爱乐。常乐守护诸菩萨行。乐以爱眼观善知识。令一切众生。见可乐法。令一切众生。乐持<a href=\"/remen/zhengfa.html\" class=\"keylink\" target=\"_blank\">正法</a>。令一切众生。于佛法中得可乐明。令一切菩萨。悉得可乐大施之心。于诸法中得无所畏乐。为众生分别广说。得菩萨可乐三昧诸陀罗尼。得一切菩萨授记智慧。得一切菩萨甚可爱乐自在示现。具足诸佛圆满<a href=\"/remen/shuofa.html\" class=\"keylink\" target=\"_blank\">说法</a>。得可乐方便分别说法。得可乐大悲。发菩萨心。诸根悦豫。得可爱乐诸如来家。<a href=\"/remen/jiaohua.html\" class=\"keylink\" target=\"_blank\">教化</a>众生心不休息。得菩萨可乐无尽法藏。于<a href=\"/remen/wuliangjie.html\" class=\"keylink\" target=\"_blank\">无量劫</a>一一世界化度众生。于现在佛所得可爱乐巧妙方便。得可爱乐深妙方便。无所障碍。永离愚痴。具足可乐平等离欲一切诸法断诸障碍。决定深解不二法界。具足可乐离欲际等一切诸法入真实际。得菩萨可乐无诤满足之法。具足可乐金刚藏心一切种智。勇猛<a href=\"/remen/jingjin.html\" class=\"keylink\" target=\"_blank\">精进</a>清净成满。具足可乐清净善根摧伏怨敌灭障道法。具足可乐无上菩提一切种智。常现在前充满众生。如是菩萨摩诃萨长养善根。得净慧明。常为善知识之所摄护。如来慧日明照其心。灭除痴闇。净修正法。入诸智业。善学智地分别法界。一切善根善能回向。一切菩萨诸善根海。尽其原底。成就智慧。深入坚固。明解善根。了达诸度。菩萨摩诃萨。善根如是回向不着世界。不着众生界。心无所依。寂然不乱。正念诸法。具足诸佛无选择智。不违三世一切诸佛正回向门。不违一切平等正法。不坏佛相。等观三世。了众生空无所依住。顺如来道普照诸法。解真实义渐至诸地。如实分别一切诸法。智慧周满具足坚固。未曾忘失修习正业。常乐寂静正趣离生。了一切法犹如幻化。解一切法无有自体。观一切义及种种行。于语言道而无所著。所有诸法皆从缘起。观甚深法生实智回向。观察寂灭一切诸法皆入一观。不违诸法种种异相善解回向。修菩萨道善根回向。摄取众生。长养三世菩萨一切回向。如是菩萨摩诃萨以无恐怖心善根回向。一切佛法以无量心善根回向。一切众生皆悉清净以<a href=\"/remen/wuwo.html\" class=\"keylink\" target=\"_blank\">无我</a>无我所心善根回向。于十方界无所染着以无余心善根回向。于一切境界世界无所染着。行离世间法善根回向。得出世法不着众生善根回向。见诸胜道善根回向。离虚妄法。出生真实善根回向。如法门至一切道。无量无边善根回向。如如善根亦尔。回向众生解了诸法。如性如善根亦尔。回向一切法<a href=\"/remen/zixing.html\" class=\"keylink\" target=\"_blank\">自性</a>无有自性。如相如善根亦尔。回向一切法<a href=\"/remen/wuxiang.html\" class=\"keylink\" target=\"_blank\">无相</a>真实相。如法如善根亦尔。回向佛法不退转。如行如善根亦尔。回向一切如来所行。如境界如善根亦尔。回向三世诸佛满足境界。如安立如善根亦尔。回向安立一切众生。如随顺如善根亦尔。回向尽未来劫随顺不断。如量如善根亦尔。回向众生心与<a href=\"/remen/xukong.html\" class=\"keylink\" target=\"_blank\">虚空</a>等。如充满如善根亦尔。回向一念满一切世界。如久住如善根亦尔。回向离一切世间住住究竟住。如不生如善根亦尔。回向不生满足一切佛法。如坚固如善根亦尔。回向坏散一切烦恼。如不坏如善根亦尔。回向一切众生不可破坏。如明如善根亦尔。回向普照一切。如一切处如善根亦尔。回向至一切处道。如一切时如善根亦尔。回向随顺一切时。如一切如善根亦尔。回向一切众生随顺清净。如一切平等如善根亦尔。回向一切行平等。如一切<a href=\"/remen/fayan.html\" class=\"keylink\" target=\"_blank\">法眼</a>如善根亦尔。回向一切众生悉得法眼如不倦如善根亦尔。回向一切行菩萨道而无疲倦。如甚深如善根亦尔。回向一切第一深法。如无所有如善根亦尔。回向知一切无所有。如不出如善根亦尔。回向一切无所显现。如离曀如善根亦尔。回向明眼离曀清净。如无比如善根亦尔。回向菩萨无比之行。如寂静如善根亦尔。回向一切常乐寂静。如无根如善根亦尔。回向究竟无根之法。如无量无边如善根亦尔。回向一切无量无边众生皆悉清净。如无著如善根亦尔。回向究竟无所著际。如无碍如善根亦尔。回向灭除一切障碍。如非世间行如善根亦尔。回向远难一切世间行法。如不系如善根亦尔。回向不系一切<a href=\"/remen/shengsi.html\" class=\"keylink\" target=\"_blank\">生死</a>。如无行如善根亦尔。回向远离一切诸行。如住如善根亦尔。回向一切住于如住。如一切法成如善根亦尔。回向众生所学成就。如一切法平等如善根亦尔。回向一切具平等行。如一切法不舍如善根亦尔。回向不舍尽未来际一切众生。如一切法不尽如善根亦尔。回向一切无尽众生。如不违一切法如善根亦尔。回向一切众生不违三世诸佛。如摄一切法如善根亦尔。回向一切众生悉摄善根令无有余。如一切法同如善根亦尔。回向悉同三世诸佛。如一切法不离如善根亦尔。回向悉摄世间及离世间。如不可坏如善根亦尔。回向一切众生不可沮坏。如无恚如善根亦尔。回向一切众生一切魔业所不能动。如不浊如善根亦尔。回向一切菩萨行无有垢浊。如不乱如。善根亦尔。回向一切众生离诸尘乱。如不可尽如善根亦尔。回向一切世间法所不能尽。如菩提如善根亦尔。回向<a href=\"/remen/juewu.html\" class=\"keylink\" target=\"_blank\">觉悟</a>一切诸法。如不失如善根亦尔。回向一切众生不失直心。如照如善根亦尔。回向一切众生悉以大智光明普照一切。如不可说如善根亦尔。回向一切不可说智。如持一切众生如善根亦尔。回向一切持菩萨行。如随顺一切语言如善根亦尔。回向一切无言智慧。如离一切种种法如善根亦尔。回向示现一切佛刹及诸如来成最正觉示现无量神力自在。如离虚妄如善根亦尔。回向世间悉离虚妄。如一切身遍至如善根亦尔。回向无量身遍一切刹。如不受生如善根亦尔。回向无生巧妙方便示现受生。如无不有如善根亦尔。回向三世一切诸佛自在神力及一切刹在身内现。如夜如善根亦尔。回向一切夜施作佛事得无上明。如昼如善根亦尔。回向一切在昼众生。悉令善觉见诸如来自在神力住不退法轮离痴清净。如半月及一月如善根亦尔。回向一切众生住一切时巧妙方便。于一念中悉能分别一切时节。如年岁如善根亦尔。回向受持种种诸劫严净诸根了达诸根。如一切劫成败如善根亦尔。回向一切劫净住无染一切众生清净调伏众生。如未来如善根亦尔。回向尽一切未来际修习菩萨清净妙行。悉能满足无量大愿。如世如善根亦尔。回向一切众生。于一念中见一切佛乃至未曾一念远离。如至一切处道如善根亦尔。回向一切众生得不坏道超出<a href=\"/remen/sanjie.html\" class=\"keylink\" target=\"_blank\">三界</a>。如有无如善根亦尔。回向一切诸有清净知无所有。如净如善根亦尔。回向一切菩萨净行出生无上菩提之具。如明净如善根亦尔。回向得菩萨一切三昧明净之心。如离垢如善根亦尔。回向离一切垢净心满足。如无我所如善根亦尔。回向摄取无我我所清净之心充满十方一切佛刹。如平等如善根亦尔。回向得无尽一切智永离痴爱普照一切。如无数如善根亦尔。回向一切智乘力住巧方便法云普覆一切世界。如平等住如善根亦尔。回向一切众生具菩萨行住一切智。如分别一切众生界如善根亦尔。回向一切善根现前满无碍智。如一切众生语言如善根亦尔。回向解了一切诸语言法。如不离一切众生如善根亦尔。回向摄取一切众生具足善根远离生死。如广如善根亦尔。回向受持三世佛所说法修习菩萨离痴之行。如不休息如善根亦尔。回向一切劫。修菩萨行未曾休息。安处众生于摩诃衍。如一切法第一如善根亦尔。回向开净法门无碍净念摄一切法。如无量赞叹如善根亦尔。回向得无量赞叹智慧菩萨实行。如离炽然如善根亦尔。回向离炽然法灭除众生炽然令得清净。如不动如善根亦尔。回向善根安住不动满足普贤菩萨愿行。如诸佛境界如善根亦尔。回向一切众生智慧境界皆悉满足。除灭一切烦恼境界。如不可坏如善根亦尔。回向善根一切魔业所不能坏悉能调伏众邪外道。如非可修非不可修如善根亦尔。回向离一切修非修虚妄断一切虚妄。如不退如善根亦尔。回向常见一切诸佛未曾中退修习庄严菩提之心。如一切语言如善根亦尔。回向分别一切语言。如不着一切法如善根亦尔。回向一切众生悉无所著。令一切众生行普贤行。如一切地如善根亦尔。回向一切众生悉得随顺智慧之地普贤庄严。如不可断如善根亦尔。回向一切法中得无畏无断一切语言周满具足能广演说。如无漏如善根亦尔。回向一切众生皆令具足无漏善根菩提之心。逮得法智解了分别。如无有觉法无有灭法如善根亦尔。回向觉悟一切诸法。于一念顷皆悉充满无量法界。如过去非同未来非故现在非异如善根亦尔。回向发起新新菩提心。愿除灭生死清净众生。如三世中不取虚妄如善根亦尔。回向过去未来皆悉清净现在念念现成正觉。如一切诸佛菩萨具足如善根亦尔。回向一切众生具足佛智大愿方便。如常净无染污如善根亦尔。回向一切众生悉除烦恼。一切种智清净满足。菩萨摩诃萨。如是回向时。等一切佛刹。净一切世界故。等一切世间。转不可坏清净法轮故。等一切菩萨。出生一切智愿故。等观诸佛无有二故。等观诸法不坏自性故。等观三世。巧方便智解语言道故。一切菩萨行等所种善根悉能回向故。知一切时。随时修习。不舍佛事故。一切业报平等不着世间。出生离世善根故。神力自在与诸佛等。随顺世间等现佛事故。佛子。是名菩萨摩诃萨第八如相回向。菩萨摩诃萨。安住此回向。得无量无边清净法门。为人中雄而无所畏。大师子吼。成就无量无数菩萨。于一切时未曾休息。得佛无量无边满足身。一身充满一切世界。得佛无量无边满足音声。发一音声。一切众生无不闻者。得佛无量无边满足力。于一毛道。安置一切世界。得佛无量无边满足自在神力。置一切众生于一微尘。得一切佛无量无边满足<a href=\"/remen/jietuo.html\" class=\"keylink\" target=\"_blank\">解脱</a>。于一众生身中。现一切佛刹。一切如来成最正觉。得一切佛无量无数满足三昧正受。善方便力。于一三昧中。悉能出生一切三昧得一切佛无量无边满足辩才。说一句法。尽未来劫而不穷尽。悉除一切众生疑惑。得一切佛无量无边满足胜众生法。示现一切众生萨婆若十力等觉。佛子。是为菩萨摩诃萨以一切善根随顺如相回向。尔时金刚幢菩萨。承佛神力。普观十方。以偈颂曰。</p><p>菩萨心安住离痴常正念</p><p>忍辱离恼害修集无量德</p><p>其心无嫌恨正直常清净</p><p>诸业庄饰世悉能善分别</p><p>菩萨思惟业种种无有量</p><p>若益众生业修习常履行</p><p>善能顺世间普令一切喜</p><p>随应众生业菩萨分别行</p><p>永离诸恚碍知法亦知义</p><p>安住调御地<a href=\"/remen/154932.html\" class=\"keylink\" target=\"_blank\">饶益</a>一切众</p><p>觉悟诸善法无量不可数</p><p>悉能分别知回向益众生</p><p>以此深方便具足诸地智</p><p>灭除众烦恼如如善回向</p><p>普摄一切趣安住如实法</p><p>如是业回向悉令无所著</p><p>深乐生处道修习真如法</p><p>无性无所有明德者回向</p><p>日夜及半月一月年数劫</p><p>一切皆悉如功德亦如是</p><p>如世及诸刹众生一切法</p><p>趣非趣如实回向悉无余</p><p>如如性如实思惟如是性</p><p>诸功德回向悉皆顺真如</p><p>如如性如是诸法无所有</p><p>如如离自性智者业回向</p><p>如诸相如实诸生亦如是</p><p>如如自性实诸业亦如是</p><p>如如无有量一切业如是</p><p>无缚亦无解诸业悉清净</p><p>如是真佛子安住不可动</p><p>成就智慧力入佛方便藏</p><p>觉悟法王法无缚亦无著</p><p>无碍无转心亦复无所转</p><p>法身所摄业随顺众生相</p><p>深入真实相相亦非是相</p><p>如是不思议思议不可尽</p><p>深入不思议思非思寂灭</p><p>如是思惟法分别一切业</p><p>除灭诸烦恼是名功德王</p><p>菩萨一切报无尽智所印</p><p>尽法无尽性无尽方便灭</p><p>心不在内外心亦无所有</p><p>妄取故有法不取则寂灭</p><p>佛子如是知法空无自性</p><p>诸法无自在最胜觉无我</p><p>如如等众生觉法性如是</p><p>彼见不思议无相智不惑</p><p>如是深修习一向求菩提</p><p>所愿不退转饶益众生故</p><p>菩萨舍此身无死虚<a href=\"/remen/wangxiang.html\" class=\"keylink\" target=\"_blank\">妄想</a></p><p>解了心如化调伏一切众</p><p>观彼顺正念世间业报起</p><p>菩萨悉救护三界无有余</p><p>了知众想行皆悉是虚妄</p><p>菩萨知非实亦不坏法性</p><p>彼如是回向智慧妙善根</p><p>怜愍一切众令入深方便</p><p>佛子。何等为菩萨摩诃萨。第九无缚无著解脱心回向。此菩萨摩诃萨。于一切善根。不生轻心。不轻出生死心。不轻摄善根心。不轻专求一切善根心。不轻悔过心。不轻<a href=\"/remen/suixi.html\" class=\"keylink\" target=\"_blank\">随喜</a>善根心。不轻礼他方<a href=\"/remen/foxin.html\" class=\"keylink\" target=\"_blank\">佛心</a>。不轻恭敬合掌业心。不轻<a href=\"/remen/libai.html\" class=\"keylink\" target=\"_blank\">礼拜</a>塔庙尊重业心。不轻劝请他方诸佛转法轮业心。菩萨摩诃萨。常乐摄受彼诸善根。坚固不坏彼善根。安住彼善根。思惟彼善根。长养彼善根。不着彼善根。具正直心具彼善根。不选择彼善根。随顺彼诸佛境界善根。见彼善根得自在力。菩萨摩诃萨。以无缚无著解脱心。彼善根回向具足普贤身口意业。以无缚无著解脱心。修习普贤勇猛精进。以无缚无著解脱心。具足普贤无碍音声陀罗尼门。充满十方。以无缚无著解脱心。具足普贤得见一切佛诸陀罗尼。以无缚无著解脱心。具足普贤妙音陀罗尼。分别一切音声。悉能演说无量法云。以无缚无著解脱心。得持普贤一切劫行陀罗尼。于一切世界。具足修习诸菩萨行。以无缚无著解脱心。于一众生身。尽未来劫。示现普贤菩萨一切自在神力。如一众生身。一切众生身。亦复如是。以无缚无著解脱心。悉得普贤自在神力。示现现在一切诸佛菩萨众中。修菩萨行。以无缚无著解脱心。得普贤一法门。于无量无数劫。示现诸佛无尽自在。悉能度脱一切众生。以无缚无著解脱心。得普贤种种法门自在。于无量无数劫。示现诸佛无尽自在。悉能度脱一切众生。以无缚无著解脱心。得普贤自在。于念念中。令无量众生。安住十力心无厌足。以无缚无著解脱心。得普贤菩萨自在。于一切众生身。皆悉得见诸佛自在。修普贤行。以无缚无著解脱心。得普贤自在。于一言中。悉能分别一切众生音声语言。调伏一切众生。安住萨婆若地。以无缚无著解脱心。得普贤自在。于一众生身中。悉能容受一切众生。彼悉自谓逮得<a href=\"/remen/foshen.html\" class=\"keylink\" target=\"_blank\">佛身</a>。以无缚无著解脱心。得普贤自在。于一华中。令一切严净世界皆悉安住。菩萨摩诃萨。复作是念。以此无缚无著解脱心善根。出生普贤微妙音声。充满法界十方佛刹。随其所应皆悉得闻。以此普贤无缚无著解脱心善根。如普贤。于念念中见尽过去际无量无边世界诸佛。闻所说法受持不忘。庄严佛家。以此无缚无著解脱心善根。如普贤尽未来劫。于一切世界中。演说诸法皆悉究竟。以此无缚无著解脱心善根。于一切世界成最正觉出兴于世。以此无缚无著解脱心善根。能以一光普照虚空等一切世界。修习普贤菩萨所行。以此无缚无著解脱心善根。得无量无边智慧。皆能随顺诸地<a href=\"/remen/shentong.html\" class=\"keylink\" target=\"_blank\">神通</a>。成就普贤菩萨所行。以此无缚无著解脱心善根。悉得究竟如来智慧。于一切劫。说如来智。诸劫悉尽。而智无穷尽。具足普贤菩萨所行。以此无缚无著解脱心善根。于法界等一切如来菩萨所行。悉能修习身口意业。而无<a href=\"/remen/xiedai.html\" class=\"keylink\" target=\"_blank\">懈怠</a>犹如普贤。以此无缚无著解脱心善根。得一切佛无上菩提。义身不违法身。辞辩净地而不可坏乐说辩才无尽之藏。调伏一切众生具普贤愿。以此无缚无著解脱心善根。入一一法门。普照无量不可思议世界。于一切法门。尽其原底。修习普贤菩萨所行。逮得究竟萨婆若地。以此无缚无著解脱心善根。于一一境界中。悉以一切种智。分别了知一切种智。犹无穷尽。究竟普贤庄严<a href=\"/remen/bian.html\" class=\"keylink\" target=\"_blank\">彼岸</a>。修菩萨行。具足成就方便大王。以此无缚无著解脱心善根。从此生尽未来际生。具足普贤菩萨所行。及一切种智离痴法王。以此无缚无著解脱心善根。得无碍法明。普照一切诸菩萨行。常修正业。具足普贤自在方便。以此无缚无著解脱心善根。悉得无量方便。不可思议方便。菩萨方便。一切智方便。调伏菩萨方便。转无量法轮方便。不可说不可说时方便。种种说法方便。无分际无畏方便说一切法无余方便。得如是等一切随顺方便智。修习普贤菩萨所行。以此无缚无著解脱心善根。具足身业。令一切众生。皆悉<a href=\"/remen/huanxi.html\" class=\"keylink\" target=\"_blank\">欢喜</a>。得菩萨不退转清净善根。究竟安住普贤诸业。以此无缚无著解脱心善根。得清净智。悉能分别众生语言。一切口业清净庄严。音辞微妙言无能及。修习受持普贤所行。以此无缚无著解脱心善根。悉能分别一切佛刹。一切众生。一切诸法。一切庄严。其心清净出生一切如来法藏。究竟一切智。善能随顺普贤所行。以此无缚无著解脱心善根。清净直心得一切佛无碍法身。具足解脱。修如来法。摄佛功德。住佛境界。大智普照。修习菩萨清净之行。随顺方便。悉能分别一切法藏。出生无量大乘自在。悉能示现无量无边一切众生无上大道。具足普贤<a href=\"/remen/xingyuan.html\" class=\"keylink\" target=\"_blank\">行愿</a>回向。以此无缚无著解脱心善根。得明利根。善调伏根。于一切法自在根。无穷尽根。修习一切善根根一切佛境界平等根。授一切菩萨不退转记大精进根。分别一切佛法金刚界根。一切如来智慧光照金刚焰根。分别一切诸根自在根。令一切众生安住一切智根。无量根。满足一切根。无碍清净根。平等修习诸愿根。以此无缚无著解脱心善根。得一切菩萨神力。住持无量身神力。无量智慧境界神力。不离一处悉能示现一切佛刹神力。菩萨无碍不可制持自在神力。示现摄取一切佛刹安置一处自在神力。一身充满一切佛刹自在神力。菩萨无碍解脱自在神力。少方便一念自在神力。依无所有。自在神力。以一毛悉缚无量世界。悉持游行法界等佛刹示现众生。令得究竟妙智慧门自在神力。修习普贤菩萨所行。以此无缚无著解脱心善根。于一念顷。悉能往诣无量佛刹。于一身中。悉能容受无量佛刹。逮得甚深微妙智地。善能分别诸佛世界。得无生心。悉入普贤菩萨法门。生菩萨行。以此无缚无著解脱心善根。生如来家。修菩萨行。具足无量无数不思议法。无量大愿皆悉成满。分别一切法界。及三世法界。而无懈怠。随顺普贤菩萨诸行。究竟智界。以此无缚无著解脱心善根。于一毛道。分别无量无数佛刹。悉能包容一切法界究竟空界。如一毛道。一切法界虚空界等。一切毛道亦复如是。以普贤菩萨清净法门。开智慧眼。以此无缚无著解脱心善根。能以无量无数阿僧祇劫。以为一念。能以一切众生诸念。以为一念。此诸方便。皆由普贤菩萨深心究竟。以此无缚无著解脱心善根。于一身内。悉能容受无量诸身。如一身。一切身亦复如是。具足普贤菩萨回向。以此无缚无著解脱心善根。悉入一切诸佛境界。常见诸佛虚空界等清净法身。相好庄严。神力自在。<a href=\"/remen/fanyin.html\" class=\"keylink\" target=\"_blank\">梵音</a>微妙。具足广说无碍正法。闻彼佛法悉能受持。于彼佛身了无所有。悉得普贤菩萨无量大愿。永离众生心想见倒。以此无缚无著解脱心善根。入一切世界。入翻覆世界。入伏世界。于一念中。悉能遍入十方世界一切佛刹。分别因那网世界。分别一切平等法界。令杂世界悉为一形。无量种种世界无量方便入深法界。皆如虚空。而亦不坏世界之性。修普贤行住菩萨地。以此无缚无著解脱心善根。悉能分别一切诸想。众生想。法想。佛刹想。方想。佛想。世想。业想。行想。解脱想。根想。时想受持想。烦恼想。清净想。成熟想。见诸佛想。转法轮想。闻法解想。调伏想。种种方便出生想。种种地想。入菩萨想。修习菩萨功德想。菩萨三昧正受想。菩萨三昧起想。菩萨境界想。劫成坏想。明想。闇想。昼想。夜想。半月一月年岁时变想。去想。来想。坐想。立想。觉想。睡想。如是等一切诸想。于一念中。悉能了知心无虚妄。悉离诸想。心无所著。远离障碍。一切如来智慧充满。一切佛法。长养善根。以一切佛身以熏其身。常为诸佛之所摄取。于白净法未曾退失。善能修学等正觉法。究竟彼岸。修行诸佛普贤所行。具足诸愿。受如来记。于一念中。得入方便地。究竟智满足安住。以此无缚无著解脱心善根。以一一心观无量心。离诸虚妄而无所依。心不一故。所行各异。业相不同。令一切众生。勇猛精进。出生普贤智慧之宝。犹如普贤。以此无缚无著解脱心善根。于一处悉能分别无量诸处。如一处。一切处亦复如是。悉决定知满足普贤大愿智宝。</p></div>"
},{
    "title": "第二十二卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第二十二卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>金刚幢菩萨十<a href=\"/remen/huixiang.html\" class=\"keylink\" target=\"_blank\">回向</a>品第二十一之八</p><p>以此无缚无著<a href=\"/remen/jietuo.html\" class=\"keylink\" target=\"_blank\">解脱</a>心善根。于一业分别知无量诸业种种缘造。如一业。一切诸业亦复如是。修习普贤菩萨行业智地。以此无缚无著解脱心善根。于一法中。悉分别知一切诸法。于一切法中。亦知一法。分别诸法而不违不着。以此无缚无著解脱心善根。于一语中。悉分别知无量言音。犹如呼响。如一语中。一切语言亦复如是。于彼言音无所依着。住菩萨行<a href=\"/remen/zhihui.html\" class=\"keylink\" target=\"_blank\">智慧</a>成就。逮得普贤无碍净耳。以此无缚无著解脱心善根。于一一法中。悉能演说不可说不可说诸法。长养善根。不可思议。应时<a href=\"/remen/shuofa.html\" class=\"keylink\" target=\"_blank\">说法</a>一切时解脱决定了知<a href=\"/remen/zhongsheng.html\" class=\"keylink\" target=\"_blank\">众生</a>诸根。随其所应闻佛音声。佛一妙音悦无量众。一如来所菩萨大众充满法界。究竟了知一切诸行。住普贤地。于念念中。如说入法。长养不可说妙智慧身。尽未来劫。于一切世界一切佛所。悉能修习<a href=\"/remen/xukong.html\" class=\"keylink\" target=\"_blank\">虚空</a>等行。勇猛如普贤。修习大智慧。具足一切行。安住普贤地。以此无缚无著解脱心善根。于一一根中。皆悉了知无量诸根。不可数意不思议境界。修普贤行法门诸根。</p><p>以此无缚无著解脱心善根。具菩萨行。生真实妙智。知色微细。知身微细。知刹微细。知劫微细。知<a href=\"/remen/shijian.html\" class=\"keylink\" target=\"_blank\">世间</a>微细。知方微细。知时微细。知数法微细。知业微细。知报微细。知清净微细。如是等一切微细。于一念中。皆悉了知。随顺普贤菩萨所行。成就普贤真实智慧。离恐怖心。离愚痴心。离散心。离乱心。调伏诸根心。一心。正受心。善分别诸法心。善安住智慧心。行普贤行。随顺普贤菩萨回向心。以此无缚无著解脱心善根。知众生趣微细。知众<a href=\"/remen/shengsi.html\" class=\"keylink\" target=\"_blank\">生死</a>微细。知众生生微细。知众生处微细。知众生生微细。知众生种类微细。知众生界微细。知众生行微细。知众生取微细。知众生境界微细。如是等一切微细。于一念中。悉能了知。修普贤行。而无懈倦。以此无缚无著解脱心善根。悉分别知初发意菩萨等。一切菩萨诸行微细。菩萨处微细。菩萨<a href=\"/remen/zizai.html\" class=\"keylink\" target=\"_blank\">自在</a>微细。菩萨游行无量佛刹微细。菩萨法明微细。菩萨净眼微细。菩萨具足深心微细。菩萨往诣诸如来大众微细。菩萨诸陀罗尼智门微细。菩萨无量无边无所畏地一切诸辩方便演说微细。菩萨无量无边<a href=\"/remen/sanmei.html\" class=\"keylink\" target=\"_blank\">三昧</a>相微细。菩萨见一切佛三昧微细。菩萨<a href=\"/remen/zhuangyan.html\" class=\"keylink\" target=\"_blank\">庄严</a>三昧微细。菩萨法界三昧智慧微细。菩萨自在三昧智慧微细。菩萨三昧智慧微细。菩萨<a href=\"/remen/shouchi.html\" class=\"keylink\" target=\"_blank\">受持</a>尽未来际三昧智慧微细。菩萨胜妙智慧分别一切菩萨三昧微细。菩萨无量无边一切菩萨出生三昧分别了知微细。菩萨出生三昧智慧往诣一切诸如来所微细。修习一切菩萨广大甚深无碍三昧。究竟一切种智。得方便地。一切通地。分别实义地。菩萨离痴智。修习普贤无量诸行微细。以此无缚无著解脱心善根。于一念中。悉知菩萨一切住微细。悉知菩萨地微细。菩萨种种行微细。菩萨出生回向微细。菩萨得一切诸佛藏微细。菩萨分别智慧微细。菩萨大愿神力自在微细。演说菩萨三昧微细。菩萨神力方便微细。菩萨印微细。菩萨一生补处微细。菩萨生兜率天微细。菩萨处天宫微细。菩萨严净佛刹微细。菩萨观察人中微细。菩萨放大光明微细。菩萨了达家法微细。菩萨眷属法微细。菩萨一切世界受生法微细。菩萨一身示一切身命终微细。菩萨身入母胎微细。菩萨处母胎微细。菩萨在胎中显现法界等大众自在神力微细。菩萨在母胎显现一切佛自在微细。菩萨生法微细。菩萨游行七步<a href=\"/remen/wuwei.html\" class=\"keylink\" target=\"_blank\">无畏</a>智微细。菩萨现在王宫方便法微细。菩萨<a href=\"/remen/chujia.html\" class=\"keylink\" target=\"_blank\">出家</a>求道调伏诸根修法微细。菩萨<a href=\"/remen/puti.html\" class=\"keylink\" target=\"_blank\">菩提</a>树下坐道场法微细。菩萨降魔成最正觉法微细。如来端坐道场放光明微细。普照十方一切世界微细。显现如来无量无边自在神力微细。如来师子吼大般<a href=\"/remen/niepan.html\" class=\"keylink\" target=\"_blank\">涅槃</a>微细。如来<a href=\"/remen/jiaohua.html\" class=\"keylink\" target=\"_blank\">教化</a>一切众生未曾有失微细。知如来金刚<a href=\"/remen/putixin.html\" class=\"keylink\" target=\"_blank\">菩提心</a>微细。显现如来住持一切世界微细。于一切世界尽未来劫施作佛事而无休息微细。究竟受持一切法界微细。虚空界等一切世界为化众生故。普现<a href=\"/remen/foshen.html\" class=\"keylink\" target=\"_blank\">佛身</a>出兴于世微细。一如来身现无量身微细。去来现在一切诸佛智慧眷属微细。如是一切<a href=\"/remen/gongde.html\" class=\"keylink\" target=\"_blank\">功德</a>微细。我当悉知具足究竟得到<a href=\"/remen/bian.html\" class=\"keylink\" target=\"_blank\">彼岸</a>。清净示现一切众生。于念念中。智慧周满得不退转。修菩萨行。具足普贤回向功德之地。受持一切如来菩萨所行。不离菩萨诸智慧门。一切方便皆悉清净。普能安隐一切众生。修菩萨行。具足菩萨诸地功德。得金刚幢回向之门。出生无量法界诸功德藏。常为诸佛之所护念。入诸菩萨深净法门。演说一切微妙法义。无所违失。悉能慈愍一切众生。于念念中。究竟了知思议不思议地诸功德藏。于不思议出生思议。示诸法门离语言道。得智慧地。一切菩萨皆悉同等。尽未来际。修菩萨行。未曾休息。具普贤行。远离世间一切<a href=\"/remen/wangxiang.html\" class=\"keylink\" target=\"_blank\">妄想</a>。及语言道。具足受持大愿自在。修菩萨行。未曾断绝。以此无缚无著解脱心善根。入一切众生性智微细。分别众生性智微细。具足演说众生性智微细。染着众生性智微细。众生不动性智微细。众生动性智微细。无量无边趣趣众生性智微细。不可思议众生种种行性智微细。众生无量<a href=\"/remen/fannao.html\" class=\"keylink\" target=\"_blank\">烦恼</a>性智微细。众生无量清净性智微细。如是等一切众生性境界智微细。于一念中。如实了知。调伏安隐一切众生。如应说法而不失时。常转法轮摄取众生。说诸法门。修<a href=\"/remen/pusadao.html\" class=\"keylink\" target=\"_blank\">菩萨道</a>。智慧具足。<a href=\"/remen/huashen.html\" class=\"keylink\" target=\"_blank\">化身</a>无量。安隐众生。悉令<a href=\"/remen/huanxi.html\" class=\"keylink\" target=\"_blank\">欢喜</a>。慧日普照。深入菩提。心得菩萨自在智<a href=\"/remen/juewu.html\" class=\"keylink\" target=\"_blank\">觉悟</a>。安住菩萨智境界。修习大乘智。究竟普贤行。以此无缚无著解脱心善根。悉能分别虚空法界等一切世界智微细。小世界智微细。中世界智微细。不净世界智微细。清净世界智微细。无比世界智微细。杂世界智微细。广世界智微细。狭世界智微细。无碍庄严世界智微细。一切世界诸佛出世示现一切智微细。演说一切世界智微细。一身充满一切世界智微细。放无量光普照一切世界智微细。一切世界一切诸佛显现自在神力智微细。一妙音声普闻十方一切世界智微细。一切世界现在诸佛大众围绕智微细。一切法界作一佛刹智微细。一佛刹作一切佛刹智微细。一切世界如梦智微细。一切世界如电智微细。如是等一切世界智微细。悉分别知。究竟了达菩萨诸行皆悉如幻。究竟普贤菩萨行自在智。得普贤菩萨明观。行一切菩萨行无有休息。悉离颠倒。见一切佛。及佛自在。得无碍身智无所依。诸善根法无所染着。心之所行悉无所有。舍离诸方坚固之相。严净菩萨所行之相。而未曾取一切智相。不着众生三昧庄严智慧。随顺一切法界。于一切世界。修菩萨行。以此无缚无著解脱心善根。深入无量法界智微细。演说一切法界智微细。度广法界智微细。分别不可思议法界智微细。分别一切法界智微细。于一念中。充满一切法界智微细。等观一切法界智微细。一切法界境界无所有智微细。观察一切法界无碍智微细。解一切法界不生智微细。身持一切法界自在智微细。如是等一切法界智微细。皆悉究竟。成普贤行。受持智慧。得法自在。令众生欢喜。不舍义身。不见法身。出生无碍平等之智。得无碍行。不着诸法。离一切有。真实无染。随顺世间。行语言法。常乐寂静。不舍实义。智慧清净。灭除虚妄。一切所有悉非坚固觉悟无量一切法界。一切世间平等不二。一切诸法亦复不二。无所依止。得入普贤菩萨行门。究竟成就平等智慧。以此无缚无著解脱心善根。悉能分别一切诸劫智微细。<a href=\"/remen/wuliangjie.html\" class=\"keylink\" target=\"_blank\">无量劫</a>即是一念智微细。一念即无量劫智微细。阿僧祇劫即是一劫智微细。一劫即是阿僧祇劫智微细。长劫即是短劫智微细。短劫即是长劫智微细。入有佛劫无佛劫智微细。数知一切劫无余智微细。说一切劫非劫智微细。一念中觉过去未来现在际一切诸劫无余智微细。如是等一切诸劫。一念中。以如来智知。得一切菩萨行<a href=\"/remen/yuanman.html\" class=\"keylink\" target=\"_blank\">圆满</a>王心。得普贤菩萨究竟行心。得一切离虚妄心。得不退大愿心。得示现无量无边世界网中一切如来遍充满心。得闻持诸佛善根菩萨行心。得与一切众生大无畏心。得一切劫中示现诸佛出兴世心。得一一世界中尽未来以行菩萨道无休息心。得一切世界中如来身业充满菩萨身心。以此无缚无著解脱心善根。知无量甚深法智微细。胜法智微细。杂法智微细。庄严法智微细。广说一切诸法智微细。一切法即是一法智微细。一法即是一切法智微细。一切法悉入非法智微细。非法入一切法亦不违法智微细。入一切<a href=\"/remen/fofa.html\" class=\"keylink\" target=\"_blank\">佛法</a>方便无有余智微细。如是一切诸微细法。以无碍智悉能了知。得一切行同一行心。得究竟无量无边法界心。得无畏力。分别法心。决定安住诸无碍行。以一切智充满诸根。一切佛智。<a href=\"/remen/zhengnian.html\" class=\"keylink\" target=\"_blank\">正念</a>方便。皆悉现前。成就诸佛广大功德。充满世界。普入一切诸如来身。示现一切菩萨身业。出妙音声普遍世界。一切佛所。得威神力智慧意业。出生无量分别方便一切种智。修普贤行。得不退转智。以此无缚无著解脱心善根。知出生一切佛刹无余智微细。出生一切众生诸通智慧无余智微细。出生诸法业报无余智微细。出生一切众生心无余智微细。出生随时说法无余智微细。出生分别一切法界无余智微细。出生虚空界等三世智慧无余智微细。出生一切语言道法无余智微细。出生一切世间诸法无余智微细。出生离世间行法无余智微细。如是等一切出生智微细。一切如来道。一切菩萨道。一切众生道。出生智微细。修菩萨行。安住普贤行。随义随味。皆如实知。如梦如电如幻如响如化寂灭。一切法界无有真实。无所染着。出生诸佛平等智慧。皆悉究竟。修普贤行。出生微细智。菩萨摩诃萨以如此无缚无著解脱心善根。皆悉回向。不妄取世间及世间法。不妄取菩提及菩萨。不妄取菩萨行及出生死道。不妄取一切佛及佛法。不妄取调伏不调伏众生。不妄取善根及回向。不妄取自己及他人。不妄取施物及受者。不妄取菩萨行及菩提。不妄取法及解法者。如是菩萨摩诃萨。无缚无著解脱心善根回向。无缚无著解脱身。无缚无著解脱口。无缚无著解脱业。无缚无著解脱报。无缚无著解脱世间。无缚无著解脱佛刹。无缚无著解脱众生。无缚无著解脱法。无缚无著解脱智。菩萨摩诃萨。如是回向时。则与三世诸佛一切菩萨回向同等。成就安住三世诸佛一切菩萨回向。于三世诸佛菩萨回向。得不退转。随顺过去一切<a href=\"/\" class=\"keylink\" target=\"_blank\">佛教</a>。具足未来一切佛教。得现在一切佛教。满足过去诸佛平等<a href=\"/remen/zhengfa.html\" class=\"keylink\" target=\"_blank\">正法</a>。成未来诸佛平等正法。向现在诸佛平等正法。与行过去一切佛境界。住未来一切佛境界。等现在一切佛境界。与三世诸佛善根无异。住三世诸佛所住。与三世诸佛同一境界。不违三世诸佛。<a href=\"/remen/fozi.html\" class=\"keylink\" target=\"_blank\">佛子</a>。是为菩萨摩诃萨第九无缚无著解脱心善根回向。菩萨摩诃萨。安住此回向。一切善根回向。一切金刚山所不能坏。于一切众生。第一殊胜。一切众魔所不能坏。悉能摧灭众魔邪业。普现一切世界。行菩萨行。以善方便。广为众生。说诸佛法。舍离愚痴。随顺一切佛法智慧。菩萨摩诃萨。随所生处。行住坐卧。一切常得不坏眷属。得清净念。悉能闻持三世一切诸如来法。尽未来际劫。行菩萨行。未曾休息。而无染着。得普贤行。诸愿满足。得一切智施作佛事悉得诸佛菩萨无量自在。尔时金刚幢菩萨。承佛神力。普观十方。以偈颂曰。</p><p>菩萨未曾有慢心一切诸方无比尊</p><p>随本所修功德业亦复不起轻慢心</p><p>所修一切诸功德不为自己及他人</p><p>以无缚着解脱心回向<a href=\"/remen/154932.html\" class=\"keylink\" target=\"_blank\">饶益</a>一切众</p><p>永离一切自高愿亦复弃舍憍慢心</p><p>于最胜所起身业劝请说法种种行</p><p>所作无量诸功德饶益一切众生类</p><p>安住无著解脱心回向一切诸如来</p><p>世间无量群生类种种方便诸技术</p><p>胜妙甚深微细事悉能具足分别知</p><p>世间所有种种身斯由身业之所得</p><p>觉悟无量生死行逮得不退智慧门</p><p>十方一切无量刹微细胜妙伏世界</p><p>菩萨深入智慧门于一毛孔悉了知</p><p>一切众生无量心明者了知即一心</p><p>菩萨觉悟智慧门不舍增长诸业行</p><p>一切众生种种根上中下品各不同</p><p>所有甚深诸功德菩萨随性悉了知</p><p>一切众生种种业上中下品差别相</p><p>菩萨深入如来力悉能具足分别知</p><p>不可思议无量劫悉能了知即一念</p><p>一切十方所行业菩萨觉悟清净知</p><p>悉能逆顺知三世分别其相各不同</p><p>而亦不违平等相是即离痴菩萨行</p><p>一切众生无量行爱慢诸结各不同</p><p>菩萨别相分别知亦复不舍<a href=\"/remen/wuxiang.html\" class=\"keylink\" target=\"_blank\">无相</a>观</p><p>十方世界诸如来具足示现大自在</p><p>难见难得难思议菩萨悉能分别知</p><p>兜率陀天大导师无比最胜人师子</p><p>功德甚深广清净一切如实见其性</p><p>示现降神处母胎无量自在大神变</p><p><a href=\"/remen/chengfo.html\" class=\"keylink\" target=\"_blank\">成佛</a>涅槃转法轮一切世间莫能转</p><p>人中师子初生时一切诸胜悉奉敬</p><p>天王帝释梵天王诸有智者悉敬侍</p><p>十方一切无有余无量无数诸法界</p><p>无始无末无中间示现无量自在力</p><p>人中尊导现生已游行诸方各七步</p><p>观察一切众生类无碍法门觉一切</p><p>观见众生没五欲人中师子现微笑</p><p>众生盲冥愚痴覆我当度脱三有苦</p><p>大师子吼出妙音我为世间第一尊</p><p>显现明净智慧灯永灭生死愚痴闇</p><p>人中师子出世间放大光明无有量</p><p>断除一切诸恶道无量众苦究竟灭</p><p>或时示现处宫殿或现舍家行学道</p><p>人中师子现自在饶益一切众生故</p><p>菩萨初坐道场时六反震动诸大地</p><p>普放无量大光明遍照五道众生类</p><p>震动一切魔宫殿开发十方众生心</p><p>昔于菩萨有缘者皆悉觉悟真实义</p><p>一毛道中无量乘十方一切诸佛刹</p><p>众生道乘无有量彼现最胜大神变</p><p>如是方便随顺觉如一切佛所演说</p><p>若诸如来所不说亦悉解了分别知</p><p>除灭一切众魔怨普覆三千大千界</p><p>深入一切无碍门能坏一切诸魔道</p><p>如来或在诸佛刹或复现处诸天宫</p><p>或复现身梵宫殿菩萨悉见无障碍</p><p>转于清净妙法轮如来法身无边际</p><p>悉于三世一切劫最胜演说无穷尽</p><p>诸佛无等师子座悉皆充满十方界</p><p>种种妙相而庄严佛处彼座难思议</p><p>真佛子等悉围绕充满法界无有余</p><p>说菩萨行无边际随顺诸佛出要道</p><p>智者能以一方便摄诸佛法无有余</p><p>种种庄严最胜法皆悉充满于法界</p><p>无等无量妙自在示现一切种种身</p><p>又现诸趣无量生或现采女众围绕</p><p>示现出家行学道欲令众生诸根利</p><p>乃至示现般涅槃分布<a href=\"/remen/sheli.html\" class=\"keylink\" target=\"_blank\">舍利</a>起塔庙</p><p>如是种种无量行如来演说佛所住</p><p>一切如来诸功德究竟遍知到彼岸</p><p>如是种种无量行于一切劫无休息</p><p>亦未曾生忧戚心菩萨皆悉善回向</p><p>一切诸佛自在力及佛无量诸功德</p><p>菩萨随顺悉了知普为一切众生说</p><p>如是一切诸法王随彼无量诸境界</p><p>于一念中悉觉悟而亦不舍菩萨行</p><p>一切最胜甚深法及诸佛刹正法道</p><p>随顺觉悟殊胜行究竟回向到彼岸</p><p>有数无数一切劫菩萨深解即一念</p><p>具足修习菩萨行于彼胜道不退转</p><p>十方无量一切刹或有净妙或垢秽</p><p>及彼一切诸如来菩萨皆悉分别知</p><p>于念念中悉明了不可思议无量劫</p><p>如是了知三世劫具足安住究竟行</p><p>深入了达心所<a href=\"/remen/xingshan.html\" class=\"keylink\" target=\"_blank\">行善</a>方便行一切法</p><p>一切佛刹菩萨行悉能明了分别知</p><p>出生智慧无有量出生众生及诸法</p><p>出生菩提力自在一切皆悉无边际</p><p>深入一切无有余分别一切诸妙法</p><p>悉分别知同异相具足广修菩萨行</p><p>十方一切诸佛刹彼有无量无数众</p><p>彼彼诸性各不同菩萨皆能分别知</p><p>过去一切诸如来未来现在诸导师</p><p>若能如是知回向则与三世诸佛等</p><p>若能如是知回向则与最胜功德等</p><p>则与最胜智慧等则与最胜所行等</p><p>一切世间莫能坏诸所学者悉成就</p><p>随顺一切诸最胜善能观察于世间</p><p>菩萨所行不可量无量功德悉具足</p><p>坚固安住如来行具足分别自在力</p><p>佛子。何等为菩萨摩诃萨第十法界等无量回向。佛子。此菩萨摩诃萨。离垢缯系顶。受大法师记。能广法施。成大慈悲。安立众生于菩提心。饶益众生。未曾休息。以菩提心长养善根。为一切众生作调御师。示诸众生一切智道。为一切众生作法藏日。善根净光普照一切。等心普观一切众生。欲令众生常行善根。未曾休息。增长清净微妙智慧。不舍一切善根道业。为一切众生作大智慧采宝导师。开示一切安隐正道。以一切众生为首<a href=\"/remen/xiuxing.html\" class=\"keylink\" target=\"_blank\">修行</a>诸法。令一切众生。得不可坏真善知识。长养善根。菩萨摩诃萨。行法施等一切善法。摄取萨婆若心。究竟正力到于彼岸。修行坚固难坏菩提之心。常乐大愿。修习菩提。依善知识。离谄曲心。专求菩提。分别无量一切智门境界。菩萨摩诃萨。于彼善根回向广大而无限碍。乃至一句一味。佛所说法。若有能闻。若持若说。以此善根如是回向。一心正念无量无边虚空等世界中三世诸佛。行菩萨行。以此善根回向。令一切佛。常守护念。于一世界。尽未来劫。为一众生。修菩萨行。如一世界。乃至虚空法界等。一切世界尽未来劫。为一众生。修菩萨行。为一切众生。亦复如是。为一切众生。以大庄严。而自庄严。不生离佛善知识想。得是想故。常见现在一切诸佛。乃至未曾违离一佛。诸佛菩萨。所赞梵行。皆悉满足。行不缺梵行。具足不破梵行。不浊梵行。无垢梵行。不退梵行。不坏梵行。诸佛所赞梵行。无依梵行。无所有梵行。离倒清净顺行三世诸佛菩萨梵行。无碍梵行。无取梵行。无诤梵行。无择梵行。安住梵行。无比梵行。不动梵行。不乱梵行。无恚梵行。如我行梵行。令一切众生。皆悉安住此诸梵行。修习梵行。具足梵行。清净梵行。离垢梵行。明照梵行。离尘梵行。离曀梵行。离热梵行。离缠梵行。离一切疑梵行。离一切恼害梵行。得到彼岸。何以故。菩萨若自不修梵行。令他净修梵行。无有是处。菩萨自退梵行。令他具足梵行。无有是处。菩萨自破梵行。令他安立梵行。无有是处。菩萨自离梵行。令他立梵行道。无有是处。菩萨自灭梵行。令他修习梵行。无有是处。菩萨不乐梵行。令他乐修梵行。无有是处。菩萨不住梵行。令他安住梵行。无有是处。菩萨不究竟梵行。令他究竟梵行。无有是处。菩萨自舍梵行。令他不舍安住梵行。无有是处。菩萨坏散梵行。令他摄取梵行。无有是处。何以故。菩萨摩诃萨。如说修行远离颠倒。又能广说离颠倒法。实语实行。修习清净身口意业。离诸染污。行无碍处。灭一切障。菩萨摩诃萨。自正直心。令他正直心法。菩萨修习忍辱。以诸善根。调伏其心。令他修忍。以诸善根调伏其心。菩萨自离疑悔。令他离诸疑悔。菩萨自得欢喜<a href=\"/remen/xinxing1.html\" class=\"keylink\" target=\"_blank\">信心</a>。令他得不坏信。菩萨自行坚法。令他行坚法。菩萨摩诃萨。善根如是回向。复次菩萨摩诃萨。以法施等诸善根门。如是回向。以此善根。令一切众生悉得诸佛无尽法门。分别解说诸佛法门。摧灭一切外道邪论。令辞理穷屈。悉得三世一切诸佛所说法海。于一一生法。一一方便法。一一语言法。一一施设法。一一教法。一一说法。一一法门。一一入法。一一决定法。一一住法。悉得无量无边无尽法藏。得无畏法。深入四辩。广为众生。说微妙法。尽未来际。而无穷尽。成正直心。离诸颠倒。生无碍道。言无谬失。众生闻法。悉皆欢喜。解了众生一切言音。得不退转一切法明。一切众生欢喜无量。悉皆安住一切种智。具足离痴明净法辩。闻持诸法。悉能分别一切世界。得法界等无量身。于一念中。悉能充满一切法界。微妙音声。遍满无量无边法界。示现眷属。充满法界。修法界等菩萨净业。得法界等无量菩萨所住。得法界等无量决定法。学法界等无量诸法究竟。住法界等无量菩萨行。回向法界等无量菩萨内法。菩萨摩诃萨。善根如是回向。令一切众生。具足萨婆若。安住萨婆若。复次菩萨摩诃萨。善根如是回向。见法界等无量一切佛。调伏法界等无量众生。严净法界等无量佛刹。得法界等无量菩萨智。得法界等无量无所畏。得法界等无量深妙辩。得法界等无量一切菩萨陀罗尼。得法界等无量不可思议菩萨住。具足法界等无量功德藏。具足法界等无量实义善根。菩萨摩诃萨。复作是念。以此善根。令一切众生。悉得是法。具足成满如我无异。一切行等。功德等。智慧等。力等。无畏等。自在等。正觉等。说法等。如实义等。论议等。诸通等。菩萨摩诃萨。善根如是回向。复次菩萨摩诃萨。以此善根如是回向。<a href=\"/remen/rufa.html\" class=\"keylink\" target=\"_blank\">如法</a>界无量出生智慧。亦复如是。如法界无量所见诸佛。亦复如是。如法界无量往诸佛刹。亦复如是。如法界无量菩萨所行。亦复如是。如法界不可断得一切智。亦复如是。如法界等一得一切智。亦复如是。如法界自然清净。令一切众生清净。亦复如是。如法界随顺悉至一切。令一切众生。行普贤菩萨行。亦复如是。如法界庄严一切众生。令一切众生。得普贤菩萨庄严。亦复如是。如法界不可坏。令一切众生。得不坏善根。亦复如是。复次菩萨摩诃萨。以此善根如是回向。令一切诸佛菩萨。皆悉欢喜。令诸善根。趣萨婆若。令诸善根。趣一切智。至一切道。令一切众生。常见诸佛。菩萨摩诃萨以此善根。如是回向。见一切佛。能作佛事故回向。见一切佛。不于佛事生住着心。故回向。见一切佛。悉令众生。普得清净故回向。见一切佛。悉能了知故回向。见一切佛。悉无所著故回向。见一切佛。悉能分别无碍法故回向。见一切佛。具普贤行故回向。见一切佛。未曾失时故回向。见一切佛。出生菩萨无量诸力故回向。见一切佛。不忘其法故回向以此善根如是回向。解法界无生。解法界无<a href=\"/remen/zixing.html\" class=\"keylink\" target=\"_blank\">自性</a>。解法界如如。解法界无依。解法界无妄。解法界离相。解法界寂静。解法界无处所。解法界无去无集。解法界无坏。复次菩萨摩诃萨。善根如是回向。以此法施所摄善根。令一切众生。成大法师。住一切佛无量自在。令一切众生。作无上法师。安立众生于一切智。令一切众生。成无坏法师。一切问难无能穷尽。令一切众生。作无碍法师。具足诸法无碍照明。令一切众生。作智藏法师。巧方便说一切佛法。令一切众生。成就如来自在法师。能善巧说诸如来智。令一切众生。作净眼法师。广说实法。不由他教。令一切众生。作正持佛法法师。具足说法。不失一味。令一切众生。作离相法师。以诸妙相。而自庄严。放无量光。广说诸法。令一切众生。作大身法师。一身充满无数佛刹。兴大法云。普雨佛法。令一切众生作不失佛法大海法师。一切世间无能坏者。令一切众生。作具足圆满日光法师。放佛慧光。悉能显照一切诸法。令一切众生。作随顺问答法师。善巧方便广说诸法。令一切众生。作究竟众行到彼岸法师。善巧方便开无量法藏。令一切众生。作建立正法法师。分别演说如来道智。令一切众生。作了达诸法法师。赞叹功德不可穷尽。令一切众生。作不虚诳法师。入深真妙诸方便际。令一切众生。作善觉魔事法师。悉能坏散一切诸魔。令一切众生。作诸佛摄<a href=\"/remen/hufa.html\" class=\"keylink\" target=\"_blank\">护法</a>师。未曾暂起我我所心。令一切众生作安隐正法法师。悉得菩萨一切愿力。菩萨摩诃萨。以此善根如是回向。不选择业故回向。不选择报故回向。不选择愿故回向。不选择法故回向。不选择事故回向。不选择因故回向。不选择成法故回向。不选择名身味身句身故回向。不选择回向故回向。不选择义故回向。</p></div>"
},{
    "title": "第二十三卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第二十三卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>金刚幢菩萨十<a href=\"/remen/huixiang.html\" class=\"keylink\" target=\"_blank\">回向</a>品第二十一之九</p><p>菩萨摩诃萨。以此善根如是回向。不着色故回向。不着声香味触法故回向。不求生天故回向。不求欲乐故回向。不着欲境界故回向。不求眷属故回向。不求<a href=\"/remen/zizai.html\" class=\"keylink\" target=\"_blank\">自在</a>故回向。不求<a href=\"/remen/shengsi.html\" class=\"keylink\" target=\"_blank\">生死</a>乐故回向。不着生死故回向。不着死此生彼故回向。不求三有乐故回向。不求欲相应故回向。不求乐处故回向。不毒心故回向。不坏善根故回向。不依<a href=\"/remen/sanjie.html\" class=\"keylink\" target=\"_blank\">三界</a>故回向。不味着诸禅<a href=\"/remen/jietuo.html\" class=\"keylink\" target=\"_blank\">解脱</a><a href=\"/remen/sanmei.html\" class=\"keylink\" target=\"_blank\">三昧</a>正受故回向。不求住声闻缘觉乘故回向。但欲调伏一切<a href=\"/remen/zhongsheng.html\" class=\"keylink\" target=\"_blank\">众生</a>满足萨婆若究竟无碍智故回向。欲令一切善根。清净无碍故回向欲令一切众生。超出生死得大乘智故回向。欲满足金刚<a href=\"/remen/putixin.html\" class=\"keylink\" target=\"_blank\">菩提心</a>故回向。欲究竟成就不死法故回向。欲无量<a href=\"/remen/zhuangyan.html\" class=\"keylink\" target=\"_blank\">庄严</a>诸佛种姓。示现一切智自在故回向。欲具足菩萨一切法明神力自在故回向。欲于法界<a href=\"/remen/xukong.html\" class=\"keylink\" target=\"_blank\">虚空</a>界等一切佛刹。行普贤行而不退转。以离痴金刚大庄严而自庄严。安住普贤菩萨地故回向。欲尽未来劫行普贤行度脱众生。示现一切诸佛庄严行地。安住不断故回向。菩萨摩诃萨如是平等心回向。平等法心回向。一切众生无量心回向。无诤心回向。无所有心回向。不乱心回向。等入三世心回向。于三世诸佛种姓心回向。得不死<a href=\"/remen/shentong.html\" class=\"keylink\" target=\"_blank\">神通</a>心回向。得如来<a href=\"/remen/niepan.html\" class=\"keylink\" target=\"_blank\">涅槃</a>心回向。令一切众生离<a href=\"/remen/diyu.html\" class=\"keylink\" target=\"_blank\">地狱</a>饿鬼畜生阎罗王处故回向。令一切众生。除灭障道法故回向。令一切众生。悉具善根<a href=\"/remen/huanxi.html\" class=\"keylink\" target=\"_blank\">欢喜</a>故回向。欲不失转法轮时故回向。欲令一切众生成十力轮。到<a href=\"/remen/bian.html\" class=\"keylink\" target=\"_blank\">彼岸</a>故回向。欲令满足无量无边菩萨清净法愿故回向。欲令成就善知识器。随顺一切善知识教。具<a href=\"/remen/puti.html\" class=\"keylink\" target=\"_blank\">菩提</a>心宝故回向。欲令一切住佛深法。正直修习一切<a href=\"/remen/fofa.html\" class=\"keylink\" target=\"_blank\">佛法</a>。具足无上<a href=\"/remen/zhihui.html\" class=\"keylink\" target=\"_blank\">智慧</a>光明故回向。欲令一切菩萨。无碍慧明常现在前故回向。欲令一切常见诸佛现在前故回向。欲令一切得明净法门故回向。欲令一切离诸恐怖。具无所畏菩提心门故回向。欲令一切得菩萨不可思议诸住智门故回向。欲令一切大悲救护悉得清净故回向。欲令一切无余佛刹皆悉庄严故回向。欲令一切除灭一切魔业钩饵。及魔巧术故回向。欲令一切修菩萨行。不着一切佛刹故回向。欲令一切度一切佛法。得一切智广大心故回向。菩萨摩诃萨以此善根。欲令<a href=\"/remen/zhengnian.html\" class=\"keylink\" target=\"_blank\">正念</a>清净故回向。欲决定故回向。欲摄取一切佛法分别了知故回向。欲得无量无边无碍智故回向。欲得清净正直心故回向。欲令一切众生。修习大慈心故回向。修习大悲心故回向。修习喜心故回向。修习舍心故回向。得二种无碍解脱。安住善根故回向。欲分别一切缘起法故回向。欲分别缘起法。得法化生心故回向。欲得勇猛幢心故回向。欲得不坏幢藏故回向。欲坏一切魔故回向。欲得一切清净无碍法心故回向。欲行一切菩萨行。得不退转心故回向欲得乐求胜妙心故回向。欲得一切<a href=\"/remen/gongde.html\" class=\"keylink\" target=\"_blank\">功德</a>法自在智乐求一切智故回向欲满一切愿。灭一切恶。受离垢记。得佛自在。为一切众生。转不退法轮故回向。欲令如来诸妙胜法。无量智慧日光。庄严大智光明。普照一切众生法界故回向。欲调伏一切众生皆悉欢喜。成就大愿。尽未来劫。行菩萨行。灭诸<a href=\"/remen/fannao.html\" class=\"keylink\" target=\"_blank\">烦恼</a>。离垢清净。坏裂爱网。除愚痴闇。具足离垢无碍之法。<a href=\"/remen/xiuxing.html\" class=\"keylink\" target=\"_blank\">修行</a>菩萨不退转行。得一切种智故回向。欲令一切众生得无碍无上妙智慧身。示现无量诸<a href=\"/remen/foshen.html\" class=\"keylink\" target=\"_blank\">佛身</a>故回向。菩萨摩诃萨。善根如是回向。不着五欲。不依三界。何以故。菩萨摩诃萨。以无染污善根回向。远离嗔恚善根回向。舍离愚痴善根回向。不可沮坏善根回向。远离憍慢善根回向。除灭谄曲善根回向。以正直心善根回向。精勤修习善根回向。菩萨摩诃萨。如是回向时。得大欢喜。于菩萨行。得正希望。趣摩诃萨道。具佛种姓。得佛智慧。离一切恶。降伏众魔。悉能调伏一切众生。令善知识皆悉欢喜。己所修愿皆悉成满。请一切众生。设大施会。</p><p>复次菩萨摩诃萨。以此法施善根。如是回向。令一切众生。皆悉具足清净法音。得柔软音。得和悦音。得不可思议音。得可爱乐音。得充满一切佛刹音。得不可思议功德庄严音。得灭高大散乱音。得充满法界净妙音。得摄一切众生音。令一切众生。得无量音智。令一切众生。得清净妙音。令一切众生。悉得音声妙自在智。令一切众生。得一切庄严音。令一切众生。悉得妙音。众生乐闻。无有厌足。令一切众生。得解脱音。悉到彼岸。令一切众生得欢喜音。令一切众生。得佛清净语言音。令一切众生。得佛音声。具妙辞辩。远离愚痴。令一切众生得庄严诸法妙陀罗尼。于一一法。说无量行。眷属无数充满法界。悉能闻持不可思议金刚<a href=\"/remen/zhengfa.html\" class=\"keylink\" target=\"_blank\">正法</a>。广分别说。能以无量句身味身。具足演说无量法藏。种种<a href=\"/remen/faxiang.html\" class=\"keylink\" target=\"_blank\">法相</a>住无著处。得诸法明。令一切众生。究竟萨婆若。摄一切法。以句身味身。于诸法义。得自在音。于无碍音。具足自在。得到彼岸。令一切众生。得无忧音声。得<a href=\"/remen/wuwei.html\" class=\"keylink\" target=\"_blank\">无畏</a>音声。得无染污音声。得功德音声。得令眷属欢喜音声。得<a href=\"/remen/rufa.html\" class=\"keylink\" target=\"_blank\">如法</a>音声。得诸佛法语言音声。得疾除灭一切众生疑网音声。得具足辩才不断音声。得胜<a href=\"/remen/juewu.html\" class=\"keylink\" target=\"_blank\">觉悟</a>众生音声。复次菩萨摩诃萨。以此善根。如是回向。令一切众生。得净法身。令一切众生。得净妙功德。令一切众生。具诸相好。令一切众生。得净业报。令一切众生。得清净萨婆若心。令一切众生。得无量清净菩提之心。令一切众生。得净方便。悉能分别众生诸根。令一切众生。得清净性。令一切众生。得清净无碍行。满足诸愿。令一切众生得清净正念智慧。不断辩才。菩萨摩诃萨。以此善根。如是回向。令一切众生。得如是等清净妙身。所谓明净身。离浊身。究竟净身。清净身。离尘身。离种种尘身。离垢身。光明身。可爱乐身。无碍身。以如是身。普应十方一切世界。示一切业。示现众生。普照一切。示现一切。犹如镜像净水之月。令一切众生。悉得如是净妙之身。示现众生菩萨诸行。示现众生诸深妙法。示现众生无量功德。示现众生真实正道。示现众生具足诸法。示现众生一切大愿。住于一刹。示现一切世界如来出世。示现一切诸佛神足自在。示现<a href=\"/remen/shouchi.html\" class=\"keylink\" target=\"_blank\">受持</a>菩萨不思议解脱。示现普贤诸行一切愿智。菩萨摩诃萨。善根如是回向。令一切众生。成就一切功德智身。复次菩萨摩诃萨以此法施所摄善根。如是回向。令一身遍一切世界。行菩萨行。众生见者。皆悉不空。得不退转菩提之心。令一切众生。随顺真实。得不坏心。令一切众生。于一切世界。尽未来劫。行<a href=\"/remen/pusadao.html\" class=\"keylink\" target=\"_blank\">菩萨道</a>。而无厌足。具法界等大慈悲心。<a href=\"/remen/jiaohua.html\" class=\"keylink\" target=\"_blank\">教化</a>众生。未曾失时。分别诸根。念善知识。于一念中。悉见现在一切诸佛。正念如来。未曾暂舍。修诸善根。无有虚欺。安立众生于一切智。悉得不退清净法轮。悉得一切诸佛法明。受持一切诸佛法雨。行菩萨行。入一切众生。入一切刹。入一切法。入一切<a href=\"/remen/shijian.html\" class=\"keylink\" target=\"_blank\">世间</a>。入一切三世。入一切众生诸业报智。入一切菩萨巧方便智。入一切菩萨出生智入一切菩萨净境界智。入一切佛住持境界。入一切无量无边法界。修菩萨行。安住诸住。是为菩萨摩诃萨法施善根回向。复次菩萨摩诃萨。修善根业。如是回向。令一切佛刹。皆悉清净。以无量庄严具而庄严之。令一佛刹。广大如法界。如一佛刹。一切佛刹。亦复如是。得最正觉。于一佛刹。悉皆显现一切佛刹。如一佛刹。一切佛刹。亦复如是。彼一一刹。以法界等诸庄严具。而庄严之。无量阿僧祇众宝庄严。无量阿僧祇清净众宝高座。诸妙宝衣。以敷其上。无量阿僧祇众妙宝帐。一切宝铃。诸宝垂带。以为庄严。无量宝盖。以张其上。无量宝云。雨一切宝。散众宝华。见者无厌。无量妙宝。以为栏楯。妙宝楼阁。而庄严之。无量宝铃。自然演畅诸佛妙法。无量宝华。周遍充满众妙宝色。以为庄严。无量宝树。充满其刹。出生无量妙宝华果。无量妙宝。以为宫殿。妙宝楼观。遍游诸刹。无量妙宝。以为栏楯。大宝庄严。无量妙宝。为偏楼阁。一切净宝。而庄严之。无量宝门。种种宝鬘。而严饰之。无量珍宝半月形像。悉以众宝而庄严之。无量无数不可思议珍宝庄严。诸佛净业善根所起。无量宝藏庄严。又以众宝。而庄严之。流出无量清净宝河。常流正法。未曾断绝。无量法海。周遍其刹。正法净水。湛然充满。无量阿僧祇宝分陀利华皆悉充满。自然演出正法华音。无量阿僧祇须弥宝山庄严。智慧须弥皆悉具足。无量阿僧祇八楞妙宝庄严。诸宝璎珞以为垂带。无量阿僧祇明净宝庄严。放大慧光。普照法界。无量阿僧祇宝铃庄严。自然演出微妙音声。无量阿僧祇众宝阶道。以为庄严。菩萨妙宝皆悉充满。无量阿僧祇宝缯庄严。不可思议宝色清净。建立无量阿僧祇宝幢庄严。半月宝像而严饰之。无量阿僧祇宝幡庄严。悉能普雨无量宝幡。无量阿僧祇宝缯庄严。充满世界庄饰虚空。敷无量阿僧祇细软宝衣。以为庄严。无量阿僧祇众宝旋流。以为庄严。示现菩萨清净一切智眼。无量阿僧祇宝鬘庄严。一一宝鬘百千菩萨。以为严饰。无量阿僧祇众宝宫殿庄严。悉能除灭诸处所爱。无量阿僧祇众宝庄严金刚摩尼。以为严饰。无量阿僧祇杂宝庄严。示现无量清净妙色。无量阿僧祇金刚围山庄严。清净明彻无所障碍。无量阿僧祇妙香庄严。其香普熏一切世界。出生无量阿僧祇诸变<a href=\"/remen/huashen.html\" class=\"keylink\" target=\"_blank\">化身</a>。一一化身与法界等。各放无量阿僧祇妙宝光明。一一光明。出一切光。无量阿僧祇明净宝光。以为照耀。能发众生净智慧光。放无量阿僧祇无碍宝光。一一光明。普照法界。无量阿僧祇众宝庄严。一一宝中。具一切宝。无量阿僧祇宝藏庄严。自然演说诸法宝藏。无量阿僧祇宝幢庄严。建立如来妙智慧幢。无量阿僧祇贤宝庄严。具足清净大乘贤宝。无量阿僧祇宝园庄严。菩萨三昧清凉悦乐。无量阿僧祇诸妙宝音自然演出。一一音中。出如来音。充满十方。无不闻者。无量阿僧祇宝像庄严。一一像身普放无量法宝光明。无量阿僧祇众相庄严。一切众相<a href=\"/remen/wuxiang.html\" class=\"keylink\" target=\"_blank\">无相</a>庄严。无量阿僧祇宝威仪庄严。见者乐求菩萨威仪。无量阿僧祇长养众宝庄严。出生一切妙宝库藏。无量阿僧祇众宝安住庄严。一切众宝。而严饰之。无量阿僧祇宝衣庄严。皆悉普覆。具足菩萨无量三昧。无量阿僧祇妙衣庄严。其<a href=\"/remen/faxin.html\" class=\"keylink\" target=\"_blank\">发心</a>者。即得菩萨善现等诸陀罗尼。无量阿僧祇修宝庄严。悉能分别业宝<a href=\"/remen/baoying.html\" class=\"keylink\" target=\"_blank\">报应</a>决定清净。无量阿僧祇无碍知见妙宝庄严。若有见者。悉得诸法清净<a href=\"/remen/fayan.html\" class=\"keylink\" target=\"_blank\">法眼</a>。无量阿僧祇宝天冠庄严。具足成就智慧天冠。无量阿僧祇宝座庄严。<a href=\"/remen/chengfo.html\" class=\"keylink\" target=\"_blank\">成佛</a>清净宝师子座。然无量阿僧祇明净宝灯。具足明净妙智慧灯。无量阿僧祇宝多罗树庄严。一一多罗树。以宝璎珞。而严饰之。无量阿僧祇众宝凉台。以为庄严。无量阿僧祇宝树庄严。不思议鸟栖集其上。出妙音声。无量阿僧祇妙宝化华庄严。一一华上无量菩萨。结跏趺坐。遍游法界。无量阿僧祇果实庄严。具萨婆若大智慧果。无量阿僧祇众宝聚落庄严。皆悉修习清净正法。无量阿僧祇宝宅庄严。众宝街巷人民充满。无量阿僧祇大王宝都庄严。彼诸大王勇猛<a href=\"/remen/jingjin.html\" class=\"keylink\" target=\"_blank\">精进</a>被大法铠。于无上道。坚固不退。无量阿僧祇宝舍庄严。除灭一切房室贪爱。无量阿僧祇宝衣庄严。随意受用无所贪着。无量阿僧祇宝家庄严。舍家<a href=\"/remen/chujia.html\" class=\"keylink\" target=\"_blank\">出家</a>菩萨充满其中。无量阿僧祇无厌足宝庄严。见者能生无量欢喜。无量阿僧祇宝轮庄严。放不思议智慧光明。转不退轮。无量阿僧祇妙宝行树庄严。以清净因那尼罗宝。而庄校之。无量阿僧祇宝地庄严。分别示现不思议宝。无量阿僧祇乐器庄严。出自然音。充满法界。无量阿僧祇乐器庄严。尽未来际。常出法音。未曾断绝。无量阿僧祇宝身庄严。充满其刹。悉能受持一切法宝。无量阿僧祇清净宝口庄严。具足一切功德藏宝。出无量阿僧祇净宝言音。常说无量净妙法宝。无量阿僧祇清净宝心庄严。得正直宝。一切智愿皆悉充满。无量阿僧祇清净宝念庄严。除灭愚痴。得一切智无上宝王。无量阿僧祇清净宝趣庄严。悉能摄受一切诸佛正法之宝。无量阿僧祇菩萨宝慧庄严。决定善知一切佛法。无量阿僧祇不放逸宝智慧庄严。一切智宝皆悉充满。无量阿僧祇清净宝眼庄严。于一切十力宝。无所障碍。无量阿僧祇清净宝耳庄严。善能听闻一切法界微妙音声。而无障碍。无量阿僧祇清净宝鼻庄严。闻净宝香。而无厌足。无量阿僧祇清净宝广长舌庄严。善说一切诸语言法。无量阿僧祇清净宝身庄严。游行十方。而无挂碍。无量阿僧祇清净宝意庄严。悉能修习普贤菩萨一切大愿。无量阿僧祇清净宝音庄严。微妙音声。皆悉充满一切世界。无量阿僧祇宝身业庄严。具足一切智慧宝业。无量阿僧祇宝口业庄严。广说无量智慧妙宝。无量阿僧祇清净宝意业庄严。究竟一切无碍宝智。菩萨摩诃萨复如是念。于彼一切诸如来刹。于一佛刹一方一毛道中。成就无量无数不可思议清净智慧。诸大菩萨皆悉充满。如一佛刹一方一毛道。尽虚空法界等。一切佛刹一切方一切毛道。亦复如是。是为菩萨摩诃萨回向妙宝庄严一切佛刹。如宝庄严一切佛刹。广说香庄严。乃至究竟无量清净。妙香意业无碍宝智。亦复如是。广说华庄严。乃至究竟净华意业无碍宝智。亦复如是。广说鬘。涂香。末香。衣盖幢幡。乃至百事庄严。亦复如是。如是菩萨摩诃萨。以此法施等所摄善根回向。长养善根故回向。严净佛刹故回向。令一切众生。清净平等故回向。令一切众生。除灭嗔恚。令一切众生。具足平等甚深佛法。令一切众生。具足平等不可坏清净功德力。令一切众生。悉得平等无尽智慧。度诸佛法。令一切众生。悉得平等清净<a href=\"/remen/fanyin.html\" class=\"keylink\" target=\"_blank\">梵音</a>。令一切众生。悉得平等无碍净眼。究竟虚空法界等无碍智。令一切众生。悉得清净平等正念。尽过去劫。令一切众生。悉得平等无碍智。决定了知一切诸法。令一切众生。悉得平等菩提。充满法界。无所障碍。令一切众生。悉得平等诸妙善根。令一切众生。悉得平等身口意业。具足功德庄严清净。令一切众生。悉得平等普贤菩萨一切所行令一切众生。悉得平等清净佛刹。令一切众生。悉得平等具足。深入一切智行。令一切众生。离一切恶。悉得平等善根回向。令一切众生。悉得平等一切知见。皆能分别他人心念。令一切众生。悉得平等。安住白法。令一切众生。悉得平等。于一念中。具一切智。究竟满足无上菩提。令一切众生。成就一切平等道行。清净具足。菩萨摩诃萨。以此善根。普为一切平等回向。令一切众生。悉得清净分别诸法之力。广为众生解说回向。</p><p>菩萨摩诃萨。复作是念。以此善根。令一切众生。修菩萨净行。得无量法海。于一一法海无量法界等。清净智慧。普照法界。令一切众生。分别解说一切句义。令一切众生。悉得一切法明三昧。普照诸法。令一切众生。皆悉具足随顺三世诸佛辩才。令一切众生。得三世佛自在之身。令一切众生。得无碍善根。起佛法爱。不退大悲。救护众生。令一切众生。得无碍智不思议法。能净欢喜一切众会。令一切众生。于一切佛刹。翻覆佛刹。俯伏佛刹。微细佛刹。广大佛刹。清净佛刹。秽浊佛刹。于如是等诸佛刹中。悉转清净不退法轮。令一切众生。于念念中。悉得无尽无所畏辩。广说佛法不可穷尽。令一切众生。常乐一向专求胜法。于一切法。得智慧自在。令一切众生。皆悉欢喜。广说一切法。复次菩萨摩诃萨。安住法界无量善根回向。法界无量身业回向。法界无量口业回向。法界无量意业回向。法界无量妙色回向。法界无量妙受想行识回向。法界无量平等阴回向。法界无量平等界回向。法界无量平等入回向。法界无量内平等回向。法界无量外平等回向。法界无量勇猛精进平等回向。法界无量正直心平等回向。法界无量方便平等回向。法界无量性平等回向。法界无量诸根平等回向。法界无量三世平等回向。法界无量业报平等回向。法界无量离诸烦恼清净平等回向。法界无量一切众生平等回向。法界无量一切佛刹平等回向。法界无量一切诸法平等回向。法界无量一切世间平等回向。法界无量一切诸佛菩萨平等回向。法界无量一切菩萨<a href=\"/remen/xingyuan.html\" class=\"keylink\" target=\"_blank\">行愿</a>平等回向。法界无量一切菩萨平等道回向。法界无量一切菩萨成就一切善根回向。法界无量一切诸法平等无二回向。法界无量一切如来眷属<a href=\"/remen/yuanman.html\" class=\"keylink\" target=\"_blank\">圆满</a>平等回向。菩萨摩诃萨。如是回向时。安住法界等无量清净身业。安住法界等无量清净口业。安住法界等无量清净意业。安住法界等无量清净行愿。安住法界等无量清净眷属。安住法界等无量一切菩萨清净智慧。广说诸法。安住法界等无量清净身。充满一切世界法界。得一切法明清净无畏。以一言音。悉除一切众生疑惑。皆令欢喜。调伏诸根。安立无上智。诸力无畏。一切自在力。佛无量功德。上妙法中。<a href=\"/remen/fozi.html\" class=\"keylink\" target=\"_blank\">佛子</a>。是为菩萨摩诃萨第十法界等无量回向。</p><p>菩萨摩诃萨。以此法施等一切善根。悉回向已。成就普贤菩萨无量无边一切行愿。悉能严净无量无边虚空法界等一切佛刹。令一切众生亦复如是。具足成就无量无边智慧。深入一切法。于念念中。示现无量无数一切世界诸佛出世。悉得无量无边诸佛自在。悉得无量无边如来自在。悉得无量无边广大自在。悉得无量无边无碍自在。悉得无量无边无障自在。悉得无量无边不可思议自在。悉得无量无边令一切众生清净自在。悉得无量无边一切世界住持自在。悉得无量无边一切不可言说自在。悉得无量无边一切时自在。悉得无量无边一切诸通无碍智自在。悉得无量无边广说诸法充满法界自在。悉得无量无边满足普贤菩萨净眼。悉得菩萨无量无边净耳。闻持诸佛所说正法。能以一身结跏趺坐。充满十方一切世界而不迫迮一切众生。悉得无量无边具足深入三世智慧。悉得无量无边清净菩提。清净众生。清净佛刹。清净诸佛。清净诸入。悉得无量无边虚空法界等清净智慧。悉得无量无边众生语言音声清净智慧。放大光明。普照十方一切世界。出生三世诸菩萨行。清净智慧。于一念中。皆悉究竟三世如来清净智慧。令一切众生。皆悉清净。具足成就平等正观。决定智慧。究竟到彼岸。</p><p>尔时佛神力故。十方各百万佛刹微尘等世界。六种震动。佛神力故。法如是故。雨天华云。雨天鬘。天末香。天宝衣。天庄严。天香。天摩尼宝。天沉水香。天阿伽楼香。天婆罗揵驮香。天坚固香。天栴檀香。天杂色幡盖。无量阿僧祇天身。不可思议微妙法音。不可思议诸天。妙音赞叹如来。无量阿僧祇诸天。赞叹善哉云雨。无量阿僧祇那由他诸天。恭敬<a href=\"/remen/libai.html\" class=\"keylink\" target=\"_blank\">礼拜</a>。无量阿僧祇那由他诸天。欢喜<a href=\"/remen/nianfo.html\" class=\"keylink\" target=\"_blank\">念佛</a>。修习不可思议诸佛功德。无量阿僧祇诸天。出娱乐音。<a href=\"/remen/gongyang.html\" class=\"keylink\" target=\"_blank\">供养</a>如来。放无量阿僧祇广大光明。出过诸天。普照虚空法界等一切佛刹。示现无量阿僧祇如来化身。自在威力。出过诸天。如此世界。一切四天下。兜率陀天。删兜率陀天王宫。说如是法。一切十方世界。删兜率陀天王宫。亦复如是。尔时佛神力故。十方各过百万佛刹微尘等世界。各有百万佛刹微尘等菩萨。悉来云集。咸作是言。善哉善哉。佛子。乃能说此诸大回向。我等悉同一号。名金刚幢。于金刚光世界金刚幢佛所。来诣此土。彼诸世界。佛神力故。亦说是法。大会眷属。<a href=\"/remen/shuofa.html\" class=\"keylink\" target=\"_blank\">说法</a>句味。皆悉同等。我等承佛神力。从彼土来。为汝作证。如我来此世界为汝作证。一切十方一切四天下。删兜率陀天王宫。摩尼宝殿上。说如是法。往为作证。亦复如是。尔时金刚幢菩萨。承佛神力。观察十方。及诸眷属。一切法界诸义句味。修习无量广大之心。无上大悲普覆一切。其心安住三世一切诸佛种性。悉究竟度诸佛功德。成就诸佛自在宝身。悉能分别一切众生希望心行。随彼所种善根。悉知其时。随顺法身。示现色身。如是观已。以偈颂曰。</p><p>菩萨受此无量法宝自然正觉</p><p>大法师记为调御师普照诸法</p><p>善悟无碍最正觉道菩萨为法</p><p>调御大师能广演说难得深法</p><p>十方一切无量大众皆悉安立</p><p>诸正法门菩萨悉饮无量法海</p><p>兴大法云普雨法雨耀明法日</p><p>普照世间说微妙法<a href=\"/remen/154932.html\" class=\"keylink\" target=\"_blank\">饶益</a>众生</p><p>此法施主甚难值遇具足成就</p><p>诸法方便以智慧明普照其心</p><p>为世无畏广说深法善能修习</p><p>变化之心广能开发诸正法门</p><p>成就诸门最胜法海普为世间</p><p>击<a href=\"/remen/ganlu.html\" class=\"keylink\" target=\"_blank\">甘露</a>鼓能具足说难得妙法</p><p>以法长养一切功德清净正法</p><p>真直之法示现众生甚深法藏</p><p>最胜授彼灌顶法王具足成就</p><p>智慧藏身无相妙智观法真相</p><p>菩萨善法而得安住菩萨法施</p><p>最为殊胜一切诸佛咸共赞叹</p><p>随顺一切天中之天彼能出生</p><p>一切诸佛菩萨清净微妙法身</p><p>悉从诸佛真法化生明净法灯</p><p>饶益众生说无量法除灭忧恼</p><p>菩萨<a href=\"/remen/bushi.html\" class=\"keylink\" target=\"_blank\">布施</a>清净妙法随顺思惟</p><p>一切善根无量世界所作功德</p><p>清净智慧皆悉回向一切诸佛</p><p>所得功德悉令众生具足成就</p><p>分别一切清净功德究竟诸佛</p><p>庄严彼岸十方一切无量无数</p><p>诸如来等严净佛刹如是一切</p><p>无余佛土众生庄严不可思议</p><p>一切如来所有智慧悉令众生</p><p>清净具足犹如普贤菩萨庄严</p><p>悉令众生亦复如是具足成就</p><p>无量自在充满无余一切世界</p><p>一切十方无余众生皆悉安住</p><p>彼清净行十方无量一切佛刹</p><p>彼诸如来行菩萨行悉令十方</p><p>一切众生究竟成就无上胜行</p><p>一切佛子行佛功德无量无边</p><p>不可称数诸佛如来悉分别知</p><p>皆令众生具足成就菩萨具足</p><p>诸神通力悉能善学一切所学</p><p>游行十方一切世界示现无量</p><p>自在神力菩萨能于一念之中</p><p>悉见诸佛与众生等菩萨能于</p><p>一毛道中悉见一切诸佛正法</p><p>一切众生无量诸行一切最胜</p><p>悉分别知常平等心恭敬供养</p><p>一切十方无量诸佛种种众香</p><p>诸杂宝华无量宝衣及诸幢盖</p><p>悉皆充满无量法界以用供养</p><p>一切诸佛菩萨能于一毛道中</p><p>悉见诸佛数不可议普能供养</p><p>世间明灯其所闻法悉能受持</p><p>恭敬礼拜五体投地举身自归</p><p>一切最胜尽未来际无量诸劫</p><p>赞叹十方一切最胜于一佛所</p><p>诸供养具数与一切众生类等</p><p>如一佛所诸供养具一切佛所</p><p>亦复如是无量无边一切诸劫</p><p>菩萨恭敬一切导师穷尽无量</p><p>一切诸劫恭敬供养而无厌足</p><p>一切众生无量诸劫于此劫中</p><p>修菩萨行恭敬供养一一如来</p><p>尽一切劫而无厌足一切最胜</p><p>所说大劫悉无有能称量数者</p><p>尔所一切诸大劫中修菩萨行</p><p>而无厌足悉能觉悟一切法界</p><p>广大无边无有分际众妙宝华</p><p>充满其中以用供养众生等佛</p><p>诸妙宝华色香具足清净鲜洁</p><p>无量庄严一切世间无可为譬</p><p>而以供养一切最胜众生数等</p><p>无量佛刹诸妙宝盖弥满其中</p><p>悉以此盖奉一如来供一切佛</p><p>亦复如是微妙最胜奇特涂香</p><p>一切世间无有伦匹以此涂香</p><p>尽众生劫供养一切诸佛如来</p><p>如是末香种种杂华微妙香熏</p><p>无量宝衣无数妙宝诸庄严具</p><p>以供如来而无厌足众生数等</p><p>一切诸佛于一念中悉成正觉</p><p>以无量偈赞叹宣扬恭敬供养</p><p><a href=\"/remen/tianren.html\" class=\"keylink\" target=\"_blank\">天人</a>导师众生数等世间明智</p><p>菩萨无上殊胜供养众生数等</p><p>一切诸劫如来叹德犹不能尽</p><p>如是供养一切诸佛具足成就</p><p>如来自在安住普贤菩萨所行</p><p>悉能睹见一切诸佛已作未作</p><p>及现所作无量无数一切善根</p><p>修习普贤菩萨所行安住普贤</p><p>菩萨诸地一切世间悉无有余</p><p>诸佛所知众生种类悉令成就</p><p>智慧明达犹如普贤菩萨所得</p><p>如佛所说一切诸行菩萨悉能</p><p>具足修习悉以回向一切众生</p><p>普令成就无上回向一切十方</p><p>诸如来刹悉能觉悟了达其因</p><p>悉令一切无余众生皆与普贤</p><p>菩萨齐等成就布施悉如回向</p><p>持戒具足如普贤力勇猛精进</p><p>而不退转成就忍辱不可沮坏</p><p>善入甚深诸禅正受分别了知</p><p>一切三昧清净智慧了达三世</p><p>一切世间所不能知身口诸业</p><p>及与意业音声语言皆悉清净</p><p>究竟成就菩萨诸行悉与普贤</p><p>菩萨齐等譬如如如一切法界</p><p>舍离憍慢诸散乱心永灭障碍</p><p>普皆清净悉令众生亦复如是</p><p>如是殊妙最胜回向一切如来</p><p>之所演说以此无量善根回向</p><p>具足成就菩萨所行一切无余</p><p>诸佛真子普修行此深回向法</p><p>摄取一切微妙法界深入安住</p><p>诸善逝力若有乐求此殊胜行</p><p>如来所说甚深弥广此诸佛子</p><p>皆悉安住具足成就犹如普贤</p><p>一切众生尚可知数一切三世</p><p>心犹可知普贤菩萨功德深广</p><p>无量无边不可了知一毛可量</p><p>十方虚空一切刹尘悉可知数</p><p>殊胜大仙真佛子等所住功德</p><p>不可称量</p><p>十地品第二十二之一</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。在他化自在天王宫。摩尼宝殿上。与大菩萨众俱。于阿耨多罗三藐三菩提。皆不退转。从他方世界。俱来集会。此诸菩萨。一切菩萨智慧行处。悉得自在。诸佛如来智慧入处。悉皆得入。善能教化一切世间。于念念中。普能示现神通等事。具足一切菩萨所愿。于一切世。一切劫。一切国土。常修一切诸菩萨行。具足菩萨福德智慧。而无穷尽。能为一切而作饶益。能到一切菩萨智慧方便彼岸。能令众生。背生死道。向涅槃门。不断一切菩萨所行。善游一切菩萨<a href=\"/remen/chanding.html\" class=\"keylink\" target=\"_blank\">禅定</a>解脱三昧。神通明慧。诸所施为。善能示现。一切菩萨无作神足。皆悉已得。于一念顷能至十方诸佛大会。劝发咨请。受持法轮。常以大心供养诸佛。常能修习诸大菩萨所行事业。其身普现无量世界。其音遍闻。无所不至。其心通达。明见三世。一切菩萨所有功德。具足修习。如是诸菩萨摩诃萨。功德无量无边。于无数劫。说不可尽。其名曰金刚藏菩萨。宝藏菩萨。莲<a href=\"/remen/huazang.html\" class=\"keylink\" target=\"_blank\">华藏</a>菩萨。德藏菩萨。莲华德藏菩萨。日藏菩萨。月藏菩萨。净月藏菩萨。照一切世间庄严藏菩萨。智慧照明藏菩萨。妙德藏菩萨。栴檀德藏菩萨。华德藏菩萨。优钵罗华德藏菩萨。天德藏菩萨。福德藏菩萨。无碍清净智德藏菩萨。功德藏菩萨。那罗延德藏菩萨。无垢藏菩萨。离垢藏菩萨。种种乐说庄严藏菩萨。大光明网藏菩萨。净明威德王藏菩萨。大金山光明威德王藏菩萨。一切相庄严净德藏菩萨。金刚焰德相庄严藏菩萨。焰炽藏菩萨。宿王光照藏菩萨。虚空无碍妙音藏菩萨。陀罗尼功德持一切世间愿藏菩萨。海庄严藏菩萨。须弥德藏菩萨。净一切功德藏菩萨。如来藏菩萨。佛德藏菩萨。解脱月菩萨。如是等菩萨摩诃萨。无量无边。不可思议。不可称说。金刚藏菩萨。而为上首。</p><p>尔时金刚藏菩萨摩诃萨。承佛威神。入菩萨大智慧光明三昧。即时十方世界。于一方过亿佛土微尘数世界。有十亿佛土微尘数佛。皆现其身。名金刚藏。十方世界皆亦如是同声赞言。善哉善哉。金刚藏。乃能入是菩萨大智慧光明三昧。如是十方世界微尘数等诸佛。皆同一号。加汝威神。所谓卢舍那佛本愿力故本威神力故。汝有大智慧故。欲宣一切菩萨不可思议诸佛法明故。所谓入智慧地故。摄一切善根故。善分别一切佛法故。广法智故。决定说诸法故。无分别智善分别故。一切世间法不能染故。出世间善根清净故。得不可思议智力故。得一切智人智境界故。所谓如实说菩萨十地差别故。菩萨安住十地故。分别说无漏法故。大智慧光明善分别以自庄严故。入具足智门故。随所应住次第说故。得无碍乐说光明故。具足大无碍智地故。不忘失菩萨心故。教化成熟一切众生界故。得至一切处决定智故。金刚藏。汝当说此法门差别。所谓诸佛神力故。汝能堪受如来智慧神力故。自善根清净故。清净法界故。饶益众生故。入法身智身故。于一切佛。得授记故。得一切世间高大身故。过一切世间道故。净出世间善根故。即时十方诸佛与金刚藏真实无上身。与无障碍乐说辩。与善分别清净智慧。与善忆念不忘。与善决定慧。与至一切智处。与诸佛无坏力。与诸佛无所畏。与诸佛无碍智分别诸法善开法门。与一切诸佛上妙身口意业。何以故。以得菩萨大智慧光明三昧故。亦是菩萨本愿力故。直心清净故。智慧明白故。善集助道法故。善修本业故。念持无量法故。信解清净光明法故。善得陀罗尼门不可坏故。法界智印善印故。尔时十方诸佛皆申右手。摩金刚藏菩萨顶。金刚藏菩萨即从三昧起。告诸菩萨言。诸佛子。是诸菩萨愿决定。无有过。不可坏。广大如法界究竟如虚空。遍覆一切十方诸佛世界众生。为救度一切世间。为一切诸佛神力所护。何以故。诸菩萨摩诃萨。入过去诸佛智地。亦入未来现在诸佛智地。何等是诸菩萨摩诃萨智地。菩萨摩诃萨智地有十。过去未来现在诸佛已说今说当说。为是地故。我如是说。何等为十。一曰欢喜。二曰离垢。三曰明。四曰焰。五曰难胜。六曰现前。七曰远行。八曰不动。九曰善慧。十曰法云。是十地者。三世诸佛已说今说当说。我不见有诸佛国土。不说是十地者。何以故。此十地是菩萨最上妙道。最上明净法门。所谓分别十地事。诸佛子。是事不可思议所谓菩萨随顺诸地智慧。金刚藏菩萨。说诸菩萨十地名已。默然而住不复分别。时一切菩萨闻说菩萨十地名已。咸皆渴仰。欲闻解释。各作是念。何因何缘。金刚藏菩萨。说十地名已默然而住。</p><p>时大菩萨众中有菩萨。名解脱月。知诸菩萨心之所念。以偈问曰。</p><p>净念智慧人何故说菩萨</p><p>诸地名号已默然不解释</p><p>今诸大菩萨心皆怀犹豫</p><p>何故说是名而不演其义</p><p>大智诸菩萨咸皆欲听闻</p><p>如是诸地义愿为分别说</p><p>是诸菩萨众清净无瑕秽</p><p>安住坚实中具足智功德</p><p>皆以恭敬心瞻仰于仁者</p><p>愿欲闻所说如渴思甘露</p><p>时金刚藏菩萨。闻说是已。欲令众悦。以偈答曰。</p><p>诸菩萨所行第一难思议</p><p>分别是十地诸佛之根本</p><p>微妙甚难见非心所能及</p><p>从佛智慧出若闻则迷没</p><p>持心如金刚深信佛智慧</p><p>以为第一妙心无有疑难</p><p>远离计我心及心所行地</p><p>如是诸菩萨尔乃能听闻</p><p>寂灭无漏智分别说甚难</p><p>如画于虚空如执于疾风</p><p>我念佛智慧第一难思议</p><p>众生少能信是故我默然</p><p>解脱月菩萨。闻说此已。语金刚藏菩萨言。佛子。是大菩萨众直心清净。善行菩萨道。善集助道法。善恭敬供养诸佛。于无量佛。多种善根。成就无量深厚功德。离痴疑悔。无有贪着。及诸结碍。深心信解。安住不动。于是法中。不随他教。是故佛子。当承<a href=\"/remen/foli.html\" class=\"keylink\" target=\"_blank\">佛力</a>。敷演此义。是诸菩萨于是深法皆能证知。时解脱月菩萨。欲重宣此义。以偈颂曰。</p><p>愿说安隐法菩萨无上行</p><p>分别于诸地令智慧清净</p><p>众智净无垢安住深信解</p><p>于诸无量佛证知十地义</p><p>金刚藏菩萨言。佛子。是诸大众。虽皆清净离痴疑悔。于是法中。不随他教。其余乐小法者。闻是甚深难思议事。或生疑悔。是人长夜受诸衰恼。我愍此等。是故默然。时金刚藏菩萨。欲重宣此义。以偈颂曰。</p><p>是众虽清净深智离疑悔</p><p>其心已决定不复随他教</p><p>无动如须弥不乱如大海</p><p>其余不久行智慧未明了</p><p>随识不随智闻已生疑悔</p><p>彼将堕恶道愍念故不说。</p><p>解脱月菩萨言。佛子。愿承佛力。善分别此不可思议法。佛所护念事。令易信解。所以者何。善说十地义。十方诸佛法应护念。一切菩萨护是事故。勤行精进。何以故。是菩萨最上所行。得至一切诸佛法故。譬如一切文字皆初章所摄。初章为本。无有一字不入初章者。如是佛子。十地者是一切佛法之根本。菩萨具足行是十地。能得一切智慧。是故佛子。愿说此义。诸佛护念。加以神力。令人信受。不可破坏。时解脱月菩萨。欲明显此义以偈颂曰。</p><p>善哉智慧子清净行具足</p><p>愿说十地行所入十地法</p><p>具足于智慧得以成菩提</p><p>所有十方佛最胜人中尊</p><p>皆共护念汝说是十地义</p><p>十地为根本是名智行处</p><p>亦为究竟道佛无量法聚</p><p>譬如诸文字皆摄在初章</p><p>诸佛功德智十地为根本</p><p>尔时诸菩萨。一时同声以偈请金刚藏菩萨言。</p><p>上妙智慧人乐说无有量</p><p>德重如山王哀愍说十地</p><p>戒念慧清净说是十地义</p><p>十力之根本无碍智本行</p><p><a href=\"/remen/jiedinghui.html\" class=\"keylink\" target=\"_blank\">戒定慧</a>功德集在仁者心</p><p>憍慢诸邪见皆悉已灭尽</p><p>是众无疑心唯愿闻善说</p><p>譬病思良医如饥思美膳</p><p>我等亦如是闻甘露法味</p><p>是故旷大意愿开初地门</p><p>乃至第十地次第为我说</p><p>尔时释迦牟尼佛。从眉间白毫相。放菩萨力光明。百千阿僧祇光。以为眷属。普照十方诸佛世界。靡不周遍。三恶道苦。皆得休息。悉照十方诸佛大会说法之众。显现如来不思议力。是光明遍照十方诸佛大会诸菩萨身已。于上虚空中。成大光明云台。十方诸佛亦复如是。从眉间白毫。俱放菩萨力光明。百千阿僧祇光。以为眷属。普现如来不思议力。悉照一切诸佛大会。及<a href=\"/remen/suoposhijie.html\" class=\"keylink\" target=\"_blank\">娑婆世界</a>释迦牟尼佛一切大众。并金刚藏菩萨。及师子座。照已于上虚空中。成大光明云台。时诸大光明云台中。诸佛神力故。而说颂曰。</p><p>无等等诸佛功德如虚空</p><p>十力无畏等最尊世间主</p><p>于释迦佛前而现此神力</p><p>以佛力开现法王无畏藏</p><p>说诸地所行诸地义差别</p><p>承诸佛神力无有能坏者</p><p>若人闻法宝则为诸佛护</p><p>渐次具诸地得以成佛道</p><p>若人堪任闻虽在于大海</p><p>及劫尽火中必得闻此经</p><p>若人痴疑悔终不能得闻</p><p>是故今佛子说诸地智道</p><p>入势力观法次第而修行</p><p>得至于余地各得所利益</p><p>利一切世间愿说勿令断</p></div>"
},{
    "title": "第二十四卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第二十四卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>十地品第二十二之二</p><p>第一<a href=\"/remen/huanxi.html\" class=\"keylink\" target=\"_blank\">欢喜</a>地</p><p>尔时金刚藏菩萨。观察十方。欲令大众。增益信敬。以偈颂曰。</p><p>诸佛圣主道微妙甚难解</p><p>非思量所得唯智者行处</p><p>其性从本来寂然无生灭</p><p>从本已来空灭除诸苦恼</p><p>远离于诸趣等同<a href=\"/remen/niepan.html\" class=\"keylink\" target=\"_blank\">涅槃</a>相</p><p>无中亦无后非言辞所说</p><p>出过于三世其相如<a href=\"/remen/xukong.html\" class=\"keylink\" target=\"_blank\">虚空</a></p><p>诸佛所行处清净深寂灭</p><p>言说所难及地行亦如是</p><p>说之犹尚难何况以示人</p><p>诸佛之<a href=\"/remen/zhihui.html\" class=\"keylink\" target=\"_blank\">智慧</a>离诸心数道</p><p>不可得思议非有阴界入</p><p>但以智可知非识之所及</p><p>如空迹难说何可示其相</p><p>十地义如是非心意所行</p><p>是事虽为难发愿行慈悲</p><p>渐次具诸地智者所能及</p><p>如是诸地行微妙甚难见</p><p>不可以心知当承<a href=\"/remen/foli.html\" class=\"keylink\" target=\"_blank\">佛力</a>说</p><p>汝等当恭敬咸共一心听</p><p>智慧所随顺诸地相入行</p><p>于无量亿劫说之不可尽</p><p>今如实略说其义无有余</p><p>一心恭敬待今承佛力说</p><p>大音唱因谕义名不相违</p><p>佛神力无量今皆在我身</p><p>我之所说者如大海一渧</p><p>金刚藏菩萨。说此偈已。告于大众。诸<a href=\"/remen/fozi.html\" class=\"keylink\" target=\"_blank\">佛子</a>。若<a href=\"/remen/zhongsheng.html\" class=\"keylink\" target=\"_blank\">众生</a>厚集善根。修诸善行。善集助道法。<a href=\"/remen/gongyang.html\" class=\"keylink\" target=\"_blank\">供养</a>诸佛。集诸清白法。为善知识所护。入深广心。信乐大法。心多向慈悲。好求佛智慧。如是众生。乃能发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。为得一切种智故。为得十力故。为得大<a href=\"/remen/wuwei.html\" class=\"keylink\" target=\"_blank\">无畏</a>故。为得具足<a href=\"/remen/fofa.html\" class=\"keylink\" target=\"_blank\">佛法</a>故。为救一切<a href=\"/remen/shijian.html\" class=\"keylink\" target=\"_blank\">世间</a>故。为净大慈悲心故。为向十方无余无碍智故。为净一切佛国。令无余故。为于一念中。知三世事故。为<a href=\"/remen/zizai.html\" class=\"keylink\" target=\"_blank\">自在</a>转大法轮。广示现佛神力故。菩萨摩诃萨生如是心。诸佛子。是心以大悲为首。智慧增上。方便所护。直心深心淳至。量同佛力。善决定众生力佛力。趣向无碍智。随顺自然智。能受一切佛法。以智慧<a href=\"/remen/jiaohua.html\" class=\"keylink\" target=\"_blank\">教化</a>。广大<a href=\"/remen/rufa.html\" class=\"keylink\" target=\"_blank\">如法</a>界。究竟如虚空。尽未来际。菩萨发如是心。即时过凡夫地。入菩萨位。生在佛家。种姓尊贵。无可讥嫌。过一切世间道。入出世间道。住菩萨法中。在诸菩萨数。等入三世如来种中。毕定究竟阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。菩萨住如是法。名住欢喜地。以不动法故。诸佛子。菩萨摩诃萨。住欢喜地。多喜。多信。多清净。多踊悦。多调柔。多堪受。不好斗诤。不好恼乱众生。不好嗔恨。诸佛子。诸菩萨住是欢喜地。念诸佛故。生欢喜心。念诸佛法故。生欢喜心。念诸菩萨摩诃萨故。生欢喜心。念诸菩萨所行故。生欢喜心。念诸波罗蜜清净相故。生欢喜心。念诸菩萨与众殊胜故。生欢喜心。念诸菩萨力不可坏故。生欢喜心。念诸如来教化法故。生欢喜心。念能为利益众生故。生欢喜心。念一切佛一切菩萨所入智慧方便门故。生欢喜心。菩萨复作是念。我转离一切世间境界。生欢喜心。入一切佛平等中。生欢喜心。远离凡夫地。生欢喜心。近智慧地。生欢喜心。断一切恶道。生欢喜心。与一切众生作依止。生欢喜心。近见一切诸佛。生欢喜心。生诸佛境界。生欢喜心。入一切诸菩萨数。生欢喜心。离一切恐怖。生欢喜心。所以者何。是菩萨得欢喜地。所有怖畏即皆远离。所谓不活畏。恶名畏。死畏。堕恶道畏。大众威德畏。离如是等一切诸畏。何以故。是菩萨离我相故。尚不贪身。况所用物。是故菩萨无不活畏。心不希望恭敬供养。我应供养众生。供给所须。是故菩萨无恶名畏。远离我见。<a href=\"/remen/wuwo.html\" class=\"keylink\" target=\"_blank\">无我</a>相故。无有死畏。又作是念。我若死已。所生必见诸佛菩萨。是故无有堕恶道畏。我所志乐。无与等者。何况有胜。是故无有大众威德畏。如是菩萨永离一切诸恐怖事。诸佛子。是菩萨以大悲为首。于一切众生。心无嫌恨。直心坚固自然清净。转复勤修一切善根。所谓<a href=\"/remen/xinxing1.html\" class=\"keylink\" target=\"_blank\">信心</a>增上。多行净心。解心清净。多以信心分别。出生大悲。成就大慈。心不疲懈。以惭愧<a href=\"/remen/zhuangyan.html\" class=\"keylink\" target=\"_blank\">庄严</a>。成就忍辱柔和。敬顺诸<a href=\"/\" class=\"keylink\" target=\"_blank\">佛教</a>法。信重善知识。日夜常修一切善根。常爱乐法。求多闻无厌。如所闻法<a href=\"/remen/zhengnian.html\" class=\"keylink\" target=\"_blank\">正念</a>观察。心不贪着。不求名闻。不求利养资生之物。常生宝心无有厌足。乐一切智地。欲得诸佛。力无畏。不共法。求助诸波罗蜜法。离诸谄曲。如说能行。常行实语。不污诸佛家。不舍<a href=\"/remen/pusajie.html\" class=\"keylink\" target=\"_blank\">菩萨戒</a>。生萨婆若。心不动如山王。不乐世间事。成就出世间善根。集善助菩提法无有厌足。常求胜中胜道。菩萨成就如是净地法。名为安住欢喜地。</p><p>菩萨如是安住欢喜地。发诸大愿。生如是定心。所谓我当以清净心。供养一切诸佛。皆无有余。一切供具随意供养。发如是大愿。广大如法界。究竟如虚空。尽未来际。尽供养一切劫中所有诸佛。以大供养具。无有休息。又一切诸佛所说经法。皆悉<a href=\"/remen/shouchi.html\" class=\"keylink\" target=\"_blank\">受持</a>。摄一切诸佛阿耨多罗三藐三菩提。一切诸佛所教化法。悉皆随顺。一切诸佛法皆能守护。发如是大愿。广大如法界。究竟如虚空。尽未来际。尽皆守护一切劫中一切佛法。无有休息。又一切世界。一切诸佛。从兜率天下。入胎处胎。初生<a href=\"/remen/chujia.html\" class=\"keylink\" target=\"_blank\">出家</a>。<a href=\"/remen/chengfo.html\" class=\"keylink\" target=\"_blank\">成佛</a>道时。劝请转大法轮。示入大涅槃。我于尔时。尽往供养摄法为首。三时转故。发如是大愿。广大如法界。究竟如虚空。尽未来际。尽一切劫。奉迎供养一切诸佛。无有休息。又一切菩萨所行广大无量不可坏。无分别诸波罗蜜所摄。诸地所净生诸助道法。总相别相。有相<a href=\"/remen/wuxiang.html\" class=\"keylink\" target=\"_blank\">无相</a>。有成有坏。一切菩萨所行诸地道。及诸波罗蜜本行。教化一切。令其受行。心得增长。发如是大愿。广大如法界。究竟如虚空。尽未来际。尽一切劫中菩萨所行。以诸教化。成熟众生。无有休息。又一切众生。若有色。若无色。有想。无想。非有想。非无想。卵生。胎生。湿生。化生。<a href=\"/remen/sanjie.html\" class=\"keylink\" target=\"_blank\">三界</a>所系。入于<a href=\"/remen/liudao.html\" class=\"keylink\" target=\"_blank\">六道</a>一切生处。名色所摄。教化成熟。断一切世间道。令住佛法。一切智慧。使无有余。发如是大愿广大如法界。究竟如虚空。尽未来际。尽一切劫。教化一切众生。无有休息。又一切世界广狭。及中无数无量。不可分别。不可坏。不可动。不可说。粗细正住倒住。平坦方圆。随入如是世界智。如因陀罗网差别。如是十方世界差别。皆现前知。发如是大愿。广大如法界。究竟如虚空。尽未来际。尽一切劫。如是世界。皆现前知。无有休息。又一切佛土入一佛土。一佛土入一切佛土。一一佛土无量庄严。离诸垢秽。具足清净智慧。众生悉满其中。常有诸佛大<a href=\"/remen/shentong.html\" class=\"keylink\" target=\"_blank\">神通</a>力。随众生心。而为示现。发如是大愿。广大如法界。究竟如虚空。尽未来际。尽一切劫。净如是国土。无有休息。又一切菩萨同心同学。共集诸善。无有怨嫉。同一境界。等心和合。常不相离。随其所应。能现<a href=\"/remen/foshen.html\" class=\"keylink\" target=\"_blank\">佛身</a>。自于心中。悉能解知诸佛境界。神通智力。常得随意神通。悉能游行一切国土。一切佛会皆现身相。一切生处普生其中。有如是不可思议大智慧。具足菩萨行。发如是大愿。广大如法界。究竟如虚空。尽未来际。尽一切劫。行如是大智慧道。无有休息。又乘不退轮。行<a href=\"/remen/pusadao.html\" class=\"keylink\" target=\"_blank\">菩萨道</a>。身口意业所作不空。众生见者。即必定佛法。闻我音声。即得真实智慧。有见我者。心即欢喜。离诸<a href=\"/remen/fannao.html\" class=\"keylink\" target=\"_blank\">烦恼</a>。如药树王。为得如是行菩萨道。发如是大愿。广大如法界。究竟如虚空。尽未来际。尽一切劫。行不退道。所作不空。无有休息。又于一切世界。皆得阿耨多罗三藐三菩提。于一毛端。示现入胎出家。坐道场。成佛道。转法轮。度众生。示大涅槃。现诸如来大神智力。随一切众生所应度者。念念中得佛道。知一切法如涅槃相。以一音声。令一切众生。皆发欢喜。示大涅槃。而不断菩萨所行。示众生大智地。使知一切法皆是假伪。以大智慧神通自在。出生变化充满法界。发如是大愿。广大如法界。究竟如虚空。尽未来际。尽一切劫。得佛道事。求大智慧。大神通等。无有休息。诸佛子。菩萨住欢喜地。以十愿为首。生如是等百万阿僧祇大愿。以十不可尽法。而生是愿。为满此愿。勤行<a href=\"/remen/jingjin.html\" class=\"keylink\" target=\"_blank\">精进</a>。何等为十。一众生不可尽。二世界不可尽。三虚空不可尽。四法界不可尽。五涅槃不可尽。六佛出世不可尽。七诸佛智慧不可尽。八心所缘不可尽。九起智不可尽。十世间转法转智转不可尽。若众生尽。我愿乃尽。若世界。虚空。法界。涅槃。佛出世。诸佛智慧。心所缘。起智。诸转尽。我愿乃尽。而众生实不可尽。世界。虚空。法界。涅槃。佛出世。诸佛智慧。心所缘起智。诸转。实不可尽。我诸愿善根亦不可尽。诸佛子。菩萨决定发是大愿。则得利安心柔软心。调顺心。寂静心。不放逸心。寂灭心。直心。和润心。不恚心。不浊心。如是则成信者。乐以信分别<a href=\"/remen/gongde.html\" class=\"keylink\" target=\"_blank\">功德</a>。信诸佛本所行道。信行诸波罗蜜。而得增长。信善入诸地得殊胜功德。信得成佛十力。信具足四无所畏。信不共法不可坏。信诸佛法不可思议。信诸佛自在神力无量无边。信诸如来无量行门。信从<a href=\"/remen/yinyuan1.html\" class=\"keylink\" target=\"_blank\">因缘</a>以成<a href=\"/remen/guobao.html\" class=\"keylink\" target=\"_blank\">果报</a>。举要言之。信诸菩萨普行。诸佛功德智慧。威神力等。诸佛子。菩萨作是念。诸佛<a href=\"/remen/zhengfa.html\" class=\"keylink\" target=\"_blank\">正法</a>如是甚深。如是离相。如是寂灭。如是空。如是无相。如是无作。如是无染。如是无量。如是广大。如是难坏。而诸凡夫。心堕邪见。无明痴冥。蔽其慧眼。常立憍慢幢。堕在渴爱网。随顺谄曲。常怀悭嫉。而作后身生处因缘。多集贪欲嗔恚愚痴。起诸重业。嫌恨猛风吹罪心火常令炽然。有所施作。皆与颠倒相应。欲流。有流。见流。无明流。相续起心<a href=\"/remen/yishi.html\" class=\"keylink\" target=\"_blank\">意识</a>种于三界地。生苦恼芽。所谓名色。名色和合。增长六入。根尘相对生触。触故生受。贪乐受故。生爱。爱增长故。生取。取因缘故。复起后有。有因缘故。有生老死忧悲苦恼。如是因缘。集诸苦聚。受诸苦恼。是中无我。无我所。无作者。无受者。无知者。如草木瓦石。又如影响。凡夫可愍。不知不觉。而受苦恼。菩萨于此见诸众生不免诸苦。即生大悲智慧。是诸众生我应救护。令住毕竟佛道之乐。即生大慈智慧。菩萨摩诃萨。随顺如是大慈悲法。以深妙心。住在初地。于一切物。无所贪惜。尊重诸佛大妙智故。学行大施。即时所有尽能施与。金银摩尼。砗磲码瑙。琉璃珊瑚。琥珀珂贝。珍宝璎珞。严身之具。及象马辇舆。人民奴婢。国土城邑园林游观。妻妾男女。一切所爱。皆悉施与。头目耳鼻。肢节手足。深重佛故。而不贪惜。菩萨摩诃萨住于初地。能行大施。是菩萨以大悲心。大施心。救一切众生故。勤求世间出世间利益之事。心无疲懈。是故菩萨生无疲倦功德。于诸经书。能自开解。是故生知经书功德。得如是知经书智慧。善能筹量应作不作。于上中下众生。随宜利益。是故菩萨生世智功德。得世智功德。则知时知量。惭愧庄严。修习自利利彼之道。是故则生惭愧功德。如是功德精勤<a href=\"/remen/xiuxing.html\" class=\"keylink\" target=\"_blank\">修行</a>。心不懈退。是精进不退功德。即得堪受力。得堪受力已。勤行供养一切诸佛。随佛所说。如说修行诸佛子。是菩萨悉知生起如是净地法。所谓信慈悲施。无有疲倦。知诸经书。善解世法。惭愧堪受。供养诸佛。如所说行。</p><p>又是菩萨住欢喜地。少见诸佛。以愿力故。广见数百千万亿那由他诸佛<a href=\"/remen/shizun.html\" class=\"keylink\" target=\"_blank\">世尊</a>。心大欢喜。深心爱敬。以上乐具。供养诸佛。及一切僧。以是福德。皆<a href=\"/remen/huixiang.html\" class=\"keylink\" target=\"_blank\">回向</a>阿耨多罗三藐三菩提。是菩萨因供养诸佛故。生教化众生法。多以二摄摄取众生。所谓<a href=\"/remen/bushi.html\" class=\"keylink\" target=\"_blank\">布施</a>爱语。后二摄法。以信解力行未善通达。是菩萨随所供养诸佛。教化众生。皆能受行诸净地法。如是诸功德。皆回向萨婆若。转益明显。堪任有用。譬如金师炼金随以火力调柔可用增益光色。如是菩萨供养诸佛。教化众生。行净地法。此诸功德。皆回向萨婆若。转益明显。随意所用。诸佛子。是菩萨摩诃萨于初地中。行果相貌。从诸佛菩萨善知识所。咨受请问成地之法。无有厌废。是菩萨住初地中。于诸佛菩萨善知识所。咨受请问第二地中行果相貌。无有厌足。如是第三。第四。第五。第六。第七。第八。第九。第十地中。行果相貌。从诸佛菩萨善知识所。咨受请问。成十地法。无有厌废。是菩萨善知诸地对治法。善知诸地成坏。善知诸地行果。善知分别得诸地。善知诸地清净行。善知诸地从一地至一地行。善知诸地是处非是处。善知诸地转所住处。善知诸地胜进业。善知诸地得不退转。乃至善知一切菩萨净地法入如来智地。诸佛子。如是菩萨善知诸地行。未发初地。乃知十地。无有障碍。得诸地智慧光明。乃至知诸佛智慧光明。如大商主。多将贾人。欲至大城。先问道路。退还过咎在道利害。未发初处。知道宿时。乃至善知到彼城事。能以智慧。思惟筹量。具诸资用。令无所乏。正导人众。得至大城。于险道中。免诸患难。身及众人。皆无忧恼。菩萨摩诃萨亦复如是。住于初地。而善知诸地对治法。乃至善知一切菩萨净地法。入如来智地。尔时菩萨集大福德智慧资粮为众生商主。随宜教化。令出<a href=\"/remen/shengsi.html\" class=\"keylink\" target=\"_blank\">生死</a>险难恶处。示安隐道。乃至令住萨婆若智慧大城。无诸衰恼。是故菩萨常应心不疲倦。勤修诸地本行。乃至善知入如来智地。诸佛子。是名略说菩萨入欢喜地。广说则有无量百千万亿阿僧祇事。菩萨住欢喜地。多作阎浮提王。豪贵自在。常护正法。能以大施摄取众生。善除众生悭贪之垢。常行大施。而无穷尽。所作善业。布施。爱语。利益。同事。是诸福德。皆不离<a href=\"/remen/nianfo.html\" class=\"keylink\" target=\"_blank\">念佛</a>。不离念法。不离念诸同行菩萨。不离念菩萨所行道。不离念诸波罗蜜。不离念十地。不离念诸力。无畏。不共法。乃至不离念具足一切种智。常生是心。我当于一切众生中。为首。为胜。为大。为妙。为上。为无上。为导。为将。为帅。为尊。乃至于一切众生中。为依止者。诸佛子。是菩萨若欲舍家勤行精进。于佛法中。便能舍家妻子五欲。得出家已。勤行精进。须臾之间。得百<a href=\"/remen/sanmei.html\" class=\"keylink\" target=\"_blank\">三昧</a>。得见百佛。知百佛神力。能动百佛世界。能飞过百佛世界。能照百佛世界。能教化百世界众生。能住寿百劫。能知过去未来世各百劫事。能善入百法门。能变身为百。于一一身。能示百菩萨。以为眷属。若以愿力。自在示现。过于此数。百千万亿那由他劫。不可计知。时金刚藏菩萨。欲重明此义。以偈颂曰。</p><p>若有诸众生厚修集善根</p><p>成就清白法亲近于诸佛</p><p>清净信乐力随顺慈悲心</p><p>如是人能发无量之佛智</p><p>诸佛一切智无量力清净</p><p>堪受力坚牢成就诸佛法</p><p>悲心救世间净修诸佛国</p><p>敷演转法轮发此无上愿</p><p>一念知三世而无有别异</p><p>种种时差别以示于世间</p><p>略说则尽求诸佛之功德</p><p>发于广大心犹若如虚空</p><p>悲心智慧首方便合修行</p><p>深直心淳至其力无有量</p><p>心向无障碍而不随他教</p><p>同诸佛平等而生于大心</p><p>诸佛子发生如是之宝心</p><p>即离凡夫地入于佛所行</p><p>即生如来家无有可讥嫌</p><p>则同于诸佛必成无上道</p><p>生如是心时即便得初地</p><p>其心不可动犹如大山王</p><p>是菩萨便有大喜相显现</p><p>其心常清净堪受于大事</p><p>心不乐斗讼不好恼众生</p><p>无有嗔恨心乐惭愧恭敬</p><p>又习行直心守护于诸根</p><p>常念救世间念求诸佛智</p><p>心生于欢喜我当得此事</p><p>得于欢喜地即过五恐怖</p><p>不活死恶名恶道众威德</p><p>以不贪着我及与我所故</p><p>是诸佛子等远离诸怖畏</p><p>常行慈悲心恒有信恭敬</p><p>惭愧功德备昼夜增善法</p><p>乐功德实利不乐于诸欲</p><p>如有所闻法能常善思惟</p><p>无有贪着行断诸利养心</p><p>常乐于菩提一心求佛智</p><p>行诸波罗蜜离于谄曲心</p><p>随说而能行安住实语中</p><p>不污诸佛家不舍菩萨学</p><p>远世间事愿乐出于世间</p><p>求善法无厌精进转增益</p><p>诸菩萨如是好乐诸功德</p><p>而发于大愿求欲见诸佛</p><p><a href=\"/remen/hufa.html\" class=\"keylink\" target=\"_blank\">护法</a>至佛所行菩萨妙行</p><p>化一切众生净一切佛土</p><p>我佛国土中满诸大菩萨</p><p>诸菩萨同心见闻皆不空</p><p>一切微尘中诸佛成佛道</p><p>发于如是等无量无边愿</p><p>是愿无穷尽如虚空众生</p><p>法界世涅槃诸佛出智慧</p><p>心缘起智转我愿如是住</p><p>如是发大愿心柔软调顺</p><p>能信佛功德而观于众生</p><p>知从因缘起则生慈悲心</p><p>即于苦众生我当救度之</p><p>为是众生故而行种种施</p><p>所谓妙国土一切诸珍宝</p><p>象马及车乘眷属与人民</p><p>头目及手足肌肉施无悔</p><p>求种种经书心无有疲倦</p><p>得解其义趣能随世而行</p><p>惭愧堪受力渐令得增长</p><p>能以恭敬心供养无量佛</p><p>智者于日夜如是常修行</p><p>善根转明净犹若成炼金</p><p>菩萨住是地能了知十住</p><p>展转修行时无有诸障碍</p><p>譬如贾客主欲利诸商人</p><p>先问道路中诸险艰难事</p><p>菩萨住初地善知诸地行</p><p>而无有障碍能至于佛地</p><p>住是初地中多作阎浮王</p><p>善知于诸法常行慈悲心</p><p>如法而化导一切皆信敬</p><p>劝令行布施以求佛智慧</p><p>菩萨若舍国佛法中出家</p><p>勤行于精进即得百三昧</p><p>能见百诸佛震动百国土</p><p>光明照百国飞行亦如是</p><p>化百土众生入于百法门</p><p>念知百劫事示现于百身</p><p>能以百菩萨眷属而示现</p><p>若以其愿力过是数无量</p><p>今明初地义但以略解说</p><p>若欲广说者亿劫不能尽</p><p>是初菩萨地名之为欢喜</p><p>利益众生者今已分别竟</p><p>第二离垢地</p><p>一切菩萨众闻说上地义</p><p>其心皆清净欢喜无有量</p><p>各于所坐处踊住虚空中</p><p>以诸上妙华散于金刚藏</p><p>咸皆称赞言善哉金刚藏</p><p>大智无所畏善说菩萨地</p><p><a href=\"/remen/jietuo.html\" class=\"keylink\" target=\"_blank\">解脱</a>月大士知众心清净</p><p>欲闻第二地行相之诸说</p><p>即请金刚藏大智愿解说</p><p>第二地行相一切皆欲闻</p><p>金刚藏菩萨语解脱月菩萨言。佛子。菩萨摩诃萨。已具足初地。欲得第二地者。当生十种直心。何等为十。一柔软心。二调和心。三堪受心。四不放逸心。五寂灭心。六真心。七不杂心。八无贪吝心。九胜心。十大心。菩萨以是十心。得入第二地。菩萨住离垢地。自然远离一切<a href=\"/remen/shasheng.html\" class=\"keylink\" target=\"_blank\">杀生</a>。舍弃刀仗。无嗔恨心。有惭有愧。于一切众生。起慈悲心。常求乐事。尚不恶心恼于众生。何况加害。离诸劫盗。资生之物常知止足。若物属他。他所受用。于是物中。不与不取。离于邪淫。自足妻色。于他女人。不生一念。离于<a href=\"/remen/wangyu.html\" class=\"keylink\" target=\"_blank\">妄语</a>。常真实语。谛语随语。乃至梦中尚不妄语。何况故作。离于两舌。无破坏心。于斗诤离散人中。常好和合。离于恶口。所有言语粗犷苦恶。自坏其身。亦坏于他。如是等语。皆悉舍离。离无义语。常自守护所可言说。应作不作。常知时语。利益语。顺法语。筹量语。乃至戏笑尚无所犯。何况故作。不贪他物。若物属他。他所摄用。不作是念。我当取之。离嗔害心。常于众生。求爱润心。慈悲心。离于占相。习行<a href=\"/remen/zhengjian.html\" class=\"keylink\" target=\"_blank\">正见</a>。决定深信罪福因缘。离于谄曲。诚信<a href=\"/remen/sanbao.html\" class=\"keylink\" target=\"_blank\">三宝</a>。生决定心。菩萨如是常护善道。作是思惟。一切众生堕恶道者。皆由十不善道。我当自住善法。亦当为人说诸善法。示正行处。何以故。若人自不<a href=\"/remen/xingshan.html\" class=\"keylink\" target=\"_blank\">行善</a>。为他<a href=\"/remen/shuofa.html\" class=\"keylink\" target=\"_blank\">说法</a>。令住善者。无有是处。又深思惟行十不善道。则堕<a href=\"/remen/diyu.html\" class=\"keylink\" target=\"_blank\">地狱</a>。畜生。饿鬼。行十善道。则生人处。乃至有顶。又是十善道。与智慧和合修行。若心劣弱。乐少功德。厌畏三界。大悲心薄。从他闻法。至声闻乘。若行是十善道。不从他闻。自然得知。不能具足大悲方便。而能深入众因缘法。至辟支佛乘。若行是十善道。清净具足。其心广大无量无边。于众生中。起大慈悲。有方便力。志愿坚固。不舍一切众生。求佛大智慧。净菩萨诸地。净诸波罗蜜。入深广大行。则能得佛十力。四无所畏。四无碍智。大慈大悲。乃至具足一切种智。集诸佛法。是故我应行十善道。求一切智。是菩萨复作是思惟。此十不善道。上者地狱因缘。中者畜生因缘。下者饿鬼因缘。于中杀生之罪。能令众生。堕于地狱。畜生。饿鬼。若生人中。得二种果报。一者短命。二者多病。劫盗之罪。亦令众生。堕三恶道。若生人中。得二种果报。一者贫穷。二者共财不得自在。邪淫之罪。亦令众生。堕三恶道。若生人中。得二种果报。一者妇不贞洁。二者得不随意眷属。妄语之罪。亦令众生。堕三恶道。若生人中。得二种果报。一者多被诽谤。二者为人所诳。两舌之罪。亦令众生。堕三恶道。若生人中。得二种果报。一者得弊恶眷属。二者得不和眷属。恶口之罪。亦令众生。堕三恶道。若生人中。得二种果报。一者常闻恶音。二者所可言说恒有诤讼。无义语罪。亦令众生。堕三恶道。若生人中。得二种果报。一者所有言语人不信受。二者有所言说不能明了。贪欲之罪。亦令众生。堕三恶道若生人中。得二种果报。一者多欲。二者无有厌足嗔恼之罪。亦令众生。堕三恶道。若生人中。得二种果报。一者常为一切。求其长短。二者常为众人之所恼害。邪见之罪。亦令众生。堕三恶道。若生人中。得二种果报。一者生邪见家。二者其心谄曲。诸佛子。如是十不善道。皆是众苦大聚因缘。菩萨复作是念。我何故不离是十不善道。行十善道。亦令他人。行此善道。如是念已。即离十不善道。安住十善道。亦令他人。住于善道。是菩萨尔时于一切众生。生安隐心。乐心。慈心。悲心。哀愍心。利益心。守护心。师心。大师心。自己心。作是念。是诸众生。堕于邪见随逐邪心。行邪险道。甚可哀愍。我应令彼住正见道如实法中。是诸众生常共斗诤分别彼我。我应令彼住于大慈是诸众生。常贪财物。无有厌足。恒以邪命而自<a href=\"/remen/shenghuo.html\" class=\"keylink\" target=\"_blank\">生活</a>。我应令彼住于清净身口意业。是诸众生。随逐贪欲。嗔恚。愚痴。常为种种烦恼大火之所烧然。不能志求出要方便。我应令彼灭烦恼火。置清凉处。是诸众生常为无明所覆。入大黑闇。离慧光明。入于生死大险道中。随逐种种无量邪见。我应令彼得无障碍清净慧眼。以是眼故。知一切法如实相。得不随他一切如实无障碍智。是诸众生。堕生死道。将坠地狱。畜生饿鬼。入邪见网。为种种愚痴<a href=\"/remen/conglin.html\" class=\"keylink\" target=\"_blank\">丛林</a>所覆。随逐虚妄邪道径路。常为愚痴之所盲冥。远离导师。非出要道谓为出要。随顺魔心。远离佛意。我应令彼度于生死险道艰难。安处令住一切智人。无畏大城。无诸衰恼。是诸众生。为诸烦恼暴水所没。欲。有。见。无明。四流所漂。随生死流。入大爱河。为诸烦恼势力所食。不能得求出要之道。常为欲觉。恚觉。恼觉。恶虫所害。又为水中身。见罗刹所执。入于五欲深流洄复。喜爱淤泥之所没溺。我慢陆地之所燋枯。无所归趣。于十二入怨贼聚落。不能得出。不遇导师能正度者。我应于彼生大慈悲。以善根力。而拔济之。得安隐处。离诸恐怖。住于一切智慧宝洲。是诸众生。深心贪着。多有忧悲。苦恼患难。憎爱所缚。欲械所系。入于三界无明稠林。我应令彼远离一切三界所著。令住离相无碍涅槃。是诸众生。深着我我所。于<a href=\"/remen/wuyin.html\" class=\"keylink\" target=\"_blank\">五阴</a>樔窟。不能自出。常随四倒。依六入空聚。为四大毒蛇之所侵害。为诸烦恼众贼所杀。受此一切无量苦恼。我应令彼。离诸贪着。住于寂静。所谓断一切障碍。安隐涅槃。是诸众生。其心狭劣。乐于小法。远离无上一切智慧。贪着小乘。不能志求大乘出法。我应令彼住广大心无量无边诸佛道法。所谓无上大乘。诸佛子。是菩萨如是随顺持戒力。善能广生大慈悲心。</p><p>是菩萨住离垢地。得见数百千万亿那由他诸佛世尊。以衣被饮食。卧具医药。资生之物。而供养之。于诸佛所。生恭敬心。复受十善道。乃至得阿耨多罗三藐三菩提。终不中失。是菩萨若干百千万亿劫。远离悭贪<a href=\"/remen/pojie.html\" class=\"keylink\" target=\"_blank\">破戒</a>垢故。净修布施持戒功德。譬如真金炼之以火。一切垢尽。转复明净。菩萨亦如是。住离垢地。若干百千。乃至无量百千万劫。远离悭贪破戒垢故。净修布施持戒功德。菩萨尔时于四摄法。爱语偏多。十波罗蜜。戒波罗蜜偏胜。余波罗蜜。亦皆修集。随地增长。佛子。是名菩萨摩诃萨第二离垢地。菩萨住是地。多作转轮圣王。为大法王。广得法力。七宝成就。有力自在。能除一切众生悭贪破戒之垢。以善方便。令众生住十善道。为大布施。而不穷尽。所作善业。布施爱语。利益同事。是诸福德。皆不离念佛。不离念法。乃至不离念具足一切种智。常生是心。我当于一切众生中。为首为胜。乃至于一切众生中。为依止者。佛子。是菩萨若欲舍家勤行精进。于佛法中。便能舍家妻子五欲。得出家已。勤行精进。须臾之间。得千三昧。得见千佛。知千佛神力。能动千佛世界。能飞过千佛世界。能照千佛世界。能教化千世界众生。能住寿千劫。能知过去未来世各千劫事。能善入千法门。能变身为千。于一一身。能示千菩萨。以为眷属。若以愿力自在示现。过于此数。百千万亿那由他劫。不可计知。时金刚藏菩萨。欲重明此义。以偈颂曰。</p><p>菩萨入二地柔软调和心</p><p>堪受不放逸寂灭真不杂</p><p>亦无有贪吝胜大悉具足</p><p>得是十心已入于第二地</p><p>菩萨住是地成就诸功德</p><p>常离于杀生不恼害一切</p><p>常离于劫盗亦无有邪淫</p><p>不两舌妄语恶口无义言</p><p>他所有财物不生于贪着</p><p>不恼于众生直心行正见</p><p>无有憍慢心亦无谄曲意</p><p>柔软不放逸护持诸佛教</p><p>所有剧苦恼地狱与畜生</p><p>饿鬼炽然身皆从恶心有</p><p>我今已永离如是诸恶事</p><p>行于真实道寂灭之善法</p><p>从人至有顶所有受乐处</p><p><a href=\"/remen/chanding.html\" class=\"keylink\" target=\"_blank\">禅定</a>三乘乐皆从十善生</p><p>如是思惟已心常不放逸</p><p>身自持净戒亦教人令持</p><p>遍观诸众生种种受苦恼</p><p>如是愍念已<a href=\"/remen/zhuansheng.html\" class=\"keylink\" target=\"_blank\">转生</a>深悲心</p><p>凡夫甚可愍堕在诸邪见</p><p>心多怀嗔恨常好起诤讼</p><p>常乐于五欲贪求无有厌</p><p>起三毒因缘我应度此等</p><p>深覆愚痴闇坠生死险道</p><p>入大邪见网堕于世笼槛</p><p>常为诸魔贼烦恼之所坏</p><p>此等甚可愍我应度脱之</p><p>没深烦恼水四流所漂转</p><p>具受于三界无量诸苦毒</p><p>住五阴深樔生我我所心</p><p>我为度此苦当勤修行道</p><p>舍无上佛慧生于下劣心</p><p>令住佛大智发无量精进</p><p>菩萨住此地集无量功德</p><p>得值遇诸佛承事而供养</p><p>以是因缘故善根转明净</p><p>犹如好真金炼之以火力</p><p>佛子住此地多作转轮王</p><p>令诸众生等住于十善道</p><p>从初始<a href=\"/remen/faxin.html\" class=\"keylink\" target=\"_blank\">发心</a>修集诸福德</p><p>愿以救世间令得佛十力</p><p>若欲舍王位出家行学道</p><p>勤心行精进得入千三昧</p><p>得见于千佛供养听受法</p><p>菩萨住此地能示如是事</p><p>若以其愿力示诸神通事</p><p>度脱于众生过此数无量</p><p>常为诸世间勤求好事者</p><p>具足解说此第二地已竟</p></div>"
},{
    "title": "第二十五卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第二十五卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>十地品第二十二之三</p><p>第三发光地</p><p>诸菩萨闻是不可思议行</p><p>心皆大<a href=\"/remen/huanxi.html\" class=\"keylink\" target=\"_blank\">欢喜</a>恭敬无有量</p><p>即时<a href=\"/remen/xukong.html\" class=\"keylink\" target=\"_blank\">虚空</a>中雨众名华香</p><p>如云而散下<a href=\"/remen/gongyang.html\" class=\"keylink\" target=\"_blank\">供养</a>金刚藏</p><p>咸赞言善哉善哉金刚藏</p><p>善说诸大人护持净戒行</p><p>于一切<a href=\"/remen/zhongsheng.html\" class=\"keylink\" target=\"_blank\">众生</a>深有哀愍心</p><p>敷演解说是二地之行相</p><p>菩萨微妙行真实无有异</p><p>是诸菩萨等清净之行足</p><p>为一切众生常求好事者</p><p>已为具演说第二离垢地</p><p><a href=\"/remen/tianren.html\" class=\"keylink\" target=\"_blank\">天人</a>恭敬者愿说第三地</p><p>善示智所作菩萨之所行</p><p>愿说诸大人所行<a href=\"/remen/bushi.html\" class=\"keylink\" target=\"_blank\">布施</a>德</p><p>持戒及忍辱<a href=\"/remen/jingjin.html\" class=\"keylink\" target=\"_blank\">精进</a>行<a href=\"/remen/chanding.html\" class=\"keylink\" target=\"_blank\">禅定</a></p><p><a href=\"/remen/zhihui.html\" class=\"keylink\" target=\"_blank\">智慧</a>巧方便并及慈悲心</p><p>云何行是法净于诸佛行</p><p><a href=\"/remen/jietuo.html\" class=\"keylink\" target=\"_blank\">解脱</a>月菩萨请金刚藏言</p><p>菩萨入三地当以何等心</p><p>金刚藏菩萨语解脱月菩萨言。<a href=\"/remen/fozi.html\" class=\"keylink\" target=\"_blank\">佛子</a>。诸菩萨摩诃萨净第二地已。欲得第三地。当以十种深心。何等为十。一净心。二猛利心。三厌心。四离欲心。五不退心。六坚心。七明盛心。八无足心。九胜心。十大心。菩萨以是十心。得入第三地。菩萨住明地。能观一切有为法如实相。所谓<a href=\"/remen/wuchang.html\" class=\"keylink\" target=\"_blank\">无常</a>。苦。<a href=\"/remen/wuwo.html\" class=\"keylink\" target=\"_blank\">无我</a>。不净。不久败坏。不可信相。不生不灭。不从前际来。不去至后际。现在不住。菩萨如是观一切有为法真实相。知诸法无作无起。无来无去。而诸众生。忧悲苦恼。憎爱所系。无有停积。无定生处。但为贪恚痴火所然。增长后世苦恼大聚。无有实性。犹如幻化。见如是已。于一切有为法。转复厌离。趣佛智慧。是菩萨知如来智慧不可思议。不可称量。有大势力。无能胜者。无有杂相。无有衰恼。能至<a href=\"/remen/wuwei.html\" class=\"keylink\" target=\"_blank\">无畏</a>安隐大城。能救无量苦恼众生。如是见知佛智无量。见有为法无量苦恼。于一切众生。<a href=\"/remen/zhuansheng.html\" class=\"keylink\" target=\"_blank\">转生</a>殊胜十心。何等为十。众生可愍。孤独无救。贫无依止。三毒之火炽然不息。闭在三有牢固之狱。<a href=\"/remen/changzhu.html\" class=\"keylink\" target=\"_blank\">常住</a><a href=\"/remen/fannao.html\" class=\"keylink\" target=\"_blank\">烦恼</a>诸恶刺林。无正观力。于善法中。欲乐心薄。失佛妙法。而常随顺<a href=\"/remen/shengsi.html\" class=\"keylink\" target=\"_blank\">生死</a>水流。怖畏<a href=\"/remen/niepan.html\" class=\"keylink\" target=\"_blank\">涅槃</a>。是菩萨见诸众生如是衰恼。发大精进。是众生等我应救。我应解。应令清净。应令得脱。应着善处。应令安住。应令欢喜。应令知所宜。应令得度。应使灭苦。菩萨如是厌离一切有为法。深念众生。见一切智无量利益。即时欲具佛智慧救度众生。勤行<a href=\"/remen/pusadao.html\" class=\"keylink\" target=\"_blank\">菩萨道</a>。作是思惟。此诸众生。堕在大苦诸烦恼中。以何方便。而拔济之。使得永住毕竟之乐。即时知住无碍解脱智慧中者。乃可得此。是无碍解脱智慧不离通达。诸法如实智。无行行慧。如是慧明从何而得。当知不离多闻决定智慧。复作是念。一切<a href=\"/remen/fofa.html\" class=\"keylink\" target=\"_blank\">佛法</a>以何为本。不离闻法为本。菩萨如是知已。一切求法。转加精勤。日夜听受。无有厌足。喜法。爱法。依法。顺法。满法。辩法。究竟法。归法。救法。随顺行法。菩萨如是方便求法。所有珍宝无所遗惜。于此物中。不生难想。但于<a href=\"/remen/shuofa.html\" class=\"keylink\" target=\"_blank\">说法</a>者。生难遭想。为求法故。于内外物。无不能舍。国土人民。摩尼七宝。象马辇舆。众宝璎珞。严身之具。妻妾男女。肢节手足。举身施与。无所爱惜。又为求法故。于说法者。尽心恭敬。供养给侍。破除憍慢。我慢大慢。诸恶苦恼。悉能忍受。深求法故。若得一句未曾闻法。胜得三千<a href=\"/remen/daqianshijie.html\" class=\"keylink\" target=\"_blank\">大千世界</a>满中珍宝。得闻一偈。胜得转轮圣王。释提桓因。梵天王处。<a href=\"/remen/wuliangjie.html\" class=\"keylink\" target=\"_blank\">无量劫</a>住。是菩萨若有人来作如是言。我有佛所说法一句。能净菩萨道。汝今若能入大火坑。受大苦者。当以相与。是菩萨作是念。我受一句法故。设令三千大千世界大火满中。尚从梵天而自投下。何况小火。我尽受一切诸<a href=\"/remen/diyu.html\" class=\"keylink\" target=\"_blank\">地狱</a>苦。犹应求法。何况人中诸小苦恼。为求法故。发如是心。又如所闻法。心常喜乐。悉能正观。是菩萨闻诸法已。降伏其心。于空闲处。心作是念。如说<a href=\"/remen/xingzhe.html\" class=\"keylink\" target=\"_blank\">行者</a>。乃得佛法。但以口言。无有是处。菩萨如是则离欲恶。不善法。有觉有观。离生喜乐。入初禅。灭觉观。内清净。心一处无觉无观。定生喜乐。入二禅。离喜行舍。成就念慧。身受乐。诸贤圣能说能舍。常念受乐。入三禅。断弃苦乐。忧喜已灭。不苦不乐。行舍念净。入四禅。是菩萨过一切色相。灭一切有对相。不念一切别异相。故知无边虚空。即入虚空无色定处。过一切虚空相。知无边识。即入识无色定处。过一切识相。知无所有。即入无所有无色定处。过一切无所有处。知非有想非无想安隐。即入非有想非无想无色定处。顺诸法行。而不乐着。</p><p>是菩萨以慈心广大无量。无嗔恨。无恼害。以信解力。遍满十方。悲喜舍心亦复如是。是菩萨有<a href=\"/remen/shentong.html\" class=\"keylink\" target=\"_blank\">神通</a>力。能动大地。一身为多身。多身为一身。现没还出。石壁皆过。如行虚空。于虚空中。跏趺而去。犹如飞鸟。履水如地。入地如水。身出烟焰。如大火聚。日月威德。而能以手扪摸摩之。身力<a href=\"/remen/zizai.html\" class=\"keylink\" target=\"_blank\">自在</a>。乃至梵世。是菩萨天耳清净。过天人耳。悉闻人天音声远近。是菩萨以他心智。如实知他心欲心。如实知欲心。离欲心。如实知离欲心。嗔心。离嗔心。痴心。离痴心。垢心。离垢心。小心。大心。广心。狭心。乱心。无乱心。定心。不定心。缚心。解心。有上心。无上心。如实知有上心。无上心。是菩萨念知<a href=\"/remen/suming.html\" class=\"keylink\" target=\"_blank\">宿命</a>诸所生处。一世二世。乃至百千万亿那由他世。一劫二劫。乃至百千万亿那由他劫。其中诸劫。无量成坏。于诸劫中。所经<a href=\"/remen/yinyuan1.html\" class=\"keylink\" target=\"_blank\">因缘</a>。悉能念知。我生彼处如是种族。如是姓名。如是饮食。如是苦乐。如是久住。我于彼死。生于此间。于此间死。生于彼间。如是种种。悉能念知是。菩萨天眼清净。过天人眼。见诸众生死此生彼。形色好恶。贫贱富贵。趣<a href=\"/remen/shane.html\" class=\"keylink\" target=\"_blank\">善恶</a>道随业受报。皆如实知。所谓是诸众生。成就身恶业。口恶业。意恶业。拒逆贤圣。受邪见教。起罪业因缘故。身坏命终。堕于恶道。是诸众生。成就身善业。口善业。意善业。不逆贤圣。信受<a href=\"/remen/zhengjian.html\" class=\"keylink\" target=\"_blank\">正见</a>。<a href=\"/remen/xingshan.html\" class=\"keylink\" target=\"_blank\">行善</a>业因缘故。身坏命终。生于善处。是菩萨于诸禅定解脱<a href=\"/remen/sanmei.html\" class=\"keylink\" target=\"_blank\">三昧</a>。能入能出。而不随生。有助<a href=\"/remen/puti.html\" class=\"keylink\" target=\"_blank\">菩提</a>法处。以愿力故。能生其中。是菩萨住于明地。见数百千万亿那由他诸佛<a href=\"/remen/shizun.html\" class=\"keylink\" target=\"_blank\">世尊</a>。恭敬供养。尊重赞叹。衣服饮食。卧具医药。亲近诸佛。听受经法。如说<a href=\"/remen/xiuxing.html\" class=\"keylink\" target=\"_blank\">修行</a>。是菩萨观诸法不生不灭。众缘而有。于百千亿劫所集欲缚。有缚。无明缚。皆悉微薄。不复积集。不积集故。断于邪贪。邪嗔。邪痴。譬如真金。巧师炼治。转更精好。光明倍胜。菩萨亦如是。住在明地。不集三缚故。断于邪贪。邪嗔。邪痴。一切善根。转增明净。是菩萨忍辱心。美妙心。不坏心。不动心。不浊心。不高下心。一切所作不望报心。他少有所作当生报心。不谄曲心。不染乱心。转胜明净。菩萨尔时于四摄法。爱语利益偏多。十波罗蜜。忍辱波罗蜜。精进波罗蜜偏胜。余助菩提法。皆转明净。诸佛子。是名略说菩萨第三明地。菩萨住是地中。多作释提桓因。智慧猛利。能以方便。转诸众生。令离淫欲。所作善业。布施爱语。利益同事。皆不离<a href=\"/remen/nianfo.html\" class=\"keylink\" target=\"_blank\">念佛</a>。不离念法。乃至不离念具足一切种智。常生是心。我当于一切众生。为首为胜。乃至于一切众生。为依止者。是菩萨若欲勤行精进。于须臾间。能得十万三昧。乃至能示十万菩萨。以为眷属。若以愿力神通自在。过于此数。若干百千万亿那由他劫不可计知。时金刚藏菩萨。欲重明此义。以偈颂曰。</p><p>菩萨深<a href=\"/remen/xinxing1.html\" class=\"keylink\" target=\"_blank\">信心</a>能得第三地</p><p>清净猛利心厌离欲不退</p><p>坚堪受无厌胜大悉具足</p><p>以如是等心得入于三地</p><p>智者住明地观有为作法</p><p>不净无常苦无我坏败相</p><p>无有牢固性不久念念灭</p><p>如是思惟知无有来去相</p><p>见诸有为法如病如痈疮</p><p>爱心所缠缚生诸忧悲苦</p><p>但为贪恚痴猛火所焚烧</p><p>从无始世来炽然常不息</p><p>即时于一切<a href=\"/remen/sanjie.html\" class=\"keylink\" target=\"_blank\">三界</a>生厌离</p><p>恶贱有为法心无所贪着</p><p>但求诸佛智无量无边限</p><p>甚深难思议清净无诸苦</p><p>如是见佛智无诸苦恼已</p><p>哀愍诸众生贫穷无<a href=\"/remen/fuhui.html\" class=\"keylink\" target=\"_blank\">福慧</a></p><p>三毒火常然无有救护者</p><p>堕在地狱中无量苦所切</p><p>放逸凡夫人没诸烦恼海</p><p>盲冥无所见失诸佛法宝</p><p>常随生死流无怖空怖畏</p><p>我于是众生当勤度脱之</p><p>精进求智慧为作<a href=\"/remen/154932.html\" class=\"keylink\" target=\"_blank\">饶益</a>者</p><p>思惟何方便可以得救护</p><p>唯有诸如来深妙无碍智</p><p>此智何为因无行行慧生</p><p>思惟是智慧从于多闻起</p><p>如是筹量已勤求多闻法</p><p>日夜常精进听受无厌倦</p><p>读诵爱乐法唯法以为贵</p><p>为欲求法故以诸珍宝等</p><p>所亲爱妻子随意诸眷属</p><p>国土及城邑资生诸宝物</p><p>欢喜而施与心无所恋惜</p><p>头目耳鼻舌牙齿及手足</p><p>肢节身血肉心肝及髓脑</p><p>以此等施人犹不以为难</p><p>若得闻<a href=\"/remen/zhengfa.html\" class=\"keylink\" target=\"_blank\">正法</a>是为甚希有</p><p>假令有一人语此菩萨言</p><p>汝今若能入是大猛火聚</p><p>然后当与汝诸佛所说法</p><p>闻已即欢喜自投无有疑</p><p>设使三千界大火满其中</p><p>须弥梵世下不足以为难</p><p>若为求一句诸佛所说法</p><p>救诸苦恼者得之为甚难</p><p>从初始<a href=\"/remen/faxin.html\" class=\"keylink\" target=\"_blank\">发心</a>乃至<a href=\"/remen/chengfo.html\" class=\"keylink\" target=\"_blank\">成佛</a>道</p><p>我于其中间尽此诸劫数</p><p>为欲求法故备受阿鼻苦</p><p>何况于人间小小诸苦恼</p><p>以听法因缘能得正忆念</p><p>正忆念因缘能生诸禅定</p><p>深妙等三昧及五神通事</p><p>次第皆能起自在不随生</p><p>菩萨住是地能以决定心</p><p>多供养诸佛听受所说法</p><p>断邪爱恚痴诸缚悉微薄</p><p>犹如成炼金调和得其所</p><p>菩萨住是地福德藏充满</p><p>多作忉利王自在化淫欲</p><p>爱佛<a href=\"/remen/gongde.html\" class=\"keylink\" target=\"_blank\">功德</a>故化导无量众</p><p>悉能令得住无上佛道中</p><p>菩萨住是地能以柔软心</p><p>勤行于精进得百千三昧</p><p>见百千诸佛相好<a href=\"/remen/zhuangyan.html\" class=\"keylink\" target=\"_blank\">庄严</a>身</p><p>其心转猛利愿力者殊胜</p><p>常为诸众生勤求好事者</p><p>分别解说此第三明地竟</p><p>第四炎慧地</p><p>诸佛子闻说如是地行义</p><p>深妙无有量心皆大欢喜</p><p>散众名华香供养于如来</p><p>地及大海水悉皆大震动</p><p>天诸采女等于上虚空中</p><p>同以微妙音歌颂此上法</p><p>他化自在王闻已大欢喜</p><p>雨摩尼珠宝以散于佛上</p><p>踊跃称赞言善哉佛出世</p><p>功德藏流布利益于我等</p><p>我今闻说此菩萨地行义</p><p>是事百千劫难闻而得闻</p><p>愿更说后地利益诸天人</p><p>佥皆喜欲闻得地诸行义</p><p>解脱月菩萨重请金刚藏</p><p>愿为诸菩萨说至四地行</p><p>金刚藏菩萨语解脱月菩萨言。佛子。诸菩萨摩诃萨净三地已。欲得第四地。当以十法明门。何等为十。一观察众生界。二观察法界。<a href=\"/remen/sanguan.html\" class=\"keylink\" target=\"_blank\">三观</a>察世界。四观察虚空界。五观察识界。六观察欲界。七观察<a href=\"/remen/sejie.html\" class=\"keylink\" target=\"_blank\">色界</a>。八观察<a href=\"/remen/wusejie.html\" class=\"keylink\" target=\"_blank\">无色界</a>。九观察胜信解界。十观察大心界。菩萨以此十法明门。得入第四地。菩萨住焰地。即于如来家。转有势力。得内法故。有十种智。何等为十。一心不退转。二于<a href=\"/remen/sanbao.html\" class=\"keylink\" target=\"_blank\">三宝</a>中。得不坏心。清净毕竟。三修习观生灭。四修习诸法本来不生。五常修习<a href=\"/remen/shijian.html\" class=\"keylink\" target=\"_blank\">世间</a>成坏。六修习业因缘故有生七修习分别生死涅槃门差别。八修习众生业差别。九修习前际后际差别。十修习现在常灭不住行是十智心。则生佛家。转得势力。佛子。菩萨摩诃萨住是第四地。观内身循身观。精勤一心。除世间贪忧。观外身循身观。精勤一心。除世间贪忧。观内外身循身观精勤一心。除世间贪忧。观内受外受内外受。内心外心内外心。内法外法内外法循法观。精勤一心。除世间贪忧。是菩萨未生恶不善法。为不生故。勤精进发心正断。已生诸恶不善法为断故。勤精进发心正断。未生诸善法为生故。勤精进发心正行。已生诸善法为住不失修满增广故。勤精进发心正行。是菩萨修行四如意足。欲定断行成就。修如意足。依止厌依止离。依止灭。<a href=\"/remen/huixiang.html\" class=\"keylink\" target=\"_blank\">回向</a>涅槃。精进定。心定。慧定。断行成就。修如意足。依止厌离灭。回向涅槃。是菩萨修行信根。精进根。念根。定根。慧根。依止厌离灭。回向涅槃。是菩萨修行信力。精进力。念力。<a href=\"/remen/dingli.html\" class=\"keylink\" target=\"_blank\">定力</a>。慧力。依止厌离灭。回向涅槃。是菩萨修行念觉分。择法觉分。精进觉分。喜觉分。猗觉分。定觉分。舍觉分。依止厌离灭。回向涅槃。是菩萨修行正见。正思惟。正语。正业。正命。正精进。<a href=\"/remen/zhengnian.html\" class=\"keylink\" target=\"_blank\">正念</a>。正定。依止厌离灭。回向涅槃。是菩萨以不舍众生心故。行以本愿助故。大悲为首故。大慈合行故。为摄一切智。为庄严佛国。为具佛诸力。无畏。不共法。三十二相。八十种好。为具足音声。为随顺佛深解脱。为思惟大智慧方便故行。</p><p>诸佛子。菩萨住焰地。所有身见等。着我。着众生。着人。寿者。知者。见者。着<a href=\"/remen/wuyin.html\" class=\"keylink\" target=\"_blank\">五阴</a>。十二入。十八界。所起屈伸。卷舒出没。推求心所行爱着。宝重所见。为归为洲。皆悉断灭。是菩萨转倍精进。智慧方便所生助道法。随所修行。心转柔和。堪任有用。无有疲倦。转求上法。增益智慧。救一切世间。随顺诸师。恭敬受教。如所说行。是菩萨尔时。知恩知报恩。心转和善。同止安乐。直心软心。无有邪曲。行正定行。无有憍慢。随顺教诲。得说者意。如是具足<a href=\"/remen/shanxin.html\" class=\"keylink\" target=\"_blank\">善心</a>。软心。寂灭心。忍辱心。净地诸法思惟修行。是菩萨尔时成不转精进。不舍精进。不染精进。不坏精进。不厌倦精进。广大精进。无边精进猛利精进。无等等精进。救一切众生精进。是菩萨修习如是精进。直心清净。不失深心信解明利。善根增长。远离世间。垢浊不信。皆已灭尽。无疑无悔。现前具足于一切佛大信解事。不厌不舍。自然习乐无量之心。常现在前。菩萨住第四焰地。能见数百千万亿那由他诸佛世尊。恭敬供养。尊重赞叹。衣服饮食。卧具医药。亲近诸佛。一心听法。能信奉持。多于佛所。<a href=\"/remen/chujia.html\" class=\"keylink\" target=\"_blank\">出家</a><a href=\"/remen/xiudao.html\" class=\"keylink\" target=\"_blank\">修道</a>。是菩萨乐心。深心。清净信解平等。转更明了。住寿多劫。若干百千万亿那由他劫。善根转胜譬如上真金。为庄严具。余金不及。如是菩萨住此焰地善根转增。下地菩萨所不能及。譬如摩尼珠。光明清净能照四方。余宝不及。水雨浇渍。光明不灭。菩萨住焰地。下地菩萨所不能及。一切诸魔。及诸烦恼。皆不能坏。诸佛子。是名略说菩萨第四焰地。菩萨住是地中。多作须夜摩天王。<a href=\"/remen/jiaohua.html\" class=\"keylink\" target=\"_blank\">教化</a>众生。破于我心。所作善业。布施爱语。利益同事皆不离念佛。不离念法。乃至不离念具足一切种智。常生是心我当于一切众生。为首为胜。乃至于一切众生。为依止者。是菩萨若欲勤行精进。须臾之间。得百亿三昧。乃至示现百亿菩萨。以为眷属。若以愿力自在示现。过于此数。若干百千万亿那由他劫。不可计知。尔时金刚藏菩萨。欲重明此义。以偈颂曰。</p><p>诸菩萨具足修治明地已</p><p>观察诸众生法及于世界</p><p>虚空识欲色无色胜信解</p><p>大心清净故得入第四地</p><p>即于如来家增长得势力</p><p>不退于佛道三宝不坏信</p><p>观诸法生灭一切本来空</p><p>知世间成败从业而有生</p><p>众生业差别生死涅槃异</p><p>观法先后际常灭不住相</p><p>诸大菩萨等得如是法已</p><p>哀愍诸众生习身受心法</p><p>内外<a href=\"/remen/sinianchu.html\" class=\"keylink\" target=\"_blank\">四念处</a>依止于厌离</p><p>亦依止寂灭回向于涅槃</p><p>除灭恶法故善法得增长</p><p>习行四正法修四如意足</p><p>习行于五根及以修五力</p><p>修习七觉意行于八圣道</p><p>修习如是法皆为众生故</p><p>本愿之所助慈悲心为首</p><p>为摄一切智庄严诸佛土</p><p>成就十种力无畏不共法</p><p>诸音声言说甚深妙道法</p><p>及无碍解脱大智慧方便</p><p>从身见为首六十二见等</p><p>众生及我人<a href=\"/remen/shouming.html\" class=\"keylink\" target=\"_blank\">寿命</a>知见者</p><p>于诸阴界入之所贪着处</p><p>得是第四地皆悉已灭离</p><p>断诸烦恼业其心转明净</p><p>诸所作善业皆为救世间</p><p>菩萨柔软心常不为放逸</p><p>堪用正直意求利于众生</p><p>如此所求事皆为无上道</p><p>大智慧职位利益世间故</p><p>深心敬养师如说乐修行</p><p>知恩报恩者易化无嗔恨</p><p>无有邪曲心柔和同止乐</p><p>修习如是法精进不退转</p><p>菩萨住是地不失深直心</p><p>净心与信解增长诸善根</p><p>世间诸垢浊不信疑悔事</p><p>如是等诸法皆悉得除灭</p><p>诸菩萨住是第四焰地中</p><p>得值无量佛咨受所说法</p><p>于是诸佛所出家难沮坏</p><p>如真金庄严余金所不及</p><p>菩萨住是地诸功德深心</p><p>智慧及方便所行清净道</p><p>乃至千亿魔皆所不能坏</p><p>如真妙明珠不为水雨败</p><p>菩萨住是地天人所供养</p><p>多作夜摩王能转诸邪见</p><p>所作诸善业皆为佛智慧</p><p>其心常坚固不可得动转</p><p>若勤行精进得百亿三昧</p><p>能见百亿佛愿力则过是</p><p>如是第四地清净名为焰</p><p>无量福慧者今已解说竟</p><p>第五难胜地</p><p>诸菩萨闻是第四地行法</p><p>心皆怀喜悦踊跃无有量</p><p>雨天众宝华雰雰如雪下</p><p>咸赞言善哉金刚藏大士</p><p>他化自在王与诸眷属等</p><p>于上虚空中心皆大欢喜</p><p>放众妙光明作天诸妓乐</p><p>歌叹佛功德及诸菩萨众</p><p>天诸采女等各以清妙音</p><p>同声称赞佛而说如是言</p><p>世尊久远来勤苦所求愿</p><p>无上正真道于今始乃得</p><p>利益天人者久乃得奉见</p><p>释迦牟尼佛今至于天宫</p><p>从久远已来大海相始动</p><p>久远无量世今乃放妙光</p><p>众生从久远今始得安乐</p><p>久乃方得闻大慈悲德音</p><p>度诸功德岸久远今乃值</p><p>圣王能悉破憍慢我心等</p><p>无比可恭敬而今得供养</p><p>能开诸天道使得一切智</p><p>世尊甚清净无量如虚空</p><p>不染于世法如莲华在水</p><p>处世最高大犹如巨海中</p><p>须弥大山王是故欢喜礼</p><p>如是诸天女各以众妙音</p><p>敬心歌颂已默然而观佛</p><p>解脱月菩萨请金刚藏言</p><p>愿说得五地行相之因缘</p><p>金刚藏菩萨语解脱月菩萨言。佛子。菩萨摩诃萨已具足第四地。欲得第五地。当以十平等心。何等为十。一过去佛法平等。二未来佛法平等。三现在佛法平等。四戒净平等。五心净平等。六除见疑悔净平等。七道非道净平等。八行知见净平等。九诸菩提分法转胜净平等。十化众生净平等。菩萨以是十平等心。得入第五地。菩萨住难胜地。善修菩提法故。深心清净故。求转胜道故。则能得佛。是菩萨得大愿力故。慈悲心不舍一切故。得念慧道力故。修习福慧不舍故。出生方便故。欲得转胜道上地明观法故。受诸佛神力所护故。生定不退心故。如实知是苦圣谛。是苦集谛。是苦灭谛。是苦灭道谛。是菩萨善知世谛。善知第一义谛。善知相谛。善知差别谛。善知说谛。善知事谛。善知生起谛。善知尽无生谛。善知入道谛。善知一切菩萨次第成就诸地起如来智谛。菩萨随众生意。令欢喜故。知世谛究竟一乘故。知第一义谛。分别诸法自相故。知相谛诸法各异故知差别谛。分别阴界入故。知说谛以身心苦恼故。知苦谛诸趣生相续故。知集谛毕竟灭一切恼故。知灭谛至不二法故。知道谛以一切种智。知一切法。次第成一切菩萨地故。知如来智谛以信解力故。知非得无尽谛智。菩萨如是以此诸谛智。如实知一切有为法。虚伪诳诈。假住须臾。诳惑凡人。菩萨尔时于众生中。大悲转胜。生大慈光明。得如是智慧力。不舍一切众生。常求佛智慧。如实观一切有为法先际后际。知众生从先际无明有爱故生。<a href=\"/remen/liuzhuan.html\" class=\"keylink\" target=\"_blank\">流转</a>生死。于五阴归处。不能动发。增苦恼聚。是中无我。无我所。无众生。无人。无知者。无寿命者。后际亦如是。如是无所有。而愚痴贪着。不知究竟有出无出。又作是念。凡夫众生甚为可怪。无明痴故。有无量身。已灭今灭当灭。如是生死。不能于身生厌离想转更增长五道苦轮。生死水漂不能得返。归五阴舍不能舍离。不知不畏四大毒蛇。不能拔出憍慢见箭。不能灭除贪恚痴火。不能破坏无明愚闇。不能干竭爱着大海。不求十力大圣导师。常随魔意于生死城。常为诸恶觉观所转。如是苦恼。孤穷众生无有救者。无有舍者。无有究竟道者。唯我一人独无等侣。修习福慧。以是资粮。令此众生。住毕竟净。乃至得一切法中无碍智力。如是思惟。从正观生于智力发愿。所作一切善根。皆为度众生故。为一切众生求安乐故。为利益一切众生故。为解脱一切众生故。为一切众生无苦恼故。为一切众生无粗恶故。为一切众生心清净故。为调伏一切众生故。为灭一切众生诸忧恼苦。满其愿故。</p><p>是菩萨住难胜地。不忘诸法故。名为念者。决定智慧故。名为智者。知经书意次第故。名为有道者。自护护彼故。名为有惭愧者。不舍持戒故。名为坚心者。善思惟是处非处故。名为觉者。不随他故。名为随智者。善分别诸法章句义故。名为随慧者。善修禅定故。名为得神通者。随世间法行故。名为方便者。善集福德资粮故。名为无厌足者。常求智慧因缘故。名为不舍者。集大慈大悲因缘故。名为无疲倦者。常正忆念故。名为远离<a href=\"/remen/pojie.html\" class=\"keylink\" target=\"_blank\">破戒</a>者。深心求佛十力。四无所畏。十八不共法故。名为常念佛法者。常令众生离恶修善故。名为庄严佛国者。种诸福德。庄严三十二相八十种好故。名为行种种善业者。求庄严<a href=\"/remen/foshen.html\" class=\"keylink\" target=\"_blank\">佛身</a>口意故。名为常行精进者。供养一切说法菩萨故。名为乐大恭敬者。一切菩萨方便中心无碍故。名为心无碍者。常乐教化众生故。名为昼夜远离余心者。菩萨如是行时。以布施教化众生。爱语利益同事。亦教化众生。又以色身示现。教化众生。亦以说法。教化众生。亦示诸菩萨行事。教化众生。亦示诸佛大事。教化众生。亦示生死过恶。教化众生。亦示诸佛智慧利益教化众生。菩萨如是修习。以大神力种种因缘方便道。教化众生。是菩萨虽种种因缘方便。心常在佛。不失善根。又复常求转胜利益众生法。是菩萨利益众生故。知世所有经书技艺。文章算数。金石诸性。治病医方。干消癞病。鬼着蛊毒等。妓乐歌舞。戏笑欢娱。国土城郭。聚落室宅。园林池观。华果药草。金银琉璃。珊瑚琥珀。砗磲码瑙。示诸宝聚。日月五星。二十八宿。占相吉凶。地动梦怪。身中诸相。布施持戒。摄伏其心。禅定神通。四无量心。四无色定。诸不恼乱。安众生事。哀众生故。出如此法。令入诸佛无上之法。菩萨住难胜地。值数百千万亿佛。恭敬供养。尊重赞叹。衣服饮食。卧具医药。亲近听法。闻法出家。而为法师。说法利益。得转胜多闻三昧。乃至过百千万亿劫。而不忘失。一切福德善根。转胜明净。譬如成炼真金。砗磲磨莹。其光转胜。菩萨住是地中。方便智慧力故。功德善根。转净明胜。下地不及。又如日月星宿。诸天宫殿。风持令去。不失法度。如是菩萨住难胜地。以方便思惟故。福德善根转倍明净。而不取证。亦不疾成于无上道。佛子。是名略说菩萨难胜地。菩萨住是地中。多作兜率陀天王。诸根猛利。悉能摧伏一切外道。有所作业。布施爱语。利益同事。皆不离念佛。不离念法。乃至不离念具足一切种智。常生是心。我当于一切众生。为首为胜。乃至于一切众生。为依止者。佛子。是菩萨若欲勤行精进。须臾之间。得千亿三昧。乃至能示千亿菩萨。以为眷属。若以愿力神通自在。复过是数。若干百千万亿劫不可计知。时金刚藏菩萨欲重明此义。以偈颂曰。</p><p>诸菩萨具足四地行法已</p><p>思惟三世佛戒心除疑悔</p><p>道非道知见菩提化众生</p><p>如是平等观得入第五地</p><p>四念处为弓信五根为箭</p><p>四正勤为马四如意为车</p><p>五力以为铠破诸烦恼贼</p><p>勇健不退转直入第五地</p><p>惭愧无垢衣净戒以为香</p><p>七觉为华鬘禅定为涂香</p><p>智慧与方便种种念庄严</p><p>如是则得入陀罗尼园林</p><p>四如意为足正念为头项</p><p>慈悲明净眼利智慧为牙</p><p>以空无我吼破诸烦恼贼</p><p>如是人师子能入第五地</p><p>是菩萨已得住于第五地</p><p>转修胜净法皆为佛道故</p><p>常行慈悲心未曾有厌倦</p><p>常为修习此第五地行法</p><p>深集二资粮福德及智慧</p><p>种种方便力上地明观法</p><p>常为佛所护得成于念慧</p><p>次第能善观如实知诸谛</p><p>苦集灭止道世相第一事</p><p>说生起差别无生如来智</p><p>如是观诸谛心微妙清净</p><p>虽未能逮得无障碍解脱</p><p>以能有智慧及与信力故</p><p>得胜于一切世间诸智慧</p><p>如是观诸谛悉知有为法</p><p>虚伪不真实无一坚固相</p><p>能得于诸佛慈悲光明分</p><p>为诸众生故专心求佛慧</p><p>知有为先后众生甚可愍</p><p>堕在无明闇爱因缘所系</p><p>是菩萨能灭世间之苦恼</p><p>知法无寿者犹如草木等</p><p>众生常以二烦恼因缘故</p><p>从于先世来后世亦如是</p><p>相续不断绝不能尽苦边</p><p>于此生愍伤我当度脱之</p><p>不能出五阴不畏四大害</p><p>不拔诸邪箭不灭三毒火</p><p>不除无明闇堕在大爱海</p><p>无有智慧眼离大导师故</p><p>知如是事已转加勤精进</p><p>有所作起业皆为度众生</p><p>常住正念慧有道有惭愧</p><p>坚心觉随智转更令增益</p><p>修福慧无厌持戒不羸弱</p><p>求多闻无倦正修净佛土</p><p>种相好音声因缘无厌足</p><p>所作诸善业皆为利众生</p><p>为利世间故造立经书等</p><p>金石性医方歌舞戏笑事</p><p>堂阁及园林衣服诸饮食</p><p>示种种宝聚令众得欢喜</p><p>占日月五星及二十八宿</p><p>地动吉凶相梦书诸怪事</p><p>布施净戒等离欲修禅定</p><p>四无量神通安乐世间故</p><p>大智慧菩萨得此难胜地</p><p>供养万亿佛从佛而听法</p><p>所修诸善根皆悉得明净</p><p>犹如砗磲宝莹磨于真金</p><p>譬如宝宫殿风持不失法</p><p>世法所不染如莲华在水</p><p>菩萨住是地多作兜率王</p><p>诸根转猛利破诸外道见</p><p>所作诸善业皆为佛智慧</p><p>得<a href=\"/remen/foli.html\" class=\"keylink\" target=\"_blank\">佛力</a>无畏能度诸众生</p><p>是菩萨勤修转胜精进力</p><p>即能得千亿深妙诸三昧</p><p>供养千亿佛动千亿世界</p><p>随其所愿力过是数无量</p><p>如是第五地种种诸方便</p><p>上智慧大人<a href=\"/remen/rufa.html\" class=\"keylink\" target=\"_blank\">如法</a>解说竟</p></div>"
},{
    "title": "第二十六卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第二十六卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>十地品第二十二之四</p><p>第六现前地</p><p>诸菩萨闻说上地之行相</p><p>在于<a href=\"/remen/xukong.html\" class=\"keylink\" target=\"_blank\">虚空</a>中雨众妙珍宝</p><p>放清净光明<a href=\"/remen/gongyang.html\" class=\"keylink\" target=\"_blank\">供养</a>于<a href=\"/remen/shizun.html\" class=\"keylink\" target=\"_blank\">世尊</a></p><p>咸赞言善哉善哉金刚藏</p><p>无量亿诸天心皆大<a href=\"/remen/huanxi.html\" class=\"keylink\" target=\"_blank\">欢喜</a></p><p>于上虚空中雨种种珍宝</p><p>光明相绮错微妙甚可乐</p><p>香华诸璎珞幡盖散佛上</p><p>他化<a href=\"/remen/zizai.html\" class=\"keylink\" target=\"_blank\">自在</a>王与诸眷属等</p><p>雨众妙宝物雰雰如雪下</p><p>歌颂供养佛称叹金刚藏</p><p>咸赞言善哉快说诸地行</p><p>千万亿天女于上虚空中</p><p>作天众妓乐歌叹佛<a href=\"/remen/gongde.html\" class=\"keylink\" target=\"_blank\">功德</a></p><p>咸作如是言如来之所说</p><p>微妙无有量能灭诸<a href=\"/remen/fannao.html\" class=\"keylink\" target=\"_blank\">烦恼</a></p><p>诸法本性空无有毫末相</p><p>空无有分别同若如虚空</p><p>无有去住相亦无有戏论</p><p>本来常清净如如无分别</p><p>若人能通达一切诸法性</p><p>于有于无中其心不动摇</p><p>但以大悲心为度诸<a href=\"/remen/zhongsheng.html\" class=\"keylink\" target=\"_blank\">众生</a></p><p>是名诸<a href=\"/remen/fozi.html\" class=\"keylink\" target=\"_blank\">佛子</a>从佛口法生</p><p>常行于<a href=\"/remen/bushi.html\" class=\"keylink\" target=\"_blank\">布施</a>利益诸众生</p><p>本来虽清净持戒而坚心</p><p>虽本心无伤而行于忍辱</p><p>虽知法性离而行于<a href=\"/remen/jingjin.html\" class=\"keylink\" target=\"_blank\">精进</a></p><p>虽先灭烦恼而入于诸禅</p><p>虽先解法空而分别诸法</p><p>寂灭智虽多而求利<a href=\"/remen/shijian.html\" class=\"keylink\" target=\"_blank\">世间</a></p><p>能灭诸恶者名之为大人</p><p>如是诸天女百千种妙音</p><p>称赞歌颂已默然而观佛</p><p><a href=\"/remen/jietuo.html\" class=\"keylink\" target=\"_blank\">解脱</a>月菩萨请金刚藏言</p><p>当以何行相得成第六地。</p><p>金刚藏菩萨言。佛子。菩萨摩诃萨已具足五地。欲入六地。当以十平等法。何等为十。一以无性故。一切法平等。二以<a href=\"/remen/wuxiang.html\" class=\"keylink\" target=\"_blank\">无相</a>故。一切法平等。三以无生故。一切法平等。四以无成故。一切法平等。五以本来清净故。一切法平等。六以无戏论故。一切法平等。七以不取不舍故。一切法平等。八以离故。一切法平等。九以幻梦影响水中月故。一切法平等。十以有无不二故。一切法平等。菩萨以是十平等法。得入第六地。菩萨如是观一切法性。能忍随顺得第六地。无生法忍虽未现前。心已成就明利顺忍。是菩萨观一切法如是相。大悲为首。增长大悲故。观世间生灭相。作是念。世间所有受身生处。皆以贪着我故。若离着我。则无生处。一切凡夫。常随邪念。行邪妄道。愚痴所盲。贪着于我。习起三行。罪行福行不动行。以是行故。起有漏心种子。有漏有取心故。起<a href=\"/remen/shengsi.html\" class=\"keylink\" target=\"_blank\">生死</a>身。所谓业为地。识为种子。无明覆蔽。爱水为润。我心溉灌种种诸见。令得增长。生名色芽。因名色故生诸根。诸根合故有触。从触生受。乐受故生爱。爱增长故有取。取<a href=\"/remen/yinyuan1.html\" class=\"keylink\" target=\"_blank\">因缘</a>故有有。于有起<a href=\"/remen/wuyin.html\" class=\"keylink\" target=\"_blank\">五阴</a>身名为生。五阴变名为老。五阴灭名为死。老死因缘。有忧悲热恼。众苦聚集。是<a href=\"/remen/shieryinyuan.html\" class=\"keylink\" target=\"_blank\">十二因缘</a>。无有集者。无有散者。缘合则有。缘散则无。菩萨如是。于六地中。随顺观十二因缘。又作是念。不如实知第一义故有无明。无明起业是名行。依行有初识。与识共生有四取阴。依止取阴有名色。名色成就有六入。根尘合故有触。触因缘生受。贪乐受名为爱。爱增长名为取。从取起业名为有。业报五阴名为生。五阴变名为老。五阴坏名为死。死别离时。贪着心热名为悲。发声啼哭。五识为苦。<a href=\"/remen/yishi.html\" class=\"keylink\" target=\"_blank\">意识</a>为忧。忧苦转多名为恼。如是但生大苦积聚。是十二因缘。<a href=\"/remen/wuwo.html\" class=\"keylink\" target=\"_blank\">无我</a>无我所。无作者。无使作者。若有作者。则有作事。若无作者。则无作事。第一义中。无作者。无作事。又作是念。<a href=\"/remen/sanjie.html\" class=\"keylink\" target=\"_blank\">三界</a>虚妄。但是心作。十二缘分。是皆依心。所以者何。随事生欲心。是心即是识。事是行。行诳心故名无明。识所依处名名色。名色增长名六入。三事和合有触。触共生名受。贪着所受名为爱。爱不舍名为取。彼和合故名为有。有所起名为生。生变名为老。老坏名为死。又无明有二种作。一者缘中痴。二者为行作因。行亦有二种作。一者生未来世<a href=\"/remen/guobao.html\" class=\"keylink\" target=\"_blank\">果报</a>。二者与识作因。识亦有二种作。一者能受生。二者与名色作因。名色亦有二种作。一者令识起相续。二者与六入作因。六入亦有二种作。一者能缘六尘。二者能与触作因。触亦有二种作。一者能触所缘。二者能与受作因。受亦有二种作。一者觉憎爱事。二者与爱作因。爱亦有二种作。一者于可染中生贪心。二者与取作因。取亦有二种作。一者能增长烦恼。二者与有作因。有亦有二种作。一者能于余道中生。二者与生作因。生亦有二种作。一者能起五阴。二者与老作因。老亦有二种作。一者令诸根熟。二者与死作因。死亦有二种作。一者坏五阴身。二者以不见知故。而令相续不绝。又无明缘诸<a href=\"/remen/xingzhe.html\" class=\"keylink\" target=\"_blank\">行者</a>。无明令行不断。助成行故。行缘识者。令识不断助成识故。识缘名色者。令名色不断助成名色故。乃至生缘老死忧悲苦恼者。令死不断助成死故。无明灭故则诸行灭。乃至生灭故老死忧悲苦恼灭。因灭故果亦灭。又无明爱取是三分。不断烦恼道。行有二分。不断业道。余因缘分。不断苦道。先后际相续故。是三道不断。是三道离我我所而有生灭。又无明及行是过去事。识名色六入触受是现在事。爱取有生老死是未来事。于是有三世转。无明灭故诸行灭。名为断。三世相续说。又十二因缘说名三苦。无明行识名色六入名为行苦。触受名为苦苦。爱取有生老死忧悲苦恼名为坏苦。无明灭故诸行灭。乃至生灭故老死灭。名为断三苦相续说。又因无明诸行生。无明灭诸行灭。以诸行性空故。余亦如是。无明因缘诸行生。以生缚说。无明灭故诸行灭。以灭缚说。余亦如是。又无明因缘诸行生。是随顺无所有观说。无明灭诸行灭。是随顺尽观说。余亦如是。如是逆顺十种观十二因缘法。所谓因缘分次第。心所摄。自助成法。不相舍离。随三道行。分别先后际。三苦差别。从因缘起。生灭缚。无所有尽观。</p><p>是菩萨随十二因缘。无我无人。无众生。无<a href=\"/remen/shouming.html\" class=\"keylink\" target=\"_blank\">寿命</a>者。离作者使作者。无主属众因缘。如是观时。空解脱门现在前。灭此事余不相续故。无相解脱门现在前。知此二种更不乐有唯大悲心<a href=\"/remen/jiaohua.html\" class=\"keylink\" target=\"_blank\">教化</a>众生。无愿解脱门现在前。菩萨<a href=\"/remen/xiuxing.html\" class=\"keylink\" target=\"_blank\">修行</a>三解脱门。离彼我相。离作者受者相。离有无相。悲心转增。以悲心故。勤行精进。未满<a href=\"/remen/puti.html\" class=\"keylink\" target=\"_blank\">菩提</a>法欲令满足。菩萨作是念。有为法和合故增。离散则减。缘具故增。不具则减。我知有为法过故。不应和合。具诸因缘。化众生故。亦不毕竟灭有为法。菩萨如是知有为法无性。离坚固相。无生无灭。与大慈悲和合。不舍众生。即得无障碍<a href=\"/remen/banruo.html\" class=\"keylink\" target=\"_blank\">般若</a>波罗蜜光明现在前。得是<a href=\"/remen/zhihui.html\" class=\"keylink\" target=\"_blank\">智慧</a>具足修集阿耨多罗三藐三菩提因缘。而不住有为法。观有为法性寂灭相。亦不住其中。欲具足无上菩提法故。菩萨住现前地。得胜空<a href=\"/remen/sanmei.html\" class=\"keylink\" target=\"_blank\">三昧</a>。性空三昧。第一义空三昧。究竟空三昧。大空三昧。合空三昧。生空三昧。如实离虚妄空三昧。略空三昧。离分别不分别空三昧。如是等万空三昧门现在前。无相无愿三昧亦如是。是菩萨住现前地。深心。决定心。真心。甚深心。不转心。不舍心。广心。无边心。乐智心。慧方便和合心。如是等心。转胜增长。随顺阿耨多罗三藐三菩提。一切论师不能倾动。入于智地。转声闻辟支佛地。决定向佛智。一切众魔。及诸烦恼。所不能坏。安住菩萨智慧明中。修空无相无愿解脱门。专以智慧方便行助菩提法。是菩萨住现前地。于般若波罗蜜偏胜。得明上顺忍。以顺是法无有违逆。菩萨住现前地。得见数百千万亿佛。恭敬供养。尊重赞叹。衣服饮食。卧具医药。亲近诸佛。于诸佛所。听受<a href=\"/remen/zhengfa.html\" class=\"keylink\" target=\"_blank\">正法</a>。如说修行。令佛欢喜。是人转胜。知<a href=\"/remen/fofa.html\" class=\"keylink\" target=\"_blank\">佛法</a>藏。乃至无量百千万亿劫一切善根。转妙明净。譬如真金。以琉璃磨莹光色转胜。菩萨住现前地。以慧方便故。一切善根。转胜明净。余地不及。譬如月明。能令众生。身得清凉。四种风吹不能遏绝。菩萨住现前地。善根转胜。能灭众生烦恼之火。四种恶魔所不能坏。诸佛子。是名略说菩萨现前地。菩萨住是地。多作善化自在天王。智慧猛利能破一切增上慢者。声闻问难不能穷尽。有所施作。布施爱语利益同事。皆不离<a href=\"/remen/nianfo.html\" class=\"keylink\" target=\"_blank\">念佛</a>。不离念法。乃至不离念具足一切种智。常生是心。我当于一切众生。为首为胜。乃至于一切众生为依止者。是菩萨若欲勤行精进。于须臾间。得百千亿三昧。乃至能示百千亿菩萨。以为眷属。若以愿力。能过是数。若干百千万亿劫。不可计知。时金刚藏菩萨。欲重明此义。以偈颂曰。</p><p>诸菩萨已得具足五地行</p><p>知诸法无性无相无生灭</p><p>本来常清净无有诸戏论</p><p>诸法常离相不取亦不舍</p><p>性空犹如幻离二无分别</p><p>随顺如是行得入第六地</p><p>住明利顺忍以智慧力故</p><p>观察于一切世间生灭相</p><p>悉知诸世间皆从无明有</p><p>无明若灭者则无有世间</p><p>观察因缘法随顺第一义</p><p>而不坏缘报所作及假名</p><p>如实无作者亦无有受者</p><p>如是观有为如云无实事</p><p>不知<a href=\"/remen/zhendi.html\" class=\"keylink\" target=\"_blank\">真谛</a>义名之为无明</p><p>从是则生思身口业行果</p><p>从行故有识即生于名色</p><p>如是次第起生死苦恼聚</p><p>了达于三界但从贪心有</p><p>知十二因缘在于一心中</p><p>如是则生死但从心而起</p><p>心若得灭者生死则亦尽</p><p>无明二种作缘痴作于业</p><p>乃至于老死坏散五阴聚</p><p>从于此事边具出于苦恼</p><p>是事若尽者苦恼则亦灭</p><p>无明若具足相续则不灭</p><p>因缘若尽者相续则亦断</p><p>无明及爱取即是烦恼道</p><p>行及有是业余分则是苦</p><p>痴行为过去识名色六入</p><p>触受是现在余则未来世</p><p>痴业识名色六入名为行</p><p>触受是苦苦余分则是坏</p><p>痴从众缘生则有于诸缚</p><p>众缘若灭者诸缚则亦断</p><p>从因而生果因灭则果灭</p><p>如是观诸法<a href=\"/remen/zixing.html\" class=\"keylink\" target=\"_blank\">自性</a>则皆空</p><p>随顺于无明则有诸世间</p><p>若能不随顺是则断于有</p><p>从是则有是是无则无是</p><p>如是十种观甚深因缘法</p><p>因缘分次第去来及现在</p><p>作不舍一心分别有三道</p><p>三种苦差别生灭于缚法</p><p>无所有及尽能行逆顺观</p><p>菩萨如是入十二因缘法</p><p>知空如梦幻无作者受者</p><p>如是观因缘智者修于空</p><p>事灭不相续入于无相行</p><p>知此二虚假于中无所愿</p><p>但以大悲心愍度于众生</p><p>如是诸大士修习解脱门</p><p>悲心爱乐佛无量诸功德</p><p>知诸有为法皆从和合有</p><p>得万空三昧无相无愿定</p><p>智慧转增进入于上顺忍</p><p>得于诸菩萨无碍智解脱</p><p>如是诸善根转胜利明净</p><p>供养无量佛诸佛所称赞</p><p>于诸如来所<a href=\"/remen/chujia.html\" class=\"keylink\" target=\"_blank\">出家</a><a href=\"/remen/xuefo.html\" class=\"keylink\" target=\"_blank\">学佛</a>道</p><p>入佛诸法藏善根转增长</p><p>犹以琉璃宝莹磨于真金</p><p>光明转清净余所不能及</p><p>如月行虚空清凉被一切</p><p>四种风所吹不能令遏绝</p><p>菩萨智慧光灭诸烦恼火</p><p>四魔不能坏其义亦如是</p><p>菩萨住是地多作善化王</p><p>诸根悉猛利能破增上慢</p><p>所作诸善业皆悉随智慧</p><p>声闻诸问难不能得穷尽</p><p>是佛子若欲如是勤精进</p><p>须臾即能得百千亿三昧</p><p>见于百千亿十方世界佛</p><p>如秋清凉时月光明净好</p><p>如是第六地深妙难知见</p><p>声闻所不了大士略说竟</p><p>第七远行地</p><p>尔时诸天众在于虚空中</p><p>雨香华珍宝如云散佛上</p><p>踊跃发妙音咸赞言善哉</p><p>善哉金刚藏善知第一义</p><p>无量功德聚人中之莲华</p><p>说此上妙行利益诸世间</p><p>他化自在王雨光明宝华</p><p>雰雰而供养除忧烦恼者</p><p>诸天及天王咸发如是言</p><p>若闻此地义则为得大利</p><p>时作百千种上妙诸妓乐</p><p>诸天女称赞承佛神力故</p><p>诸佛最寂灭能转恶为善</p><p>一切诸世间皆所共恭敬</p><p>虽出过世间而示世间法</p><p>知身同实相而示种种身</p><p>虽以诸言音演说寂灭法</p><p>而知于语言无有音声相</p><p>能过百千土上妙供诸佛</p><p>知身佛国土离相智自在</p><p>虽教化众生而无彼我想</p><p>广集大功德不于中起着</p><p>以见取相故三毒火然世</p><p>不取一切相慈悲起精进</p><p>诸天及天女欢喜设供养</p><p>如是赞叹已默然而观佛</p><p>解脱月菩萨请金刚藏言</p><p>大众皆清净愿说七地行</p><p>金刚藏菩萨言。佛子。菩萨摩诃萨已具足第六地。欲入第七地。从方便慧起十妙行。何等为十。善修空无相无愿。而以慈悲心处在众生。随诸佛平等法。而不舍供养诸佛。常乐思惟空智门。而广修集福德资粮。远离三界。而<a href=\"/remen/zhuangyan.html\" class=\"keylink\" target=\"_blank\">庄严</a>三界。毕竟寂灭诸烦恼焰。而为众生起灭贪恚痴烦恼焰法。随顺诸法如幻如梦如水中月不二相。而起分别种种烦恼。及不失业果报。知一切佛国土空如虚空皆是离相。而起净国土行。知一切佛法身无身。而起色身三十二相八十种好。以自庄严。知诸佛音声不可说寂灭相。而随一切。起种种庄严音声。知诸佛于一念中。通达三世。而知种种相。种种时。种种劫。得阿耨多罗三藐三菩提。随众生信解。作如是说。是名从慧方便生十妙行。菩萨摩诃萨修此妙行。如是方便慧现前故。名为入七地。是菩萨住七地。入无量众生界。入无量诸<a href=\"/\" class=\"keylink\" target=\"_blank\">佛教</a>化众生法。入无量世界。入诸佛无量清净国土。入无量诸法差别。入无量诸佛智得无上道。入无量诸劫数。入无量诸佛通达三世。入无量众生欲乐差别。入无量诸佛色身别异。入无量诸佛知众生志行诸根差别。入无量诸佛音声语言令众生欢喜。入无量众生心心所行差别。入无量诸佛随智慧行。入示无量声闻乘信解。入诸佛无量说道因缘令众生信解。入无量辟支佛智慧习成。入诸佛无量甚深智慧所说。入诸菩萨无量所行道。入诸佛无量诸说大乘集成事。令众生得入。菩萨作是念。如是诸佛。有无量无边大势力。如是势力。我应修集。得此势力。不以分别。菩萨如是智慧思惟。修习大方便慧。安住佛智。以不动法故。常起种种度众生道。无有障碍。行住坐卧。皆悉能起度众生法。离诸阴盖。住诸威仪。常不远离如是想念。是菩萨于念念中。具足十波罗蜜。及十地行。何以故。是菩萨。于念念中。大悲为首。修习佛法。一切<a href=\"/remen/huixiang.html\" class=\"keylink\" target=\"_blank\">回向</a>大智慧故。十波罗蜜者。菩萨以求佛道所修善根。与一切众生。是檀波罗蜜。能灭一切烦恼热。是尸波罗蜜。慈悲为首。于一切众生。心无所伤。是羼提波罗蜜。求善根无厌足。是毗梨耶波罗蜜。<a href=\"/remen/xiudao.html\" class=\"keylink\" target=\"_blank\">修道</a>心不散。常向一切智。是禅波罗蜜。忍诸法不生门。是般若波罗蜜能起无量智门。是方便波罗蜜。求转胜智慧。是愿波罗蜜。诸魔外道不能沮坏。是力波罗蜜。于一切<a href=\"/remen/faxiang.html\" class=\"keylink\" target=\"_blank\">法相</a>如实说。是智波罗蜜。如是念念中。具足十波罗蜜。是菩萨具足十波罗蜜时。四摄法。三十七品。三解脱门。一切助阿耨多罗三藐三菩提法。于念念中。皆悉具足。解脱月菩萨问金刚藏菩萨言。佛子。菩萨摩诃萨但七地具足助菩提法。一切诸地亦能具足。金刚藏言。佛子。菩萨摩诃萨于诸地中。皆悉具足助菩提法。远行胜故。于此地说。何以故。诸菩萨摩诃萨。于七地中。功行具足。入智慧<a href=\"/remen/shentong.html\" class=\"keylink\" target=\"_blank\">神通</a>道故。佛子。菩萨于初地发愿缘一切佛法故。具足助菩提法。二地除心恶垢故。具足助菩提法。三地愿转增长。得法明故。具足助菩提法。四地入道故。具足助菩提法。五地随顺行世间法故。具足助菩提法。六地入甚深法门故。具足助菩提法。此第七地起一切佛法故。具足助菩提法。何以故。菩萨摩诃萨。于此地中。得诸智慧所行道。以是力故。第八地自然得成。佛子。譬如二世界。一定清净。一定垢秽。是二中间。难可得过。欲过此界。当以神通。及大愿力。菩萨亦如是。行于杂道。难可得过。以大愿力。大智慧力。大方便力故。尔乃得过。解脱月言。第七菩萨。为是净行。为是垢行。金刚藏言。从欢喜地菩萨所行皆离罪业。何以故。回向阿耨多罗三藐三菩提故。随地所行清净不名为过。佛子。譬如转轮圣王。乘大宝象。游四天下。见诸众生。贫穷困恼。王虽无苦。而未离人。若舍王身。生于梵世。游千世界。现大威力。尔时乃名离于人身。菩萨亦如是。从初地在诸波罗蜜乘。知一切众生心所行事。及烦恼垢。不为烦恼垢之所污。虽乘善道不名为过。若舍一切所修功行。入于八地。尔时名为乘清净乘。悉知一切诸烦恼垢。不为烦恼垢之所污。乃名为过。诸佛子。菩萨住七地。过贪欲等诸烦恼垢。在此七地。不名有烦恼。不名无烦恼。何以故。一切烦恼不起故。不名有烦恼。贪求如来智慧。未满愿故。不名无烦恼。</p><p>菩萨住七地。成就深净身口意业。是菩萨所有不善业随烦恼者。悉已舍离。所有善业常修习行。又世间经书。如五地说自然而得。于三千<a href=\"/remen/daqianshijie.html\" class=\"keylink\" target=\"_blank\">大千世界</a>。最为希有。得为大师。唯除如来八地菩萨。无有众生深心妙行能与等者。是菩萨所有<a href=\"/remen/chanding.html\" class=\"keylink\" target=\"_blank\">禅定</a>神通解脱三昧。不随禅生。所欲自在。菩萨住远行地。于念念中。具足修集方便慧力。及一切助菩提法。转胜具足。能入菩萨善伏三昧。善思义三昧。进慧三昧。分别义藏三昧。如实分别法三昧。坚固安住三昧。知神通门三昧。净法界三昧。顺佛教三昧。种种义藏三昧。背生死向<a href=\"/remen/niepan.html\" class=\"keylink\" target=\"_blank\">涅槃</a>三昧。如是具足百万三昧。净治此地。是菩萨得是三昧智慧方便善清净故。深得大悲力故。名为过声闻辟支佛地趣佛智地。是菩萨住是地。无量身业无相行。无量口意业无相行。是菩萨清净行故。得无生法忍。照明诸法。解脱月菩萨言。佛子。菩萨住初地。有无量身业。无量口意业。已能过声闻辟支佛地。金刚藏菩萨言。缘大法故过。非实行力。第七地实行力故。一切声闻辟支佛所不能坏。譬如生在王家。即胜一切。何以故。地尊贵故。其身长大。智慧成就。尔乃真实。胜于一切。菩萨亦如是。初<a href=\"/remen/faxin.html\" class=\"keylink\" target=\"_blank\">发心</a>时。胜于二乘。以发大愿深心清净故。今住此地。以智慧力。胜于声闻及辟支佛。佛子。菩萨住七地。得甚深远离无行。身口意业转求胜法而不舍离。以转胜心故。虽行实际。而不证实际。解脱月言。佛子。菩萨从何地来。能入寂灭。金刚藏言。从六地来。能入寂灭。今住此地。于念念中。能入寂灭。而不证寂灭。是菩萨成就不可思议身口意业。行实际。而不证实际。譬如有人。乘船入海。善为行法。善知水相。不为水害之所沦没。如是菩萨住此七地。乘诸波罗蜜船。能行实际。而不证实际。菩萨如是以大愿力故。得智慧力故。从禅定智慧生大方便力故。虽深爱涅槃。而现身生死。虽眷属围绕。而心常远离。以愿力故。受生三界。不为世法之所污染。心常善寂。以方便力故。而还炽然。随行佛智。转声闻辟支佛地。至佛法藏。而现魔界。虽过四魔。而现魔行。虽现外道行。而不舍佛济。虽现身一切世间。而心常在出世间法。一切所有庄严之事。胜诸天龙夜叉乾闼婆阿修罗迦楼罗紧那罗摩睺罗伽。人非人。四天王。释提桓因。梵天王。而不舍乐法爱法。菩萨成就如是智慧。住远行地。值百千万亿那由他佛。恭敬供养。尊重赞叹。衣服饮食。卧具医药。供养诸佛。护持佛法。诸声闻辟支佛智慧问难所不能坏。是菩萨哀愍众生故。法忍转净。是菩萨无量百千万亿那由他劫。善根转胜。譬如真金。以诸好宝庄严间错。转胜明净。余金不及。菩萨亦如是。住远行地。一切善根从方便智慧生。转胜明净。无能坏者。譬如日光。星宿月光所不能及。一切泥水悉能干竭。菩萨亦如是。住远行地。善根转胜。一切声闻辟支佛所不能及。又能干竭烦恼污泥。诸佛子。是名略说菩萨摩诃萨远行地。菩萨住是地。多作他化自在天王。诸根猛利。能发众生悟道因缘。所作善业。布施爱语。利益同事。皆不离念佛。不离念法。乃至不离念具足一切种智。常生是心。我当于一切众生。为首为胜。乃至于一切众生。为依止者。是菩萨若欲如是勤行精进。于须臾间。得百千亿那由他三昧。乃至能现百千亿那由他菩萨。以为眷属。若以愿力。自在示现。过于此数。百千万亿那由他劫。不可计知。时金刚藏菩萨。欲重明此义。以偈颂曰。</p><p>深智慧定心具行六地已</p><p>一时生方便智慧入七地</p><p>行空无相愿而修慈悲心</p><p>顺佛平等法而供养诸佛</p><p>虽以智观空而修福无厌</p><p>虽能严三界而心乐远离</p><p>虽心常寂灭而起灭恶法</p><p>行空不二相而行慈悲心</p><p>虽观一切土空若如虚空</p><p>而能善庄严清净诸佛土</p><p>虽知诸<a href=\"/remen/foshen.html\" class=\"keylink\" target=\"_blank\">佛身</a>同法相无相</p><p>而种三十二八十诸相好</p><p>虽知音声法不可言说相</p><p>而叹佛音声令一切欢喜</p><p>虽知于诸佛一念中成道</p><p>而示时劫刹引导诸众生</p><p>如是知诸方则得法照明</p><p>菩萨如是者即入第七地</p><p>住是地能观无量众生行</p><p>亦知于诸佛教化众生法</p><p>世界及劫数诸法差别相</p><p>又知诸众生种种之欲乐</p><p>知说三乘法令众生信解</p><p>我应修教化成就是众生</p><p>以如是思惟方便慧和合</p><p>于四威仪中常行如是道</p><p>于一一念中能具菩提法</p><p>所谓施戒等十种波罗蜜</p><p>如是诸菩萨所修之福德</p><p>皆与诸众生名檀波罗蜜</p><p>灭除心恶垢名尸波罗蜜</p><p>不为六尘伤羼提波罗蜜</p><p>能起转胜法精进波罗蜜</p><p>于是道不动名禅波罗蜜</p><p>无生忍照明般若波罗蜜</p><p>回向于佛道方便波罗蜜</p><p>求于转胜法名愿波罗蜜</p><p>无有能坏者名力波罗蜜</p><p>能解如实说名智波罗蜜</p><p>是助菩提法念念皆能摄</p><p>发于广大愿缘于大法故</p><p>初地中功德名之为具足</p><p>第二地名为除诸心垢恶</p><p>第三愿增明第四地入道</p><p>第五随世行第六入深法</p><p>得无生相分渐渐而增长</p><p>第七集一切具菩提分法</p><p>能起诸功德及以一切愿</p><p>如是诸功德令后八地中</p><p>一切诸所行自然得清净</p><p>远行地难过大智力所能</p><p>如二国中间难可得过度</p><p>在于七地中不污如圣王</p><p>虽住于此道不名一切过</p><p>若到于第八菩萨智慧地</p><p>尔时过意界住于智业中</p><p>如梵王观世不得名为人</p><p>菩萨罪不污如莲华在水</p><p>菩萨住是地过诸贪欲等</p><p>不名有烦恼亦不名灭尽</p><p>入是正道中无有诸烦恼</p><p>愿求佛道故不得名尽者</p><p>于诸世间中经书技艺事</p><p>文颂咒术等自然能明了</p><p>修习诸禅定及诸神通等</p><p>无量心利世是事皆能起</p><p>尔时此菩萨过于二乘行</p><p>安住第七地菩萨诸行中</p><p>以初发心时大愿力故胜</p><p>今于此地中自以智慧力</p><p>犹如国王子生时姓尊贵</p><p>后以功行成于诸人中尊</p><p>住此得深智转发胜精进</p><p>念念入寂灭而亦不取证</p><p>如人善乘船入于大海中</p><p>虽行深水难而不为所害</p><p>菩萨行转胜方便智慧故</p><p>功德悉备足非世所能知</p><p>供养无量佛其心转清净</p><p>如真金杂宝间错而庄严</p><p>得佛智慧光干诸爱润水</p><p>犹如日光明消涸于泥涝</p><p>住是地多作他化自在王</p><p>诸根悉猛利通达诸<a href=\"/remen/daoguo.html\" class=\"keylink\" target=\"_blank\">道果</a></p><p>若欲勤精进得见百千亿</p><p>那由他诸佛愿力复过是</p><p>七地智慧净人天及二乘</p><p>皆非其境界今已略说竟</p><p>第八不动地</p><p>他化自在王诸天及菩萨</p><p>闻说此上行心皆大欢喜</p><p>雨上妙华香幡盖宝璎珞</p><p>真妙摩尼珠散佛及大众</p><p>天女于空中作种种妓乐</p><p>供养于如来并及诸菩萨</p><p>同以微妙音歌颂佛功德</p><p>一切智慧者众生中最尊</p><p>哀愍世间故现诸神通力</p><p>华香珍宝等皆出如是音</p><p>于一微尘中各示那由他</p><p>无量数诸佛于中而<a href=\"/remen/shuofa.html\" class=\"keylink\" target=\"_blank\">说法</a></p><p>于一微尘中见无量佛国</p><p>须弥金刚围世间不迫迮</p><p>于一微尘中见有三恶道</p><p><a href=\"/remen/tianren.html\" class=\"keylink\" target=\"_blank\">天人</a>阿修罗各各受业报</p><p>闻诸佛国中一切佛妙音</p><p>转无上法轮随应众生心</p><p>诸佛世界中众生身种种</p><p>随国土众生示现种种身</p><p>一切诸天人皆悉同止住</p><p>佛先观察已然后为说法</p><p>众生悉知见微尘中佛国</p><p>亦观旷大刹以佛威神故</p><p>佛现如是等种种神通力</p><p>若为众生说是事不可尽</p><p>以是微妙音称叹于世尊</p><p>心皆大欢喜默然而观佛</p><p>解脱月菩萨请金刚藏言</p><p>佛子愿演说入于八地行</p></div>"
},{
    "title": "第二十七卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第二十七卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>十地品第二十二之五</p><p>金刚藏菩萨言。<a href=\"/remen/fozi.html\" class=\"keylink\" target=\"_blank\">佛子</a>。菩萨摩诃萨。已习七地微妙行慧。方便道净。善集助道法。具大愿力。诸佛神力所护。自善根得力。常念随顺如来力。<a href=\"/remen/wuwei.html\" class=\"keylink\" target=\"_blank\">无畏</a>。不共法。直心深心清净。成就福德<a href=\"/remen/zhihui.html\" class=\"keylink\" target=\"_blank\">智慧</a>。大慈大悲不舍<a href=\"/remen/zhongsheng.html\" class=\"keylink\" target=\"_blank\">众生</a>。<a href=\"/remen/xiuxing.html\" class=\"keylink\" target=\"_blank\">修行</a>无量智道。入诸法本来无生。无起<a href=\"/remen/wuxiang.html\" class=\"keylink\" target=\"_blank\">无相</a>。无成无坏。无来无去。无初无中无后。入如来智。一切心<a href=\"/remen/yishi.html\" class=\"keylink\" target=\"_blank\">意识</a>。忆想分别。无所贪着。一切法如<a href=\"/remen/xukong.html\" class=\"keylink\" target=\"_blank\">虚空</a>性。是名菩萨得无生法忍入第八地。入不动地名为深行菩萨。一切<a href=\"/remen/shijian.html\" class=\"keylink\" target=\"_blank\">世间</a>所不能测。离一切相。离一切想。一切贪着。一切声闻辟支佛所不能坏。深大远离。而现在前。譬如<a href=\"/remen/biqiu.html\" class=\"keylink\" target=\"_blank\">比丘</a>得于<a href=\"/remen/shentong.html\" class=\"keylink\" target=\"_blank\">神通</a>。心得<a href=\"/remen/zizai.html\" class=\"keylink\" target=\"_blank\">自在</a>。次第乃入灭尽定。一切动心。忆想分别。皆悉尽灭。菩萨亦如是。菩萨住是地。诸勤方便身口意行。皆悉息灭。住大远离。如人梦中欲渡深水。发大<a href=\"/remen/jingjin.html\" class=\"keylink\" target=\"_blank\">精进</a>。施大方便。未渡之间。忽然便觉。诸方便事。皆悉放舍。菩萨亦如是。从初已来。发大精进。广<a href=\"/remen/xiudao.html\" class=\"keylink\" target=\"_blank\">修道</a>行。至不动地。一切皆舍。不行二心。诸所忆想。不复现前。譬如生梵世者。欲界<a href=\"/remen/fannao.html\" class=\"keylink\" target=\"_blank\">烦恼</a>不现在前。菩萨亦如是。住不动地。一切心意识不现在前。乃至<a href=\"/remen/foxin.html\" class=\"keylink\" target=\"_blank\">佛心</a>。<a href=\"/remen/putixin.html\" class=\"keylink\" target=\"_blank\">菩提心</a>。<a href=\"/remen/niepan.html\" class=\"keylink\" target=\"_blank\">涅槃</a>心。尚不现前。何况当生诸世间心。佛子。是菩萨随顺是地。以本愿力故。又诸佛为现其身。住在诸地法流水中。与如来智慧为作<a href=\"/remen/yinyuan1.html\" class=\"keylink\" target=\"_blank\">因缘</a>。诸佛皆作是言。善哉善哉。善男子。汝得是第一忍。顺一切<a href=\"/remen/fofa.html\" class=\"keylink\" target=\"_blank\">佛法</a>。善男子。我有十力。四无所畏。十八不共法。汝今未得为得。是故勤加精进。亦莫舍此忍门。善男子。汝虽得此第一甚深寂灭<a href=\"/remen/jietuo.html\" class=\"keylink\" target=\"_blank\">解脱</a>。一切凡夫离寂灭法。常为烦恼觉观所害。汝当愍此一切众生。又善男子。汝应念本所愿。欲利益众生。欲得不可思议智慧门。又善男子。一切法性。一切<a href=\"/remen/faxiang.html\" class=\"keylink\" target=\"_blank\">法相</a>。有佛无佛。<a href=\"/remen/changzhu.html\" class=\"keylink\" target=\"_blank\">常住</a>不异。一切如来不以得此法故说名为佛。声闻辟支佛亦得此寂灭无分别法。善男子。汝观我等无量清净身相。无量智慧。无量清净国土。无量方便。无量圆光。无量净音。汝今应起如是等事。又善男子。汝今适得此一法明。所谓一切法寂灭无有分别。我等所得无量无边。汝应精勤起此诸法。善男子。十方无量国土。无量众生。无量诸法差别。汝应如实通达是事。随顺如是智。是菩萨诸佛与如是等无量无边起智慧门因缘。以此无量门故。是菩萨能起无量智业。皆悉成就。诸佛子。若诸佛不与菩萨起智慧门者。是菩萨毕竟取于涅槃。弃<a href=\"/remen/sheli.html\" class=\"keylink\" target=\"_blank\">舍利</a>益一切众生。以诸佛与此无量无边起智慧门故。于一念中。所生智慧。比从初地已来乃至七地。百分不及一。无量无边阿僧祇分不及一。乃至算数譬谕所不能及。所以者何。先以一身修集<a href=\"/remen/gongde.html\" class=\"keylink\" target=\"_blank\">功德</a>。今此地中。得无量身修<a href=\"/remen/pusadao.html\" class=\"keylink\" target=\"_blank\">菩萨道</a>。以无量音声。无量智慧。无量生处。无量清净国土。无量<a href=\"/remen/jiaohua.html\" class=\"keylink\" target=\"_blank\">教化</a>众生。<a href=\"/remen/gongyang.html\" class=\"keylink\" target=\"_blank\">供养</a>给侍无量诸佛。随顺无量佛法。无量神通力。无量大会差别。无量身口意业。集一切菩萨所行道。以不动法故。佛子。譬人乘船欲渡大海。未至大海多用功力。入海以风。无复艰碍。一日之行过先功力。于百千岁。所不能及。菩萨亦如是。多集善根。乘大乘船。入菩萨所行大智慧海。不施功力。能近一切诸佛智慧。比本所行。若一劫。若百千万劫。所不能及。佛子。菩萨摩诃萨。至第八地。从大方便慧生。无功用心。在菩萨道。思惟诸佛智慧势力。知世界生。世界灭。世界成。世界坏。知以何业因缘集故世界成。何业因缘灭故世界坏。是菩萨知地水火风性小相。中相。无量相。差别相。知微尘细相。知微尘差别相。于一世界中。所有微尘差别。皆悉能知。此一世界所有地水火风。若干微尘。皆悉能知。知宝物若干微尘。众生身若干微尘。世界中万物微尘差别。分别众生大身小身。以若干微尘。成<a href=\"/remen/diyu.html\" class=\"keylink\" target=\"_blank\">地狱</a>身畜生身。饿鬼身。以若干微尘。成阿修罗身。天身。以若干微尘成。皆悉了知。是菩萨入如是分别微尘智。知欲色<a href=\"/remen/wusejie.html\" class=\"keylink\" target=\"_blank\">无色界</a>坏。知欲色无<a href=\"/remen/sejie.html\" class=\"keylink\" target=\"_blank\">色界</a>成。知欲色无色界成坏。知欲色无色界小相。中相。无量相。知欲色无色界差别相。如是知<a href=\"/remen/sanjie.html\" class=\"keylink\" target=\"_blank\">三界</a>。是名菩萨教化众生。助智明分。善分别众生身。善观所应生处。随众生生处。随众生身。而为受身。是菩萨现身遍满三千<a href=\"/remen/daqianshijie.html\" class=\"keylink\" target=\"_blank\">大千世界</a>。随众生身。各各差别譬如日月于一切水皆现其像。若二若三。乃至无量无边不可思议不可说三千大千世界身遍其中。随众生身差别。而为受身。是菩萨成就如是智慧。于一世界。身不动摇。乃至不可说诸佛世界。随众生身。随所信乐。于佛大会。而现身像。若于<a href=\"/remen/shamen.html\" class=\"keylink\" target=\"_blank\">沙门</a>中。示沙门形色。<a href=\"/remen/poluomen.html\" class=\"keylink\" target=\"_blank\">婆罗门</a>中。示婆罗门形色。刹利中。示刹利形色。<a href=\"/wenda/jushi/\" class=\"keylink\" target=\"_blank\">居士</a>中。示居士形色。四天王中。帝释中。魔中。梵天中。示梵天形色。乃至阿迦腻吒天中。示阿迦腻吒形色。以声闻乘度者。示声闻形色。以辟支佛乘度者。示辟支佛形色。以菩萨乘度者。示菩萨形色。以<a href=\"/remen/foshen.html\" class=\"keylink\" target=\"_blank\">佛身</a>度者。示佛身形色。所有不可说诸佛国中。随众生身信乐差别。现为受身。而实远离身相差别。常住平等。是菩萨知众生身。知国土身。知业报身。知声闻身。知辟支佛身。知菩萨身。知如来身。知智身。知法身。知虚空身。是菩萨如是知众生深心所乐。若于众生身。作己身。若于众生身作国土身。业报身。声闻身。辟支佛身。菩萨身。如来身。智身。法身。虚空身。若于国土身。作己身。业报身。乃至虚空身。若于业报身。作己身。乃至虚空身。若于己身。作众生身。国土身。业报身。声闻身。辟支佛身。菩萨身。如来身。智身。法身。虚空身。是菩萨知众生集业身。报身。烦恼身。色身。无色身。诸佛国土小相。中相。无量相。垢相。净相。广相。倒相。平相。方差别相。知业报身假名差别。声闻身假名差别。辟支佛身假名差别。菩萨身假名差别。知如来身。菩萨身。愿身。<a href=\"/remen/huashen.html\" class=\"keylink\" target=\"_blank\">化身</a>。住持身。相好<a href=\"/remen/zhuangyan.html\" class=\"keylink\" target=\"_blank\">庄严</a>身。势力身。如意身。福德身。智身。法身。知智身善分别如实。知法身平等不坏相。知虚空身无量相。周遍相。无形相。是菩萨善知起如是诸身。则得命自在。心自在。财自在。业自在。生自在。愿自在。信解自在。如意自在。智自在。法自在。</p><p>是菩萨得十自在。为不可思议智者。无量智者。广智者。不可坏智者。菩萨随如是智慧。毕竟常起无罪身业口业意业。身业随智行。口业随智行。意业随智行。<a href=\"/remen/banruo.html\" class=\"keylink\" target=\"_blank\">般若</a>波罗蜜增上。大悲为首。善修方便。善起诸愿。善为诸佛神通所护。常不舍行利益众生智。悉知无边世界中差别事。举要言之。菩萨住无动地。身口意所作。皆能集一切佛法。是菩萨住此地。离一切烦恼故。善住净心力。心常不离道故。善住深心力。不舍众生故。善住大悲力。救一切世间故。善住大慈力。不忘所闻法故。善住陀罗尼力。分别观察一切佛法故。善住一切乐说力。行无边差别世界故。善住神通力。不舍一切菩萨所行故。善住愿力。修集一切佛法故。善住波罗蜜力。善起一切种智故。善住如来力。是菩萨得如是智力。示一切所作。无有过咎。诸佛子。菩萨此地不可坏故。名为不动地。智慧不转故。名为不转地。一切世间不能测知故。名威德地。无<a href=\"/remen/seyu.html\" class=\"keylink\" target=\"_blank\">色欲</a>故。名童真地。随意受生故。名自在地。更不作故。名为成地。决定知故。名为究竟地。善发大愿故。名为变化地。不可坏故。名为住持地。先修善根故。名为无功力地。菩萨得如是智慧。名为入佛境界。名为佛功德所照明。名为随佛威仪行趣向佛法。常为诸佛神力所护。常为四天王。释提桓因诸梵王等之所奉迎。密迹金刚神。常随侍卫。善能出生诸禅<a href=\"/remen/sanmei.html\" class=\"keylink\" target=\"_blank\">三昧</a>。能作无量诸身差别。于诸身中。皆有势力。得大<a href=\"/remen/guobao.html\" class=\"keylink\" target=\"_blank\">果报</a>神通力。于无边三昧中得自在。能受无量记。随众生成就处。示成阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。是菩萨入如是大智慧。善通达诸法。常放大智光明。度无碍法界道。善知世界道差别。能示一切诸功德。随意自在。善解先际后际。能入转魔道智。入如来行境界。能于无边世界。行菩萨道。以不转相故。此地名为不动。佛子。菩萨在不动地。善生禅<a href=\"/remen/dingli.html\" class=\"keylink\" target=\"_blank\">定力</a>故。常见无边诸佛。不舍供养供给诸佛。是菩萨于一一劫。一一世界中。数百千万亿那由他。无量无边阿僧祇佛。恭敬供养。尊重赞叹。亲近诸佛。从诸佛受世界差别等诸法明。是菩萨转深入如来法藏。问世界差别事。无能尽者。乃至百千万亿劫。说不可尽。又诸善根。转胜明净。譬如真金。众宝间错。为转轮王。所佩璎珞。一切人民。无能夺者。菩萨摩诃萨亦如是。住无动地。善根转净。一切声闻辟支佛。乃至七地菩萨所不能坏。菩萨住是地。以善分别智门故。智慧光明。灭除一切众生恼热。譬如千世界主大梵天王。能于一时。流布慈心。满千世界。亦能放光。遍照其中。菩萨摩诃萨亦如是。住不动地。能放身光。照十万佛刹微尘世界。灭除众生诸烦恼热。令得清凉。诸佛子。是名略说菩萨不动地。若广说者。无量亿劫所不能尽。菩萨住是地。多作大梵天王。主千世界。诸根猛利。与诸众生声闻辟支佛菩萨波罗蜜道。无有穷尽。说世界差别。无能坏者。所作善业。<a href=\"/remen/bushi.html\" class=\"keylink\" target=\"_blank\">布施</a>爱语。利益同事。皆不离<a href=\"/remen/nianfo.html\" class=\"keylink\" target=\"_blank\">念佛</a>。不离念法。乃至不离念一切种智。常生是心。我当于众生。为首为胜。乃至于一切众生。为依止者。是菩萨若欲勤行精进。于须臾间。得百万三千大千世界微尘数三昧。乃至能示百万三千大千世界微尘数菩萨。以为眷属。若以愿力。神通自在。能过是数若干。百千万亿劫。不可计知。时金刚藏菩萨。欲重明此义。以偈颂曰。</p><p>菩萨住七地慧方便已净</p><p>善集助道法大愿力所系</p><p>诸佛神力护善根悉成就</p><p>求于胜智慧能入第八地</p><p>善集于<a href=\"/remen/fuhui.html\" class=\"keylink\" target=\"_blank\">福慧</a>而有深慈悲</p><p>离诸有量心心同如虚空</p><p>如所<a href=\"/remen/shuofa.html\" class=\"keylink\" target=\"_blank\">说法</a>中心得决定力</p><p>如是得寂灭微妙无生忍</p><p>诸法从本来无生亦无起</p><p>无相无有成亦无去来义</p><p>诸法初中后与如无分别</p><p>无有心意行同若如虚空</p><p>成就如是忍无有诸戏论</p><p>得是不动地甚深寂灭行</p><p>一切诸世间不能得测量</p><p>一切诸心相皆悉已灭尽</p><p>菩萨住是地<a href=\"/remen/xinshi.html%09\" class=\"keylink\" target=\"_blank\">心识</a>无分别</p><p>如入灭尽定无复忆念想</p><p>犹如人梦中方便欲渡水</p><p>觉则意廓然休息诸所作</p><p>得是深忍已一切想念灭</p><p>如生于梵天无欲界烦恼</p><p>以本愿力故及佛今劝导</p><p>如是第一忍是诸佛职位</p><p>我等深智力无畏不共法</p><p>汝今无有此当加勤精进</p><p>汝虽得除灭一切烦恼火</p><p>当观诸世间烦恼常炽然</p><p>当念本所愿欲利诸众生</p><p>悉遍知诸法广度于一切</p><p>诸法实性相常住无变异</p><p>二乘亦得此而不名为佛</p><p>但以得无碍甚深微妙智</p><p>通达三世故乃得名为佛</p><p>是诸无等等<a href=\"/remen/tianren.html\" class=\"keylink\" target=\"_blank\">天人</a>所恭敬</p><p>开是起智门令入诸佛法</p><p>成就无边底无量妙智慧</p><p>先所行诸法不及今一念</p><p>如是诸菩萨得妙智慧地</p><p>能在一念中身遍于十方</p><p>入是智慧门行道疾无碍</p><p>如行于海中大风力所济</p><p>离诸功用心但在于智业</p><p>观十方世界成坏及与住</p><p>能知四大一亦知诸别异</p><p>小中及无量种种差别相</p><p>能数知三千大千世界尘</p><p>亦知众生身四大微尘数</p><p>诸天身众宝微尘数差别</p><p>皆悉遍明了余亦如是知</p><p>智慧因缘故心转得调柔</p><p>为利诸众生遍诸世界身</p><p>能于众生身而自作己身</p><p>及以诸佛刹诸余种种身</p><p>如日月停空影现一切水</p><p>菩萨亦如是遍满大千界</p><p>常住于法身湛然不移动</p><p>于净心众生各现其身像</p><p>随诸心所乐而现为受生</p><p>于诸天人会悉皆示其身</p><p>菩萨于因缘和合中自在</p><p>乃至能随意为现于佛身</p><p>众生国土身业报贤圣身</p><p>智身与法身知皆同平等</p><p>以是因缘故得如意神通</p><p>为令世<a href=\"/remen/huanxi.html\" class=\"keylink\" target=\"_blank\">欢喜</a>而现种种身</p><p>能得于十种妙大自在智</p><p>所作随智行顺于慈悲心</p><p>诸佛所有法皆能善修习</p><p>住三净戒中不动如须弥</p><p>能得大菩萨所有十种力</p><p>一切诸魔众皆所不能转</p><p>常为诸佛护释梵所敬礼</p><p>密迹金刚神常随而侍卫</p><p>菩萨得是地功德无有量</p><p>百千万亿劫说之不可尽</p><p>亲近无数佛增益诸善根</p><p>如真金杂宝庄严王璎珞</p><p>菩萨在是地多作大梵王</p><p>典领千国土功德无有量</p><p>能以三乘教而无有穷尽</p><p>慈心光普照灭诸烦恼热</p><p>能于须臾间得百万三千</p><p>大千世界数微尘诸三昧</p><p>能见十方佛其数亦如是</p><p>若以其愿力过是无有量</p><p>今已略解说第八地妙相</p><p>若广演说者千亿劫不尽</p><p>第九善慧地</p><p>佛子演说此八地妙义时</p><p>以佛神力故震动无量国</p><p>一切智身出无量微妙光</p><p>遍照十方界众生得安乐</p><p>百千万菩萨住于虚空中</p><p>设众妙供养诸天所无有</p><p>自在大梵天并及他化王</p><p>欢喜设妙供大海功德佛</p><p>千万诸天女咸恭敬欢喜</p><p>同以微妙音歌叹佛功德</p><p>以佛神力故出如是妙法</p><p>善行寂灭者无有诸恶心</p><p>各在于其地善修菩萨行</p><p>利益世间故遍游于十方</p><p>示众以佛道心如空无碍</p><p>诸菩萨神力上妙供养具</p><p>胜十方人天福德之所致</p><p>佛子乐智者以此示<a href=\"/remen/foli.html\" class=\"keylink\" target=\"_blank\">佛力</a></p><p>于一国不动而现一切处</p><p>利益于世间如满月明净</p><p>灭一切音声语言诸想念</p><p>而以诸音声说法犹如响</p><p>若众生下劣其心厌没者</p><p>示以声闻道令出于众苦</p><p>若复有众生诸根少明利</p><p>乐于因缘法为说辟支佛</p><p>若人根明利<a href=\"/remen/154932.html\" class=\"keylink\" target=\"_blank\">饶益</a>于众生</p><p>有大慈悲心为说菩萨道</p><p>若有无上心决定乐大事</p><p>为示于佛身说无量佛法</p><p>譬如幻化师示种种身色</p><p>如是诸身相皆无有实事</p><p>如是诸佛子善知智慧术</p><p>能示一切行心离于有无</p><p>千万诸天女同以微妙音</p><p>如是歌叹已默然而观佛</p><p>解脱月又言佛子大会净</p><p>一心愿乐闻入九地正行</p><p>金刚藏菩萨言。佛子。菩萨摩诃萨。以如是无量智慧。善观佛道。欲求转胜寂灭解脱。欲转胜思惟如来智慧。欲入如来深密法藏。欲观察不可思议大智慧。欲观察诸陀罗尼三昧重令清净。欲令神通广大。欲分别世界差别。欲修诸佛力无所畏不共法。无能坏者。欲顺行诸佛转法轮力。欲不舍所受大悲大愿。菩萨如是思惟。得入第九地。菩萨住此地。如实知善不善无记法行。知有漏无漏法行。世间出世间法行。思议不思议法行。定不定法行。声闻辟支佛法行。菩萨道法行。如来地法行。有为<a href=\"/remen/wuweifa.html\" class=\"keylink\" target=\"_blank\">无为法</a>行。随顺如是智慧。知菩提心所行难。知烦恼难。业难。诸根难。欲难。性难。直心难。使心难。生难。习气难。三聚差别难。知众生诸心差别相。庄饰世心相。速转心相。坏不坏心相。无形心相。无边自在心相。清净差别心相。垢无垢心相。缚解心相。谄曲质直心相。随道心相。皆如实知。是菩萨知烦恼深相。浅相。知心伴相。不相离相。知使缠差别相。知是心相应不相应相。随是生时得果报相。知三界中差别相。知爱痴见深入如箭相。知憍慢痴重罪相。知是三业因缘不断相。乃至如实知八万四千烦恼行差别相。是菩萨知诸业善不善无记相。分别不可分别相。心伴相。不相离相。自然尽相。行道尽相。种种集相。不失果报相。次第相。有报相。无报相。黑黑报相。白白报相。黑白黑白报相。非黑非白能尽业相。知业起相。受业法差别相。知无量因缘起业相。知世间业出世间业差别相。现报相生报相。后报相。随诸乘定相。不定相。乃至如实知八万四千诸业差别相。是菩萨知诸根软中上差别相。知先后际别异不别异相。知上中下相。知烦恼伴相。不相离相。随诸乘定相。不定相。淳熟相。未淳熟相。随根转相。易坏相。深取相相。增上相。不可坏相。转相。不转相。三世差别相。久远共生差别相。乃至如实知八万四千诸根差别相。是菩萨知诸欲软中上差别相。乃至如实知八万四千诸欲差别相。是菩萨知诸性软中上差别相。乃至如实知八万四千诸性差别相。是菩萨知直心软中上差别相。乃至如实知八万四千直心差别相。是菩萨知诸使共心生不共心生。心相应心不相应。无始来恼众生相。与一切<a href=\"/remen/chanding.html\" class=\"keylink\" target=\"_blank\">禅定</a>解脱神通相违相。三界系相。无量心不现前相。开烦恼门相。不知对治相。无所有相。无圣道开法门相。皆如实知。是菩萨知诸生差别相。所谓地狱。畜生饿鬼。阿修罗人天。色无色界。有想无想差别。业是田。爱是水。无明是覆。识是种子。后身是芽。名色共生而不相离。痴爱相续。欲生欲作欲受。不乐涅槃三界差别相续相。皆如实知。是菩萨知诸习气有起不起。随所生处有习气。随众生行有习气。随业烦恼有习气。善不善无记有习气。离欲有习气。随后身有习气。次第随趣有习气。久远不断持烦恼业。离则无法。皆如实知。是菩萨知众生定不定相。正定相。邪定相。不定相。<a href=\"/remen/zhengjian.html\" class=\"keylink\" target=\"_blank\">正见</a>中正定相。邪见中邪定相。离此二不定相。一一逆邪定相。五根正定相。离此二不定相。邪位邪定相。正位正定相。离此二不定相。深入邪聚难转相。修无上道因缘相。不定众生守护相。皆如实知。佛子。菩萨摩诃萨。随如是智。名为安住善慧地。菩萨住是地。知众生如是诸行差别相。随其解脱而与因缘。是菩萨化众生法。度众生法。如实知而为说法。声闻乘相。辟支佛乘相。菩萨乘相。如来地相。如实知。随众生因缘。而为说法。随心随根。随欲差别。而为说法。又随行处。随智慧处。而为说法。知一切行处。而为说法。随众生性。深入难处。而为说法。随趣随生。随烦恼。随习气转故说法。随乘令解脱故说法。是菩萨住此地。为大法师。守护诸佛法藏。入深妙义。用无量慧方便。四无碍智言辞说法。是菩萨常随四无碍智。而不可坏。何等为四。一法无碍。二义无碍。三辞无碍。四乐说无碍。是菩萨以法无碍智。知诸法自相。以义无碍智。知差别法。以辞无碍智。知说诸法不可坏。以乐说无碍智。知说诸法次第不断。复次以法无碍智。知诸法无体性。以义无碍智。知诸法生灭相。以辞无碍智。知诸法假名不断假名说。以乐说无碍智。知随假名不坏无边说。复次以法无碍智。知现在诸法差别相。以义无碍智。知过去未来诸法差别相。以辞无碍智。知过去未来现在诸法说不可坏。以乐说无碍智。于一一世。得无边法明说。复次以法无碍智。知诸法差别。以义无碍智。知诸法义差别。以辞无碍智。随诸言音。而为说法。以乐说无碍智。随所乐解。而为说法。复次以法无碍智。以法智方便。知诸法差别不可坏。以义无碍智。以比智如实知诸法差别。以辞无碍智。以世智。说诸法差别。以乐说无碍智。知善说第一义。复次以法无碍智。知诸法一相不坏。以义无碍智。知阴入界谛因缘法。以辞无碍智。以微妙音故。一切世间之所归趣。以乐说无碍智。所说转胜。能令众生。得无边法明。复次以法无碍智。知一乘究竟。摄一切无差别。以义无碍智。知诸乘差别。以辞无碍智。能说诸乘无差别。以乐说无碍智。以一法门说无边法明。复次以法无碍智。能入一切菩萨行智行法行随智行。以义无碍智。能分别说十地义差别。以辞无碍智。说随顺诸地道不可坏。以乐说无碍智。说一切行无边相。复次以法无碍智。知一切佛。于一念中得菩提。以义无碍智。知种种时。种种刹差别。以辞无碍智。随诸佛得道事差别说。以乐说无碍智。于一句法。无边劫说。而不穷尽。复次以法无碍智。知一切佛语。一切佛力。无畏。不共法。大慈大悲。无碍智。转法轮。一切种智。以义无碍智。知如来音声。说八万四千随众生心诸根欲乐差别行。以辞无碍智。以如来音声。说一切诸行不可坏。以乐说无碍智。以诸佛智力。随众生所乐音声说。菩萨摩诃萨。如是善知无碍智。安住第九地。名为得佛法藏。为大法师。得众义陀罗尼。众法陀罗尼。起智陀罗尼。众明陀罗尼。善慧陀罗尼。众财陀罗尼。名声陀罗尼。威德陀罗尼。无碍陀罗尼。无边旋陀罗尼。杂义藏陀罗尼。得如是等百万阿僧祇陀罗尼。随方便说。如是无量乐说差别门说法。是菩萨得如是无量陀罗尼门。能于无量佛所听法。闻已不忘。如所闻法。能以无量差别门。为人演说。是菩萨于一佛所。以百万阿僧祇陀罗尼。听受<a href=\"/remen/zhengfa.html\" class=\"keylink\" target=\"_blank\">正法</a>。如从一佛。余无量佛。亦复如是。是菩萨于礼敬佛时。所闻法明。非多学声闻得陀罗尼力。于十万劫。所能<a href=\"/remen/shouchi.html\" class=\"keylink\" target=\"_blank\">受持</a>。是菩萨得如是陀罗尼力。无碍智乐说力。以说法故。在于法座。大千世界满中众生。随意说法。是菩萨在法座上。唯除诸佛。及受职菩萨。于一切中。最为殊胜。是菩萨处于法座。或以一音。欲令一切悉得解了。即得解了。或以种种音声。欲令一切各得开解。即得开解。或以默然但放光明。欲令一切各得解法。即得解法。或一切毛孔。皆出法音。或三千大千世界所有色无色物。皆出法音。或以一音。周满法界。欲令得解。即皆得解。是菩萨三千大千世界所有众生。以无量音声。一时问难。所问各异。是菩萨于一念中。悉受如是一切问难。以一音答。皆令开解。如是若二若三。若百若千。乃至不可说不可说三千大千世界满中众生广为说法。承佛神力。能为众生。广作佛事。倍复勤摄如是智明。于一尘中。有不可说不可说世界尘数大会。佛在此中。随众生心。而为说法。令一一众生。心得若干无量诸法。如一佛。一切诸佛。亦如是。如一微尘。一切十方世界。亦复如是。于是中生大忆念力。于一念中。从一切佛所受法明。不失一句。如上大会满中众生。以决定法明。演清净法。于一念中。令尔所众生。皆得开解。何况若干世界中众生。是菩萨住是地。善根转胜。深入诸佛行处。常与一切佛会。深入菩萨解脱。菩萨随顺。如是智。常见诸佛。于一一劫中。无量无边百千万亿以上供具。供养诸佛。于诸佛所。种种问难。通达诸陀罗尼。一切善根。转胜明净。佛子。如炼真金。具足庄严。为转轮王所著宝冠。一切小王无能夺者。菩萨亦如是。住善慧地。一切善根。转胜明净。声闻辟支佛。诸地菩萨所不能坏。是菩萨善根转明。能照众生烦恼难处。如大梵王。三千世界一切难处。皆悉能照。菩萨亦如是。住善慧地。善根明净。照诸众生烦恼难处。诸佛子。是名略说菩萨善慧地。若广说者。则无量无边劫。不可得尽。菩萨住是地。多作大梵王。典领三千大千世界。无有能胜。如实解义者。于自在中。而得自在。善能宣说声闻辟支佛。菩萨波罗蜜。众生问难。无能穷尽。所作善业。布施爱语。利益同事。皆不离念佛。不离念法。乃至不离念一切种智。常生是心。我当于一切众生。为首为胜。乃至于一切众生。为依止者。是菩萨若欲如是勤行精进。于一念中。得百万阿僧祇三千大千世界微尘数三昧。乃至能示百万阿僧祇三千大千世界微尘数菩萨。以为眷属。若以愿力。神通自在。复过是数。百千万亿那由他劫。不可计知。</p><p>尔时金刚藏菩萨。欲重明此义。以偈颂曰。</p><p>诸菩萨随顺无量深智力</p><p>第一最微妙一切世难知</p><p>利益众生者能至第九地</p><p>得入于诸佛秘密之法藏</p><p>得微妙最上三昧陀罗尼</p><p>广大神通力善入世界相</p><p>智慧力决定能观诸佛法</p><p>大愿悲心净得入第九地</p><p>顺行此上地持诸佛法藏</p><p>即能通诸法善不善无记</p><p>有漏及无漏世间出世间</p><p>是可思议法是不可思议</p><p>知法定不定三乘具足相</p><p>思惟分别此有为无为法</p><p>起知如是法灭诸无明闇</p><p>随顺是智心则为第一妙</p><p>悉知一切难诸心差别相</p><p>庄饰世轻易无边自在心</p><p>烦恼深浅相心伴不离相</p><p>知使缠差别随顺相续有</p><p>知业种种杂各各差别相</p><p>因灭果不失通达如是事</p><p>又知于众生诸根软中上</p><p>广大差别等先际后际相</p><p>知欲软中上及诸性差别</p><p>乃至能悉知八万四千种</p><p>烦恼使难处无始来不灭</p><p>皆与心共行系缚不可断</p><p>知诸结使等但<a href=\"/remen/wangxiang.html\" class=\"keylink\" target=\"_blank\">妄想</a>分别</p><p>无有方处所亦无定事相</p><p>常不离于身又亦难得知</p><p>禅定力能遮金刚道能断</p><p>又能知诸生入<a href=\"/remen/liudao.html\" class=\"keylink\" target=\"_blank\">六道</a>差别</p><p>爱润无明覆业田识是种</p><p>生于后身芽名色共增长</p><p>无始<a href=\"/remen/shengsi.html\" class=\"keylink\" target=\"_blank\">生死</a>来相续在三界</p><p>知诸天龙趣由烦恼业心</p><p>若离于此法是则无所有</p><p>一切诸众生皆在三趣中</p><p>或没诸邪见或在于智道</p><p>菩萨住是地悉知众生心</p><p>诸根及欲乐种种差别义</p><p>深心善思惟随宜而说法</p><p>通达无碍智善以言辞说</p><p>菩萨为法师犹如师子王</p><p>牛王宝山王安住无所畏</p><p>普于诸世界雨<a href=\"/remen/ganlu.html\" class=\"keylink\" target=\"_blank\">甘露</a>法味</p><p>犹如大龙王能雨满大海</p><p>是菩萨善知法义辞无碍</p><p>善能随顺行具足乐说力</p><p>能得于百万阿僧祇总持</p><p>能受诸佛法如海受龙雨</p><p>菩萨得如是诸深妙清净</p><p>无量陀罗尼诸三昧力故</p><p>能于一念中得见无量佛</p><p>闻已净<a href=\"/remen/fanyin.html\" class=\"keylink\" target=\"_blank\">梵音</a>演说妙法宝</p><p>是菩萨或教大千界众生</p><p>随心根所好说法令欢喜</p><p>如是等无量三千大千国</p><p>转深勤精进而作是思惟</p><p>于一微尘中无量佛说法</p><p>随众生心相演说于妙义</p><p>是菩萨皆受如地受诸种</p><p>复作如是愿十方诸所有</p><p>国土中众生皆合为一会</p><p>我于一念中皆悉知其心</p><p>以一音说法悉令断疑网</p><p>菩萨住是地人天中法王</p><p>为大说法师随顺众生性</p><p>常于日夜中与诸佛共会</p><p>能住甚深妙寂灭智解脱</p><p>供养无量佛善根转明净</p><p>犹如转轮王真金庄严冠</p><p>光明照众生诸烦恼难处</p><p>如梵王光明照于大千界</p><p>菩萨住是地于三千世界</p><p>作大梵天王诸根悉猛利</p><p>善以三乘法示悟诸众生</p><p>所作诸善业皆顺于<a href=\"/remen/zhengnian.html\" class=\"keylink\" target=\"_blank\">正念</a></p><p>能于一念中而得无有量</p><p>世界微尘数诸深妙三昧</p><p>得见十方佛微妙音说法</p><p>见佛大神力更发无量愿</p><p>如是第九地大智所行处</p><p>深妙难知见今已略说竟</p></div>"
},{
    "title": "第二十八卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第二十八卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>十地品第二十二之六</p><p>第十法云地</p><p>说诸大菩萨所行无上事</p><p>无数那由他首陀会诸天</p><p>于上<a href=\"/remen/xukong.html\" class=\"keylink\" target=\"_blank\">虚空</a>中心皆大<a href=\"/remen/huanxi.html\" class=\"keylink\" target=\"_blank\">欢喜</a></p><p>咸以恭敬心众妙<a href=\"/remen/gongyang.html\" class=\"keylink\" target=\"_blank\">供养</a>佛</p><p>那由他菩萨欢悦无有量</p><p>烧诸奇妙香灭除诸<a href=\"/remen/fannao.html\" class=\"keylink\" target=\"_blank\">烦恼</a></p><p>他化<a href=\"/remen/zizai.html\" class=\"keylink\" target=\"_blank\">自在</a>王与诸天大众</p><p>住在虚空中心皆大欢喜</p><p>咸以恭敬心种种设供养</p><p>各散众宝衣空中旋转下</p><p>无量亿天女诸根欣悦豫</p><p>于上虚空中敬心供养佛</p><p>同作无量亿那由他妓乐</p><p>一切宝器中皆出如是音</p><p>佛坐于此处悉遍于一切</p><p>十方国土中皆亦有佛现</p><p>无量亿种种相好<a href=\"/remen/zhuangyan.html\" class=\"keylink\" target=\"_blank\">庄严</a>身</p><p>殊妙无有比充满于世界</p><p>于一毛孔中出无量光明</p><p>灭除于一切<a href=\"/remen/shijian.html\" class=\"keylink\" target=\"_blank\">世间</a>烦恼火</p><p>十方微尘数尚可得计量</p><p>一毛孔光明不可得穷尽</p><p>各见有<a href=\"/remen/foshen.html\" class=\"keylink\" target=\"_blank\">佛身</a>以三十二相</p><p>八十好庄严转无上法轮</p><p>或见佛种种为众而<a href=\"/remen/shuofa.html\" class=\"keylink\" target=\"_blank\">说法</a></p><p>或见在兜率<a href=\"/remen/jiaohua.html\" class=\"keylink\" target=\"_blank\">教化</a>于诸天</p><p>或见从兜率来下处胞胎</p><p>或见初生时或见夜<a href=\"/remen/chujia.html\" class=\"keylink\" target=\"_blank\">出家</a></p><p>或见坐道场而成无上道</p><p>或见转法轮或见入<a href=\"/remen/niepan.html\" class=\"keylink\" target=\"_blank\">涅槃</a></p><p>于无量国土种种而示现</p><p>欲度<a href=\"/remen/zhongsheng.html\" class=\"keylink\" target=\"_blank\">众生</a>故有如是等事</p><p>譬如巧幻师善知于幻术</p><p>多示诸众生种种异身相</p><p>如是佛慧中善巧于示现</p><p>变化一切身周遍诸世界</p><p>一切法空寂先来无性相</p><p>同若如虚空大师亦如是</p><p>得入第一义微妙之性相</p><p>随诸法性相示佛大神力</p><p>一切佛行性法及诸众生</p><p>皆悉同<a href=\"/remen/wuxiang.html\" class=\"keylink\" target=\"_blank\">无相</a>一切法空故</p><p>若欲得佛智应离诸想念</p><p>有无俱通达疾作<a href=\"/remen/tianren.html\" class=\"keylink\" target=\"_blank\">天人</a>师</p><p>诸天采女众皆出如是等</p><p>千万种妙音寂然而观佛</p><p><a href=\"/remen/jietuo.html\" class=\"keylink\" target=\"_blank\">解脱</a>月菩萨见众皆寂然</p><p>请金刚藏言大名称<a href=\"/remen/fozi.html\" class=\"keylink\" target=\"_blank\">佛子</a></p><p>菩萨从第九至于第十地</p><p>诸大<a href=\"/remen/shentong.html\" class=\"keylink\" target=\"_blank\">神通</a>力愿今为略说</p><p>金刚藏菩萨言。佛子。菩萨摩诃萨。如是无量<a href=\"/remen/zhihui.html\" class=\"keylink\" target=\"_blank\">智慧</a>。善<a href=\"/remen/xiuxing.html\" class=\"keylink\" target=\"_blank\">修行</a>佛道。乃至九地善集清白法。集无量助道法。大<a href=\"/remen/gongde.html\" class=\"keylink\" target=\"_blank\">功德</a>智慧所护。广行大悲。深知分别世界差别。深入众生难处。入诸如来行处。念随顺如来寂灭行处。趣向诸<a href=\"/remen/foli.html\" class=\"keylink\" target=\"_blank\">佛力</a>。<a href=\"/remen/wuwei.html\" class=\"keylink\" target=\"_blank\">无畏</a>。不共法。坚持不舍。得至一切智位。菩萨摩诃萨。行如是智。近佛位地。则得菩萨离垢<a href=\"/remen/sanmei.html\" class=\"keylink\" target=\"_blank\">三昧</a>而现在前。又入法界差别三昧。庄严道场三昧。雨一切世间华光三昧。海藏三昧。海印三昧。虚空广三昧。观察一切法性三昧。随一切众生心行三昧。如实知一切法三昧。得如来智信三昧。如是等百万阿僧祇三昧皆现在前。是菩萨悉入此三昧。善知其中功用差别。最后三昧名益一切智位。是三昧现在前。即时大宝莲华王出。周圆如百万三千<a href=\"/remen/daqianshijie.html\" class=\"keylink\" target=\"_blank\">大千世界</a>。一切众宝间错庄严。过于一切人天所有。出世间善根所生。知一切法。如幻如化。空慧所成。光明能照一切世界。琉璃为茎。栴檀王为台。码瑙为须。阎浮檀金为叶。无量光明。一切妙宝。皆在其内。宝网覆上。十三千大千世界。微尘数莲华。以为眷属。尔时菩萨。其身姝妙。称可华座。菩萨得益一切智位三昧力故。身在大莲华座。即时眷属莲华上皆有菩萨。一一菩萨坐莲华上。即得百万三昧。皆一心恭敬瞻仰大菩萨。是菩萨升莲华座时。十方现在一切世界。皆大震动。一切恶道皆悉休息。光明普照十方世界。一切世界皆悉严净。皆得见闻诸佛大会。何以故。是菩萨坐大莲华上。即时足下出百万阿僧祇光明。照十方阿鼻<a href=\"/remen/diyu.html\" class=\"keylink\" target=\"_blank\">地狱</a>等。灭众生苦恼。两膝上放若干光明。照十方一切畜生。灭除苦恼。脐放若干光明。照十方一切饿鬼。灭除苦恼。左右胁放若干光明。照十方人。安隐快乐。两手放若干光明。照十方诸天。阿修罗宫。两肩放若干光明照十方声闻众。项放若干光明。照十方辟支佛。口放若干光明。照十方菩萨。乃至住九地者。白毫放若干光明。照十方得位菩萨。一切魔宫隐蔽不现。顶上放百万阿僧祇三千大千世界微尘数光明。照于十方诸佛大会。绕十匝已。住于虚空。成光明网。高大明净。供养诸佛。如是供养。从初<a href=\"/remen/faxin.html\" class=\"keylink\" target=\"_blank\">发心</a>。乃至九地。所作供养。百分不及一。乃至算数譬谕所不能及。是大光明网。胜十方世界所有华香。末香。涂香。衣服。幡盖。众宝璎珞。摩尼宝珠。供养之具。从出世间善根生故。一一诸佛大<a href=\"/remen/fahui.html\" class=\"keylink\" target=\"_blank\">法会</a>上。皆雨众宝。犹如大云。若有众生觉是供养者。皆是必定无上大道。如是诸光雨大供养已。绕大会十匝。入诸佛足下。尔时诸佛。及大菩萨。知某世界。某甲菩萨摩诃萨。行如是道。成就受职。即时十方无边菩萨。乃至住九地者。皆来围绕。设大供养。一心恭敬。各得万三昧。一切得职菩萨摩诃萨。于金刚庄严胸。出一大光。名破魔贼。无量百千万光。以为眷属。照十方世界。示无量神力。亦来入是大菩萨胸。此光明灭已。是菩萨即得百千万亿大势力神通智慧。尔时诸佛。出眉间白毫相光。名益一切智。有无量无边光明眷属。悉照一切十方世界。围绕十匝。示现诸佛大神通力。劝进无量百千万亿诸菩萨。十方世界六种震动。灭除一切恶道苦恼。一切魔宫。皆蔽不现。示一切诸佛得道之处。示一切诸佛大会庄严事。广大<a href=\"/remen/rufa.html\" class=\"keylink\" target=\"_blank\">如法</a>界。究竟如虚空。照一切世界已。集在虚空。示大神通庄严之事。入是菩萨顶。眷属光明。入眷属莲华诸菩萨顶。即时各得先所未得十千三昧。是光明入此菩萨顶。如一<a href=\"/remen/foguang.html\" class=\"keylink\" target=\"_blank\">佛光</a>。一切佛光皆亦如是。一切十方诸佛光明入是菩萨顶时名为得职。名为入诸佛界。具佛十力。堕在佛数。佛子。譬如转轮圣王大子成就王相。转轮圣王令子在白象宝阎浮檀金座。取四大海水。上张罗幔。种种庄严幢幡妓乐。执金钟香水。灌子顶上。即名为灌顶大王。具足转十善道故。名转轮圣王。菩萨摩诃萨亦如是。受职时。诸佛以智水灌是菩萨顶。名灌顶法王。具足佛十力故。堕在佛数。是名诸菩萨摩诃萨。大智慧职地。以是职故。菩萨摩诃萨受无量百千亿万苦行难事。是菩萨得是职已。住法云地。无量功德智慧转增。佛子。菩萨住法云地。如实知欲界集。<a href=\"/remen/sejie.html\" class=\"keylink\" target=\"_blank\">色界</a>集。<a href=\"/remen/wusejie.html\" class=\"keylink\" target=\"_blank\">无色界</a>集。如实知世间性集。众生性集。识性集。有为性集。无为性集。虚空性集。法性集。涅槃性集。邪见诸烦恼性集。如实知诸世间法成坏集。声闻道集。辟支佛道集。<a href=\"/remen/pusadao.html\" class=\"keylink\" target=\"_blank\">菩萨道</a>集。诸佛力无畏不共法色身法身集。一切智集。得佛道转法轮示灭度集。举要言之。如实知一切法差别集。是菩萨以如是智慧。随顺<a href=\"/remen/puti.html\" class=\"keylink\" target=\"_blank\">菩提</a>行。如实知众生化。业化。烦恼化。诸见化。世界化。法界化。声闻化。辟支佛化。菩萨化。如来化。一切化。分别无分别化。是菩萨如实知佛力持。法持。业持。烦恼持。时持。愿持。先世持。行持。劫寿持。智持。是菩萨住十地。诸佛所有微细智。所谓行微细智。命终微细智。受胎微细智。出生微细智。出家微细智。得道微细智。神力自在微细智。转法轮微细智。持<a href=\"/remen/shouming.html\" class=\"keylink\" target=\"_blank\">寿命</a>微细智。示涅槃微细智。法久住微细智。如是等微细智。皆如实知。又诸佛密处。所谓身密。口密。意密。知时非时密。与菩萨授记密。摄伏众生密。诸乘差别密。八万四千诸根差别密。业如实所作密。行得菩提密。如是等密。皆如实知。是菩萨诸佛所有入劫智。所谓一劫摄阿僧祇劫。阿僧祇劫摄一劫。有数劫摄无数劫。无数劫摄有数劫。一念摄劫。劫摄一念。劫摄非劫。非劫摄劫。有佛劫摄无佛劫。无佛劫摄有佛劫。过去未来劫摄现在劫。现在劫摄过去未来劫。未来过去劫摄现在劫。现在劫摄未来过去劫。长劫摄短劫。短劫摄长劫。诸劫摄相。皆如实知。是菩萨诸佛所入微尘智。国土智。众生身心智。众生身心得道智。众生行智。至一切处智。遍行佛道智。顺行智。逆行智。不可思议智。一切世间声闻辟支佛菩萨所不能知。皆如实知。佛子。诸佛智慧广大无量。菩萨住是地。则能得入如是智慧。是菩萨摩诃萨。随是地行。得菩萨不可思议解脱。无碍解脱。净行解脱。普门明解脱。如来藏解脱。随无碍论解脱。入三世解脱。法性藏解脱。明解脱。胜进解脱。是菩萨十解脱为首。得如是等无量无边百千万亿阿僧祇解脱。百千万无量阿僧祇三昧。百千万无量阿僧祇陀罗尼。百千万无量阿僧祇神通。亦复如是。是菩萨成就如是智慧。随顺菩提。成就无量念力。能于一念顷。至十方无量佛所。无量法明。无量法雨。皆能<a href=\"/remen/shouchi.html\" class=\"keylink\" target=\"_blank\">受持</a>。譬如娑伽罗龙王所澍大雨。唯除大海。余不能受。菩萨摩诃萨亦复如是。如来微密雨大法雨。一切众生声闻辟支佛。乃至九地菩萨所不能受。唯此菩萨住法云地。悉能受持。譬如大海一龙王起大云雨。皆能堪受。若二若三。乃至无量无边诸大龙王所起云雨。一时澍下。皆能受持。菩萨摩诃萨亦如是。住法云地。于一佛所。能受大法明雨。二佛三佛乃至不可说不可说佛。于一念中。皆能堪受如是诸佛大法云雨。是故此地名法云地。解脱月言。佛子。是菩萨。于一念中。能堪受几所大法明雨。答言。佛子。譬如十方所有不可说百千万亿那由他世界微尘。尔所微尘世界众生。假使皆得闻持陀罗尼。为佛侍者。为大声闻多闻第一。如金刚莲华上佛。善伏<a href=\"/remen/biqiu.html\" class=\"keylink\" target=\"_blank\">比丘</a>。其一众生成就如是多闻之力。余亦如是。一人所受。余不重问。如是一切各各不同。于意云何。是一切众生受持多闻力为多不。答言甚多。不可称计。佛子。我今为汝说。是菩萨住法云地。于一念顷。于一佛所受三世法藏大法明雨。上一切众生多闻之力。百分不及一。乃至算数譬谕所不能及。如一佛所闻。十方世界微尘诸佛。皆能受持大法明雨。复能过此无量无边。于一念顷。亦能受持。是故名为法云地。佛子。菩萨摩诃萨。住法云地。自从愿力生大慈悲。福德智慧。以为密云。现种种身。以为杂色云。通明无畏。以为电光。震大雷音。说法降魔。一念一时。能于上所说微尘世界。皆悉周普。以雨善法<a href=\"/remen/ganlu.html\" class=\"keylink\" target=\"_blank\">甘露</a>法雨。灭诸众生随心所乐无明所起烦恼焰故。是故名为法云地。复次佛子。菩萨摩诃萨。住法云地。于一世界。从兜率天来下。乃至示大涅槃。一切佛事。随所度众生。皆现神力。若二若三。乃至如上微尘数世界。又复过是百千万亿阿僧祇世界。从兜率天来下。乃至示大涅槃。一切佛事。随所度众生。皆现神力。是菩萨住此地。于智慧中。得上自在力。或以狭国为广。广国为狭。或以垢国为净。净国为垢。如是一切世界。皆有神力。是菩萨或于一微尘中。置三千大千世界铁围山川。而不迫迮。或二或三。乃至不可说不可说世界诸庄严事。示入一尘。或以一世界庄严事。示不可说不可说世界。或以不可说不可说世界众生。置一世界中。而不迫迮。或以一世界众生。置不可说不可说世界中。或以不可说不可说世界。入一尘中。而不恼众生。或于一尘中。示一切佛神通力庄严之事。或于一念中。现不可说不可说世界微尘数身。于一身中。示无量手。以一一手。执恒沙莲华。以散诸佛。杂香。末香。幡盖。宝物。如是一切庄严之具。皆以手执。供养诸佛。于一一身。亦复如是。又一一身化尘数头。于一一头。有尘数舌。以是神力。赞叹诸佛。如是等事。于念念中。遍满十方。于念念中。以神通力。无量世界。示得佛道转法轮。乃至大般涅槃。于三世中。以神通力。示现无量身。于自身中。现无量佛。无量佛土庄严事。于自身中。示一切世界成坏事。或于一毛孔。出一切风。而不恼众生。或以无量无边世界。为一海水。此海水中。作大莲华形。色光明遍无量无边世界。于中示菩提树庄严妙事。乃至示得一切种智。或自身中现一方世界摩尼宝珠。日月星宿。一切光明。乃至十方所有光明。亦复如是。或口嘘气。能令十方无量世界悉大震动。不令众生有恐畏想。或示十方世界水劫尽。风劫火劫尽。而众生身随意庄严。或于自身示作如来身。如来身作自身。如来身作己佛国。己佛国作如来身。佛子。菩萨摩诃萨。在法云地。神变如是。又余无量神力自在示现。尔时会中诸菩萨。天龙夜叉乾闼婆阿修罗迦楼罗紧那罗摩睺罗伽。四天王。释提桓因。梵天王。自在天子。净居天等。各作是念。若菩萨神通力。智慧力。如是无量无边。佛复云何。时解脱月菩萨。知大众心所念。问金刚藏菩萨言。佛子。今诸大众。闻是菩萨神通智慧力。堕在疑网。汝今当断一切疑惑。示菩萨神通庄严妙事。时金刚藏菩萨。即入一切佛国体性三昧。时诸大众天龙夜叉乾闼婆阿修罗迦楼罗紧那罗摩睺罗伽。四天王。释提桓因。梵天王。自在天子。净居天等。皆自见知。入金刚藏菩萨身中。于其身内。见三千大千世界庄严众事。若满一劫。说不可尽。于中见佛道场树。其茎周围十万三千大千世界。高百万三千大千世界。覆三千亿三千大千世界。称树高广有师子座。其座上有佛。号一切智王如来。一切大众。咸皆见佛坐在座上。其中所有庄严。上妙供养之具。满一劫说亦不可尽。金刚藏菩萨。示现如是大神力已。还令大众各在本处。一切众会生希有想。默然一心观金刚藏。时解脱月菩萨问金刚藏菩萨言。佛子。是三昧有大势力。甚为希有。是三昧者所号云何。答言。是三昧名一切佛国体性。问言。是三昧所有势力境界云何。答言。佛子。若菩萨摩诃萨。善修成是三昧力者。能以如是无量恒沙世界微尘数三千大千世界。于身中现。复过是数。菩萨在法云地。得如是无量无边百千万亿诸大三昧。是故菩萨住此地中。身身业难可测知。口口业难可测知。意意业难可测知。神力自在难可测知。观三世法难可测知。诸三昧行入难可测知。智力难可测知。游戏诸解脱难可测知。变化所作神力所作如意所作难可测知。乃至举足下足菩萨住善慧地者不能测知。佛子。菩萨法云地如是无量。若广说者。无量无边阿僧祇劫。不能得尽。解脱月言。佛子。若菩萨行处力神通力如是者。佛行处力神通力复云何。答言。佛子。譬如有人见一块土。而作是言。无边世界地性为多此耶。汝所问者。我谓如是。如来无量智慧。云何以菩萨智慧而欲测量。佛子。如人取四天下地性少分余者极多。菩萨法云地。于<a href=\"/remen/wuliangjie.html\" class=\"keylink\" target=\"_blank\">无量劫</a>但可说耳。何况如来地。我今当说令汝知之。佛现为证。如十方无量无边世界微尘等诸佛世界。十地菩萨。皆满其中。是诸菩萨有无量无边业。修习菩萨功德智慧<a href=\"/remen/chanding.html\" class=\"keylink\" target=\"_blank\">禅定</a>。于如来功德智慧力百分不及一。百千万亿分不及一。乃至算数譬谕所不能及。佛子。是菩萨随如是智慧。顺如来身口意。不舍诸菩萨三昧。勤心供养一切诸佛。于一一劫。以一切供具。供养无量无边诸佛。能悉具受诸佛神力。转复明胜。是菩萨于法性问难。无能胜者。乃至无量无边百千万亿劫不可穷尽。佛子。譬如天金。以摩尼珠众宝间错。为自在天王严身之具。其余诸天所不能及。亦无夺者。菩萨住十地。智慧善根。从初地乃至九地所不能及。菩萨住是地。得大智照明。随顺一切智故。其余智慧所不能坏。譬如大自在天王光明。能令众生身心清凉。一切生处众生光明所不能及。菩萨摩诃萨亦如是。住法云地智慧光明。一切声闻辟支佛所不能及。乃至九地菩萨亦不能及。是菩萨住是地中。能令无量众生。住一切智道。佛子。菩萨住是地。十方诸佛为说三世智慧。法界智慧。一切世界智慧。普照住持一切世界智慧。大慈大悲普覆一切众生智慧。举要言之。具足为说至一切智道。佛子。是名菩萨摩诃萨第十法云地。菩萨住是地。多作摩醯首罗天王。智慧明达。善说声闻辟支佛菩萨波罗蜜。于法性中。有问难者。无能令尽。所作善业。<a href=\"/remen/bushi.html\" class=\"keylink\" target=\"_blank\">布施</a>爱语利益同事。皆不离<a href=\"/remen/nianfo.html\" class=\"keylink\" target=\"_blank\">念佛</a>。不离念法。乃至不离念具足一切种智。常作是念。我当于一切众生。为首为胜。乃至于一切众生。为依止者。若欲如是勤行<a href=\"/remen/jingjin.html\" class=\"keylink\" target=\"_blank\">精进</a>。于一念中。得无量百千万亿那由他不可说不可说世界微尘数三昧。乃至示尔所微尘数菩萨。以为眷属。若以愿力。神通自在。复过是数。所谓诸行上妙供具。信解起业。若身若口若光明。若诸根。若如意足。若音声。若行处。乃至若干百千万亿劫。不可称数。</p><p>佛子。是菩萨十地次第顺行。趣向一切种智。如从阿耨达池四河流出。满足四天下无有穷尽。乃入大海。菩萨亦如是。从菩萨出于善根大愿之水。以四摄法。满足众生。而不穷尽。乃至一切种智。佛子。是菩萨十地因佛智故。而有差别。如因大地有十大山王。何等为十。所谓雪山王。香山王。轲梨罗山王。仙圣山王。由乾陀山王。马耳山王尼民陀罗山王斫迦罗山王宿慧山王。须弥山王。如雪山王。一切药草集在其中。而不可尽菩萨亦如是。住欢喜地。一切世间经书技艺文颂咒术。集在其中。无有穷尽。如香山王一切诸香集在其中。而不可尽。菩萨亦如是。住离垢地。持戒头陀威仪助法集在其中。无有穷尽。如轲梨罗山王。但以宝成。集诸妙华。取不可尽。菩萨亦如是。住于明地。集一切世间禅定神通解脱三昧。问不可尽。如仙圣山王。但以宝成。多有五通<a href=\"/remen/shengren.html\" class=\"keylink\" target=\"_blank\">圣人</a>。不可穷尽。菩萨亦如是。住于焰地。集令众生。入道<a href=\"/remen/yinyuan1.html\" class=\"keylink\" target=\"_blank\">因缘</a>。种种问难。不可穷尽。如由乾陀山王。但以宝成。集夜叉大神。不可穷尽。菩萨亦如是。住难胜地。集一切自在如意神通。说不可尽。如马耳山王。但以宝成。集众妙果。取不可尽。菩萨亦如是。住现前地。集深因缘法。说声闻果。不可穷尽。如尼民陀罗山王。但以宝成。集一切大力龙神。不可穷尽。菩萨亦如是。住远行地。集种种方便智慧。说辟支佛道。不可穷尽。如斫迦罗山王。但以宝成。集心自在者。不可穷尽。菩萨亦如是。住不动地。集一切菩萨自在道。说世间性。不可穷尽。如宿慧山王但以宝成。集大神力。诸阿修罗。无有穷尽。菩萨亦如是。住善慧地。集转众生行智。说世间相。不可穷尽。如须弥山王。但以宝成。集诸天神。无有穷尽。菩萨亦如是。住法云地。集如来十力。四无所畏。说诸<a href=\"/remen/fofa.html\" class=\"keylink\" target=\"_blank\">佛法</a>。不可穷尽。是十宝山同在大海。因大海水。有差别相。菩萨十地亦如是。同在佛智。因一切智故。有差别相。佛子。譬如大海以十相故。名为大海。无有能坏。何等为十。一渐次深。二不受死尸。三余水失本名。四一味。五多宝。六极深难入。七广大无量。八多大身众生。九潮不失时。十能受一切大雨。无有盈溢。菩萨地亦如是。以十因缘故。无有能坏。何等为十。欢喜地中。渐生坚固愿。离垢地中。不与<a href=\"/remen/pojie.html\" class=\"keylink\" target=\"_blank\">破戒</a>共宿。明地中。舍诸假名。焰地中。于佛得一心不坏净信。难胜地中。生世间无量方便神通。起世间事。现前地中。观甚深因缘法。远行地中。以大广心。善观诸法。不动地中。能起大庄严示现。善慧地中。能得深解脱。通达世间行。如实不失。法云地中。能受一切诸佛大法明雨。佛子。譬如大摩尼宝珠。有十事能与众生一切宝物。何等为十。一出大海。二巧匠加治。三转精妙。四除垢秽。五以火炼治。六众宝庄严。七贯以宝缕。八置琉璃高柱。九光明四照。十随王意雨众宝物。菩萨发<a href=\"/remen/putixin.html\" class=\"keylink\" target=\"_blank\">菩提心</a>宝。亦有十事。何等为十。一初发心布施离悭。二修持戒头陀苦行。三以诸禅定解脱三昧令转精妙。四以道行清净。五炼以方便神通。六以深因缘法庄严。七以种种深方便智慧贯穿。八置神通自在幢上。九观众生行。放多闻智慧光明。十诸佛授智职。于一切众生。能为佛事。堕在佛数。佛子。是菩萨所行集一切智慧功德法门品。若不深种善根。不能得闻。问言。佛子。若得闻者。是人为得几所福。答言。随佛所有智慧势力。如是发萨婆若心所缘摄福德。是人得闻此法门。所得福德亦复如是。何以故。若无菩萨心。闻是法门。不能信解受持。何况以身修习能成其事。是故当知。是人随顺一切种智。得闻信解。受持修行。说是品时。十方世界。十亿佛国。微尘数世界。六种十八相动。以佛神力法如是故。诸天雨华。末香。璎珞。宝衣。幡盖。庄严身具。雨天妓乐歌颂而下。复有大音。赞叹十地殊胜之事。如此世界四天下他化自在天王宫说十地。十方一切世界皆亦如是。以佛神力故。十方过十亿佛国。微尘数刹。有十亿佛国。微尘数菩萨。诣此世界。遍满虚空。皆作是言。善哉善哉。金刚藏。善说菩萨十地之法。佛子。我等皆名金刚藏。发金刚德世界。金刚幢佛所来。所经历处。皆说是经。众会如是。言辞义趣亦如是。我等以佛神力故。来证是事。如我至此。十方一切世界。他化自在天王宫摩尼宝殿。皆有十亿佛国。微尘数菩萨。往为作证。亦复如是。时金刚藏菩萨。观察十方。观察一切大众。观察法界。赞叹初发萨婆若心。示菩萨境界。净菩萨行力。摄一切种智。随众生说。除一切世间垢秽。与众生一切种智因缘。示不可思议智慧庄严事。赞叹一切菩萨功德差别相。欲令诸地转胜明。显示众生故。承佛神力。以偈颂曰。</p><p>诸菩萨所行乐于善寂灭</p><p>其心无所著犹若如虚空</p><p>除贪恚痴垢安住于道智</p><p>如是无上<a href=\"/remen/xingyuan.html\" class=\"keylink\" target=\"_blank\">行愿</a>乐欲听闻</p><p>如是诸菩萨在于无量劫</p><p>勤心常修习一切诸善根</p><p>供养无量佛辟支阿罗汉</p><p>为利众生故乃生菩提心</p><p>精进持戒行头陀除罪垢</p><p>修善忍转妙惭愧威德满</p><p><a href=\"/remen/fuhui.html\" class=\"keylink\" target=\"_blank\">福慧</a>因缘故胜远心明净</p><p>深乐于佛智同佛生菩提</p><p>供养于一切十方三世佛</p><p>如虚空等国悉皆令清净</p><p>一切法平等善悉通达故</p><p>为度诸众生发于菩提心</p><p>诸菩萨如是生是无量心</p><p>至于欢喜地息恶乐布施</p><p>得诸本愿力增广慈悲心</p><p>深行十善道能到离垢地</p><p>戒闻功德备慈心愍世间</p><p>永离诸垢秽深心常清净</p><p>普观诸世间三毒火炽然</p><p>如是之大士入第三明地</p><p>观<a href=\"/remen/sanjie.html\" class=\"keylink\" target=\"_blank\">三界</a>皆空<a href=\"/remen/wuchang.html\" class=\"keylink\" target=\"_blank\">无常</a>亦如病</p><p>如痈如疮箭无量苦常然</p><p>见诸有为过贪乐佛功德</p><p>得佛智明焰入于第四地</p><p>成就于念慧得至于道智</p><p>在此地供养百千诸如来</p><p>常能思惟念诸佛无量德</p><p>得入于一切世间难胜地</p><p>能以慧方便种种而示现</p><p>诸有所为作以利于世间</p><p>供养于诸佛行益众生事</p><p>无生法在前得入现前地</p><p>菩萨诸所行一切世间知</p><p>常无有我心有无皆悉离</p><p>诸法先空寂十二缘故行</p><p>善了此微妙入于远行地</p><p>行慧方便等得法寂灭相</p><p>如是之大士难知难可及</p><p>为欲令世间得善寂灭故</p><p>还起修诸行种种福德事</p><p>普入于众生种种心行处</p><p>如是能得入如空不动地</p><p>大智诸菩萨善能悉具行</p><p>种种诸智业得十自在力</p><p>能以无有量无边限诸身</p><p>普现十方界而为说妙法</p><p>善达于世界及诸众生性</p><p>如是大慈悲能入善慧地</p><p>第一妙净智善观诸世间</p><p>缕练烦恼业甚深诸难处</p><p>为度是等故得诸佛法藏</p><p>善说第一义悉无所违错</p><p>如是次第行具足诸善法</p><p>乃至于九地所修集福慧</p><p>欲得诸佛力第一深妙利</p><p>乃于一切佛得受智职位</p><p>先得无数定智行极广大</p><p>最后得难坏诸智位三昧</p><p>若能得如是益智位三昧</p><p>一切宝庄严莲华王即出</p><p>菩萨称莲华现身坐其上</p><p>余华诸菩萨咸共一心视</p><p>尔时大菩萨从身放无量</p><p>百千亿光明灭诸世间苦</p><p>然后顶上出百千亿光明</p><p>普照十方界诸佛大众会</p><p>于上虚空中化成光明网</p><p>供养诸佛已入诸佛足下</p><p>时一切如来及诸大士等</p><p>各知某菩萨得受于智职</p><p>如是一切佛放眉间光明</p><p>名益一切智入此菩萨顶</p><p>一切无量佛与此菩萨职</p><p>犹如转轮王授于太子位</p><p>时十方世界普皆大震动</p><p>乃至阿鼻等诸苦皆除灭</p><p>菩萨具一切智慧得是职</p><p>如是名为到无上法云地</p><p>住于是地中智慧无边限</p><p>善知度一切世间诸因缘</p><p>入色无色法欲色无色界</p><p>能知于众生国土及法性</p><p>又能入可数不可数法中</p><p>乃至能观察虚空无量性</p><p>又此地悉知菩萨变化事</p><p>诸佛威神力微细智密事</p><p>又能悉通达一切诸劫数</p><p>于一微尘<a href=\"/remen/zhongguan.html\" class=\"keylink\" target=\"_blank\">中观</a>见诸世界</p><p>一切诸如来于此无上地</p><p>初生及出家得道转法轮</p><p>示入于涅槃皆随顺于智</p><p>寂灭妙解脱悉得于此地</p><p>此地诸大士忆念力大故</p><p>诸佛大法雨皆悉能受持</p><p>譬如大海水能持龙王雨</p><p>诸佛广大法菩萨受亦尔</p><p>若于一佛所一时听受法</p><p>十方无量土微尘数众生</p><p>皆多闻总持成于声闻乘</p><p>不如是菩萨算数所不及</p><p>以无量智慧及先大愿力</p><p>能于一念中遍满无量国</p><p>雨甘露法雨灭诸烦恼火</p><p>是故诸如来名为法云地</p><p>大士住此地供养诸佛具</p><p>过诸天所有普示大神力</p><p>示众转胜力过是数无量</p><p>若人欲思量迷闷不能解</p><p>大智住此地举足下足事</p><p>一切诸菩萨乃至于九地</p><p>皆悉不能知何况余众生</p><p>三世诸声闻及与辟支佛</p><p>住此诸佛示一切智慧事</p><p>亦与令通达三世无碍智</p><p>示法性寂灭亦示种种变</p><p>一切诸世界所有众生类</p><p>所行一切法深微隐远事</p><p>一切佛功德次第示令知</p><p>菩萨住此地能以大供具</p><p>供养十方佛遍一切世界</p><p>一切诸世间所有众生类</p><p>其余诸供具皆所不能及</p><p>智者住此地皆能破一切</p><p>无明诸闇冥开示以佛道</p><p>如自在天王光灭众热恼</p><p>佛子智光明灭恶亦如是</p><p>住是地多作三界自在王</p><p>通达诸智慧善以三乘化</p><p>能于一念中得无量三昧</p><p>能见十方佛其数亦如是</p><p>金刚藏菩萨告诸大士言</p><p>我今略解说十地之妙行</p><p>若广演说者千亿劫不尽</p><p>是则名清净诸大菩萨地</p><p>为得佛智故住于十地中</p><p>安住不移动犹如大山王</p><p>初地具一切经书诸技术</p><p>犹如雪山中积聚众药草</p><p>持戒及多闻在于二地中</p><p>犹如香山王集一切香物</p><p>如轲梨罗山多积诸宝华</p><p>明地集闻智禅定亦如是</p><p>焰地多积聚入道法不坏</p><p>如仙圣山中善寂所游止</p><p>五地诸神通无能得及者</p><p>如由乾陀山多集夜叉众</p><p>六地善分别诸果无穷尽</p><p>犹如马耳山妙果无有量</p><p>七地方便慧无有能及者</p><p>如尼民陀罗诸龙王盈满</p><p>住于八地中自在智无量</p><p>如斫迦罗山多心自在者</p><p>九地心清净说法无障碍</p><p>犹如宿慧山阿修罗所止</p><p>十地诸佛力功德无穷尽</p><p>如须弥山王集一切天众</p><p>又复初地中发于广大愿</p><p>二地持戒品三地假名坏</p><p>第四地专一五地众妙事</p><p>六地甚深相七地广大心</p><p>八地中种种庄严诸神通</p><p>九地思妙智能过一切世</p><p>十地能受持诸佛大法雨</p><p>菩萨行大海难动不可尽</p><p>发心出世间得入于初地</p><p>二地净持戒三地修诸禅</p><p>四地道行净五炼方便慧</p><p>六因缘庄严七深方便慧</p><p>八到琉璃幢九地观众生</p><p>一切险难处智慧光普照</p><p>十地受智职如珠随王意</p><p>如是次第净菩提心妙宝</p><p>十方诸世界所有微尘数</p><p>可于一念中计知其多小</p><p>可以一毫末数知于虚空</p><p>诸佛大功德无量不可尽</p></div>"
},{
    "title": "第二十九卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第二十九卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>十明品第二十三</p><p>尔时普贤菩萨摩诃萨告诸菩萨言。<a href=\"/remen/fozi.html\" class=\"keylink\" target=\"_blank\">佛子</a>。菩萨摩诃萨有十种明。何等为十。此菩萨摩诃萨。悉知三千<a href=\"/remen/daqianshijie.html\" class=\"keylink\" target=\"_blank\">大千世界</a><a href=\"/remen/zhongsheng.html\" class=\"keylink\" target=\"_blank\">众生</a>心念。所谓<a href=\"/remen/shanxin.html\" class=\"keylink\" target=\"_blank\">善心</a>。不善心。无记心。广心。狭心。恶心。胜心。顺<a href=\"/remen/shengsi.html\" class=\"keylink\" target=\"_blank\">生死</a>心。背生死心。声闻心。缘觉心。菩萨心。声闻行心。缘觉行心。菩萨行心。天心。龙心。夜叉心。乾闼婆心。阿修罗心。迦楼罗心。紧那罗心。摩睺罗伽心。人心。非人心。<a href=\"/remen/diyu.html\" class=\"keylink\" target=\"_blank\">地狱</a>心。畜生心。饿鬼心。阎罗处众生心。诸难处众生心。如是等无量种种众生心。悉分别知。如是等百世界。千世界。百千世界。亿世界。百亿世界。千亿世界。百千亿世界。乃至百千亿那由他世界。广说乃至不可说不可说佛刹微尘数世界众生。悉能分别知其心念。佛子。是为菩萨摩诃萨第一善知他心智明。佛子。菩萨摩诃萨。悉知无量无数不可说不可说佛刹微尘数世界众生。死此生彼。<a href=\"/remen/shane.html\" class=\"keylink\" target=\"_blank\">善恶</a>诸趣。若好若丑。若垢若净。若黑若白。如是等无量种种众生。天龙夜叉乾闼婆阿修罗迦楼罗紧那罗摩睺罗伽人非人。微细众生。小众生。中众生。大众生。胜众生。如是等无量种种众生。死此生彼。菩萨摩诃萨。以无障碍明净天眼。悉能照见。随其业报所受苦乐。种种业。种种行。种种思愿。种种见。如业境界。如所回转。悉能睹见。佛子。是为菩萨摩诃萨第二无碍天眼智明。佛子。菩萨摩诃萨。忆<a href=\"/remen/suming.html\" class=\"keylink\" target=\"_blank\">宿命</a>事。或自或他。悉能忆念。无量无数不可说不可说佛刹。微尘数世界众生。过去无量无数不可说不可说佛刹。微尘数劫事。如是生。如是名姓。如是食。如是苦乐。悉能了知。又忆过去无量无数不可说不可说佛刹。微尘数诸佛。如是名号。如是眷属。如是父母。如是侍者。如是声闻。如是最胜二大<a href=\"/remen/dizi.html\" class=\"keylink\" target=\"_blank\">弟子</a>。如是舍离王都。<a href=\"/remen/chujia.html\" class=\"keylink\" target=\"_blank\">出家</a>求道。如是<a href=\"/remen/puti.html\" class=\"keylink\" target=\"_blank\">菩提</a>树下结跏趺坐得最正觉。如是住处。如是床座。如是<a href=\"/remen/shuofa.html\" class=\"keylink\" target=\"_blank\">说法</a>。如是化度。如是<a href=\"/remen/shouming.html\" class=\"keylink\" target=\"_blank\">寿命</a>。如是作佛事已。入无余<a href=\"/remen/niepan.html\" class=\"keylink\" target=\"_blank\">涅槃</a>。佛灭度后。<a href=\"/remen/zhengfa.html\" class=\"keylink\" target=\"_blank\">正法</a>如是久住。悉能忆念。过去无量无数不可说不可说佛刹。微尘数佛。从初<a href=\"/remen/faxin.html\" class=\"keylink\" target=\"_blank\">发心</a>出生愿行。恭敬<a href=\"/remen/gongyang.html\" class=\"keylink\" target=\"_blank\">供养</a>无量诸佛。<a href=\"/remen/jiaohua.html\" class=\"keylink\" target=\"_blank\">教化</a>调伏一切众生。大众眷属。转净法轮。随其寿命。示现神力。<a href=\"/remen/zizai.html\" class=\"keylink\" target=\"_blank\">自在</a>变化。无余涅槃。<a href=\"/remen/zhuangyan.html\" class=\"keylink\" target=\"_blank\">庄严</a>塔庙。长养善根。乃至法住。佛子。是为菩萨摩诃萨第三深入过去际劫无碍宿命智明。佛子。菩萨摩诃萨。深入未来际劫。乃至无量无数不可说不可说佛刹。微尘数世界众生。未来生死。<a href=\"/remen/liuzhuan.html\" class=\"keylink\" target=\"_blank\">流转</a>三有。知众生业。知众生报。知众生善。知众生不善。知众生出。知众生不出。知众生定。知众生不定。知众生正定。知众生邪定。知众生有使善根。知众生无使善根。知众生具足善根。知众生不具足善根。知众生摄取善。知众生摄取不善。知众生积集善。知众生积集不善。知众生积集恶法。知众生不积集恶法。知未来无量无数不可说不可说佛刹。微尘数世界诸佛。如是名号。如是眷属。如是父母。如是侍者。如是声闻。如是最胜二大弟子。如是舍离王都。出家求道。如是菩提树下结跏趺坐得最正觉。如是住处。如是床座。如是说法。如是化度。如是寿命。如是作佛事已。入无余涅槃。佛灭度后。正法如是久住。悉知未来无量无数不可说不可说佛刹。微尘数佛。从初发心出生愿行。恭敬供养无量诸佛。教化调伏一切众生。大众眷属。转净法轮。随其寿命。示现神力自在变化。无余涅槃。庄严塔庙。长养善根。乃至法住。佛子。是为菩萨摩诃萨第四深入未来际劫无碍智明。佛子。菩萨摩诃萨。出生无碍天耳。清净广大具足。不可称量。修习得证。明净离障。了达决定。菩萨成就无碍天耳。十方远近一切音声。欲闻不闻自在随意。于东方无量无数不可说不可说佛刹。微尘数诸如来。应供等正觉所说。所发。所开。所示。所制。所调伏。所教化。所念。所分别。所教。深妙善解。无量清净方便。如是一切悉能闻持。善义善味。随众。随人。随音声。随智。随识。随所化度所得<a href=\"/remen/gongde.html\" class=\"keylink\" target=\"_blank\">功德</a>。随境界。随所依。随出道。悉能闻持。无有忘失。广说妙法。度脱一切。乃至不失一句一味。如东方。一切十方亦复如是。佛子。是为菩萨摩诃萨第五无碍清净天耳智明。佛子。菩萨摩诃萨。安住<a href=\"/remen/wuwei.html\" class=\"keylink\" target=\"_blank\">无畏</a>神力智明。逮得自在无作神力。平等神力。广大神力。无量神力。无依神力。念至神力。不转神力。不退转神力。无尽神力。不可坏神力。长养神力。随顺行神力。若闻十方无量阿僧祇世界。无边世界。无分齐世界。不可称量世界。不可思议世界。不可度量世界。乃至不可说不可说佛刹。微尘等一切世界现在诸佛。闻已悉能往诣彼诸佛所。恭敬<a href=\"/remen/libai.html\" class=\"keylink\" target=\"_blank\">礼拜</a>。赞叹供养。深知如来清净佛刹。种种庄严。种种功德。无量功德。皆悉充满。示现无量自在。无量境界。赞叹一切如来恭敬供养。示现其身。悉在十方一切佛所。亦不离此。而往到彼。悉自了知。诣诸佛所。恭敬礼拜。赞叹供养。问菩萨法。出生佛智。见诸佛刹眷属变化。知说<a href=\"/remen/faxiang.html\" class=\"keylink\" target=\"_blank\">法相</a>。知佛刹相。悉无所著。于一切事。皆悉究竟。到于<a href=\"/remen/bian.html\" class=\"keylink\" target=\"_blank\">彼岸</a>。无损神力。速遍十方一切世界。无佛不见。无法不闻。无众不知。常闻正法。未曾断绝。乐求<a href=\"/remen/fofa.html\" class=\"keylink\" target=\"_blank\">佛法</a>。胜愿成满。具足修习普贤菩萨无量诸行。佛子。是为菩萨摩诃萨第六安住无畏神力智明。佛子。菩萨摩诃萨。于无量无数不可说不可说佛刹。微尘数世界众生音声语言。悉能了知。所谓中国言音。边国言音。天言音。龙言音。夜叉言音。乾闼婆言音。阿修罗言音。迦楼罗言音。紧那罗言音。摩睺罗伽言音。人言音。非人言音。如是等不可说不可说种种众生言音不同。菩萨摩诃萨悉能了知。善分别知。入一切施设。深入解了一切世谛。悉知种种诸言音法。分别了知诸言音法。入一切种言音大海。菩萨摩诃萨随其所入。游行世界。悉能了知此世界中众生之性。知其性已。悉解一切诸言音法。如日天子出照一切色。令有眼者。悉见色相。菩萨摩诃萨亦复如是。悉入一切诸言音云。善知一切诸言音法。佛子。是为菩萨摩诃萨第七分别一切言音智明。佛子。菩萨摩诃萨知一切色。法不生色。无种种色。无虚妄色。无青黄赤白等形色。而菩萨摩诃萨入深法界。住持变化种种形色。无量色。明净色。清净色。普现色。似彼色。普照色。所得色。无染污色。具足相色。清净相色。离恶色。大力色。尊重色。无穷色。无尽色。杂色。端严色。不可称量色。善学色。善长养色。成熟色。随化度色。无碍色。明彻色。离垢色。澄净色。正身色。不可思议方便色。不可坏色。最胜色。离曀色。离闇色。牢强色。善杂色。功德相色。姿好色。大我色。境界色。善调伏色。清净正直色。上色。胜广色。不可断色。无所依色。无等色。充满不可说佛刹色。长养色。最坚固色。胜色。恶色。胜功德色。随希望色。清净性色。常善色。善决定色。无障色。<a href=\"/remen/xukong.html\" class=\"keylink\" target=\"_blank\">虚空</a>明净色。清净长养色。无垢色。离尘色。离种种尘色。善示现色。普应现色。随时示现色。寂静色。离欲色。功德<a href=\"/remen/futian.html\" class=\"keylink\" target=\"_blank\">福田</a>真实色。安隐色。离恐怖平等威仪色。超越<a href=\"/remen/zhihui.html\" class=\"keylink\" target=\"_blank\">智慧</a>色。无碍身色。遍游行身色。离愚痴色。大慈等起色。大悲<a href=\"/remen/shouchi.html\" class=\"keylink\" target=\"_blank\">受持</a>色。出正趣色。具足功德力色。随<a href=\"/remen/zhengnian.html\" class=\"keylink\" target=\"_blank\">正念</a>色。无量宝色。明净藏色。令一切众生<a href=\"/remen/huanxi.html\" class=\"keylink\" target=\"_blank\">欢喜</a>色。一切智门色。欢喜眼色。一切宝庄严无比色。不着心色。不坚固色。住持自在色。种种神力自在色。如来家生色。无比色。充满法界色。随众往诣色。种种色。具足色。善行色。随化究竟色。见无厌足色。无量杂光色。放无量阿僧祇焰光色。不可说种种光色。不可思议香光普熏<a href=\"/remen/sanjie.html\" class=\"keylink\" target=\"_blank\">三界</a>色。不可量日光焰色。不可称月形像色。放无量乐华云色。种种宝华鬘庄严云色。过一切<a href=\"/remen/shijian.html\" class=\"keylink\" target=\"_blank\">世间</a>一切香焰普熏色。出生一切如来功德藏色。无量音声广说一切法显现色。一切种行具足普贤菩萨色。佛子。菩萨摩诃萨。入无色法界。住持变化种种形色。随所应故。所谓见教化。正念教化。转法轮教化。随时教化。念念教化。亲近教化。随逐教化。神力教化。种种自在教化。不可思议大神变教化。悉能度脱一切众生。佛子。是为菩萨摩诃萨第八出生无量阿僧祇色身庄严智明。佛子。菩萨摩诃萨。悉知诸法无有名字。知一切法悉无有性。知一切法无来无去。知一切法别异。知一切法无别异。知一切法不二非不二。知一切法<a href=\"/remen/wuwo.html\" class=\"keylink\" target=\"_blank\">无我</a>。知一切法无比。知一切法不生。知一切法不灭。知一切法无所从来去无所至。知一切法无坏。知一切法不实。知一切法非不实。知一切法一相<a href=\"/remen/wuxiang.html\" class=\"keylink\" target=\"_blank\">无相</a>。知一切法非有。知一切法非无。知一切法非法。知一切法非非法。知一切法非语言。知一切法。非非语言。知一切法非业。知一切法非非业。知一切法非报。知一切法非无报。知一切法非作。知一切法非不作。知一切法非第一义。知一切法非出。知一切法非不出。知一切法非量。知一切法非无量。知一切法非世间。知一切法不离世间。知一切法非因生。知一切法非无因生。知一切法非定色。知一切法非不定色。知一切法不具足色。知一切法非不具足色。知一切法不出生死。知一切法非不出生死。知一切法非虚妄。知一切法非不虚妄。知一切法非方便非不方便。菩萨摩诃萨。知如是诸法故。不着世谛。不着第一义谛。不虚妄取诸法。不起诸文字。随顺寂灭性。不舍一切愿。见第一实义。决定知诸法。兴无量法云。普雨一切<a href=\"/remen/ganlu.html\" class=\"keylink\" target=\"_blank\">甘露</a>法雨。入不可说方便。度不可说方便。以无尽辩才。广说如实义。不违真法。善巧方便说一切法。辩才无尽。成就大慈悲。无文字境界。出生文字。义不坏文字性。观察诸法悉从缘起。无所染着。解了一切诸语言法。开发示导。称扬显现。具足清净。灭众疑网。摄取众生。不舍实法。于不二法。而不退没。具足成就无碍法门微妙音声。普雨法雨。未曾失时。佛子。是为菩萨摩诃萨第九一切诸法真实智明佛子。菩萨摩诃萨。于念念中。入灭一切法<a href=\"/remen/sanmei.html\" class=\"keylink\" target=\"_blank\">三昧</a>正受。而不退转。亦不舍菩萨事。不舍大慈悲心。不舍诸波罗蜜。善能分别诸佛刹土。而无厌足。不舍大愿。度脱众生。不舍转法轮。不舍教化调伏众生。不舍供养恭敬一切诸佛。不舍一切诸法自在法门。不舍常见一切诸佛。不舍常闻诸佛正法。悉能出生一切无碍法。知一切法皆悉平等。具足成就一切诸佛胜法诸愿。深入一切佛刹。究竟一切诸佛种性彼岸。于一切世界。悉能善学一切所学。一切法相深入法相。善知诸法悉从缘起。了一切法无有真实。随顺世间诸语言法。于一切法无所染着。随其所应。方便演说一切诸法。菩萨摩诃萨。于一切法灭尽正受。或住一劫或住百劫。或住百千劫或住亿劫。或住百亿劫。或住百千亿劫。或住亿那由他劫或住百亿那由他劫。或住千亿那由他劫。或住百千亿那由他劫。或住<a href=\"/remen/wuliangjie.html\" class=\"keylink\" target=\"_blank\">无量劫</a>。或住无边劫。或住阿僧祇劫。或住不可思议劫。或住不可称量劫。或住无分齐劫。或住不可说不可说劫。常在灭一切法三昧正受。颜容无异。体无羸损。亦不坏散。不可烧。不可没。不可失。不可尽。于有于无。悉无所作。悉能成办诸菩萨事。广能演说一切诸法。教化众生。未曾失时。长养一切诸如来法。满足一切诸菩萨行。不舍<a href=\"/remen/154932.html\" class=\"keylink\" target=\"_blank\">饶益</a>一切众生。应化十方。未曾暂息。不舍普照一切诸趣。于正受地。寂然不动。佛子。是为菩萨摩诃萨第十一切诸法灭定智明。菩萨摩诃萨安住此明。一切<a href=\"/remen/tianren.html\" class=\"keylink\" target=\"_blank\">天人</a>不能思议。一切世间不能思议。声闻缘觉不能思议。下地菩萨不能思议。身口意业不可思议。一切三昧自在不可思议。智慧境界不可思议。唯有如来乃能演说此人功德。余无能说。佛子。是为菩萨摩诃萨十种智明。此菩萨摩诃萨住此智明。悉得三世无碍智明。</p><p>十忍品第二十四之一</p><p>尔时普贤菩萨摩诃萨。复告诸菩萨言。佛子。菩萨摩诃萨成就十种忍。能得一切无碍忍地。又得一切诸佛无尽无碍之法。何等为十。所谓随顺音声忍。顺忍。无生法忍。如幻忍。如焰忍。如梦忍。如响忍。如电忍。如化忍。如虚空忍。佛子。是为菩萨摩诃萨十种忍。过去诸佛已说。未来诸佛当说。现在诸佛今说。佛子。何等为菩萨摩诃萨随顺音声忍。若闻真实法。不惊。不怖。不畏。信解受持。爱乐顺入。修习安住。佛子。是为菩萨摩诃萨第一随顺音声忍。佛子。何等为菩萨摩诃萨顺忍。佛子。此菩萨随顺寂静。观一切法。平等正念。不违诸法。随顺深入一切诸法。清净直心。分别诸法。修平等观。深入具足。佛子。是为菩萨摩诃萨第二顺忍。佛子。何等为菩萨摩诃萨无生法忍。佛子。此菩萨不见有法生。不见有法灭。何以故。若不生则不灭。若不灭则无尽。若无尽则离垢。若离垢则无坏。若无坏则不动。若不动则寂灭地。若寂灭地则离欲。若离欲则无所行。若无所行则是大愿。若是大愿则住庄严。佛子。是为菩萨摩诃萨第三无生法忍。佛子。何等为菩萨摩诃萨如幻忍。佛子。此菩萨深入诸法皆悉如幻。观缘起法。于一法中。解众多法。众多法中。解了一法。菩萨摩诃萨于彼诸法。分别诸刹。入众生界法界。等观世间。等观佛出入不二入。出生住持。譬若如幻。非象兵马兵车兵步兵。非男非女。非童男童女。非树非叶。非华非果。非地水火风。非昼非夜。非半月一月。非年岁。非百年。非月非日。非劫数。非定非乱。非一非异。非纯非杂。非好非恶。非多非小。非量。非无量。非粗非细。种种众非幻。幻非种种众。但以幻故。示众色像。菩萨摩诃萨亦复如是。观一切世间皆悉如幻。所谓业世间。<a href=\"/remen/fannao.html\" class=\"keylink\" target=\"_blank\">烦恼</a>世间。佛刹世间。法世间。三世世间。流转世间。成世间。坏世间。行世间。菩萨摩诃萨。观察一切世间悉如幻时。不起众生。不坏众生。不起诸刹。不坏诸刹。不起诸法。不坏诸法。不取过去虚妄相。不作当来。不转当来。现在不住。亦无所著。不观察菩提。不虚妄取菩提。不取佛兴世。亦无佛涅槃。不住大愿。不取清净离生平等。无出无著。出生严净佛刹。决定知真法。出生众生界。分别知众生。决定知法界。住正法不动。等入三世。而亦不违分别三世。出生阴入。除灭所依。度脱众生。等观法界无有差别。知一切法非文字。非言说。而亦不舍诸深妙辩。不着化众生。而转法轮。为众生故。受持大悲。度脱一切。说过去<a href=\"/remen/yinyuan1.html\" class=\"keylink\" target=\"_blank\">因缘</a>。实知诸法。而无所至。佛子。是为菩萨摩诃萨第四如幻忍。佛子。何等为菩萨摩诃萨如焰忍。佛子。此菩萨<a href=\"/remen/juewu.html\" class=\"keylink\" target=\"_blank\">觉悟</a>一切世间皆悉如焰。如热时焰。无有方处。菩萨摩诃萨。决定了知一切诸法。亦无方处。非内非外。非有非无。非常非断。观一切法。皆悉真实假名施设。非一色。非种种色。非无色地。具足证知一切诸法。佛子。是为菩萨摩诃萨第五如焰忍。佛子。何等为菩萨摩诃萨如梦忍。佛子。此菩萨解一切世间皆悉如梦。譬如梦非世间。非离世间。非欲界。非<a href=\"/remen/sejie.html\" class=\"keylink\" target=\"_blank\">色界</a>。非<a href=\"/remen/wusejie.html\" class=\"keylink\" target=\"_blank\">无色界</a>。非生非死。非净非秽。非清非浊。而有示现。如是菩萨摩诃萨。觉悟一切世间皆悉如梦。不坏梦。不着梦。梦性寂灭。梦无<a href=\"/remen/zixing.html\" class=\"keylink\" target=\"_blank\">自性</a>。受持一切法。皆悉如梦。不坏梦。不虚妄取梦。觉悟一切世间皆悉如梦。佛子。是为菩萨摩诃萨第六如梦忍。佛子。何等为菩萨摩诃萨如响忍。佛子。此菩萨出生诸法。善学成就。究竟圣法。得到彼岸。知一切法皆悉如响。分别众声。犹如呼响。而无所至。菩萨摩诃萨解如来音。不从内出。不从外出。不从内外出。彼闻音者。不在内。不在外。亦不在内外。而能出生巧方便智。了声如响悉从缘起。亦不坏法施。深入音声。远离颠倒。善学一切。如帝释后。于一音中。出千妙音。而亦不取虚妄音声。菩萨摩诃萨亦复如是。入离虚妄法界。出生巧妙方便音声。于无量无边世界。广为众生转净法轮。度脱一切。受持如来广长舌相。出生无量无障碍音。充满十方一切世界。普令众生。悉得开解。发起善根。而音声无转。不可言说。知音声非语言。而随顺语言。亦不染着种种音声。觉悟了知一切音声。佛子。是为菩萨摩诃萨第七如响忍。佛子。何等为菩萨摩诃萨如电忍。佛子。此菩萨不生世间。不死世间。不内世间。不外世间。不行世间。非不行世间。不坏世间。非不坏世间。不起世间趣。不离世间趣。不等世间。非不等世间。非世间。非离世间。不行菩萨行。而不舍大愿。非实。非虚。所行真实。究竟一切如来正法。能办一切世间诸事。亦不随顺世间流转。亦不受持正法流转。譬如电或日。或月。山树男女。室宅墙壁。大地流水等。皆悉能照。令明净故譬水油身宝珠明镜。如是等一切清净色。悉能照明一切净界。电不离明净。明净不离电。电能远照。而电非远近。菩萨摩诃萨亦复如是。能照彼我一切境界。而其智慧不作分别。照现彼我一切境界。如种子中无有根芽茎节枝叶。而能为因。菩萨摩诃萨亦复如是。于不二法中。分别二相。修无碍际。佛子。是为菩萨摩诃萨第八如电忍。若菩萨摩诃萨成就此忍。虽不往诣诸如来所。而悉普现一切佛刹。不起此世界。不至一切世界。菩萨现身遍一切世界。如电光现。游行无碍。普至十方。金刚诸山坚固之物所不能障。具足成就佛家清净身口意业得无量清净一切色身。佛子。何等为菩萨摩诃萨第九如化忍。佛子。此菩萨知一切世间皆悉如化。所谓一切众生业化。一切众生行化。一切虚妄化。一切苦乐颠倒化。一切妄取化。一切世间无实法化。一切语言道化。一切烦恼化。诸想所起故。调伏众生化。离垢清净故。三世不退转化。无生平等故。菩萨愿化。长养菩萨行故。如来大悲化。除灭众生一切苦故。法轮方便智化。出生无量无畏智辩故。佛子。是为菩萨摩诃萨解知世间离世间化。决定知广大。知无量无际等。知如如。具足成就无量自在。于真实中。而不倾动。悉见一切无有真实。而不坏所行。譬如化不从心起。不住心中生。不由业起。亦不受报。非世间生。非世间灭。非法所摄。非法所触。非是久住。非须臾住。非世间行。非离世间。非游诸方。非诸方所摄。非量。非无量。非厌。非无厌。非休息。非无休息。非凡非圣。非净非秽。非生非死。非愚非智。非见非失。不依世间。非法界所摄。非黠慧。非愚蒙。非炽然。非寂灭。非生死。非涅槃。非有非无。如是菩萨摩诃萨处于世间。行菩萨行。受持方便。观察世间皆悉如化。不着世间。亦不着化。不妄取世间。亦不取化。不住世间。不灭世间。不住正法。不随非法。而不舍教化众生。一向正念。具足诸愿。不庄严诸法。亦复不坏诸庄严法。于一切法。悉无所有。悉能具足一切佛法。譬如化非有非无。菩萨摩诃萨亦复如是。安住如化忍中。悉能具足诸佛菩提。饶益众生。佛子。是为菩萨摩诃萨第九如化忍。佛子。若菩萨摩诃萨成就此忍。于一切佛刹。无所依着。譬如化于一切世界。无所依着。于一切佛法。不虚妄行。譬如化行无所行。离诸颠倒。譬如化非身示现一切身。譬如化。不依色。示现一切色。譬如化不着实际。平等满足自性无性。譬如化非<a href=\"/remen/jietuo.html\" class=\"keylink\" target=\"_blank\">解脱</a>法。悉能示现一切法处。譬如化无处所性。亦非调伏。亦非清净。譬如化离一切神力。往诣一切诸如来所。譬如化不可退转。不生不灭。悉离挂碍。一切诸力金刚诸山所不能障。佛子。何等为菩萨摩诃萨第十如虚空忍。佛子。此菩萨解一切法界。犹如虚空。以无性故。譬如虚空。一切世界亦复如是。解一切佛刹无所起故。譬如虚空。一切诸法亦复如是。解无二法故。譬如虚空。一切众生行亦复如是。解行无所行故。譬如虚空。一切佛法亦复如是。解无分别故。譬如虚空。一切<a href=\"/remen/foli.html\" class=\"keylink\" target=\"_blank\">佛力</a>亦复如是。解无异故。譬如虚空。一切诸禅亦复如是。解三世故。譬如虚空。一切说法亦复如是。解不可说故。譬如虚空。一切<a href=\"/remen/foshen.html\" class=\"keylink\" target=\"_blank\">佛身</a>亦复如是。解无碍故。譬如虚空。遍一切处。解一切法。如虚空故。佛子。如是菩萨摩诃萨。解一切法悉如虚空。得虚空等忍智。得虚空等身。得虚空等身业。得虚空等口。得虚空等口业。得虚空等心。得虚空等心业。譬如虚空不生不死。菩萨摩诃萨亦复如是。一切法身。不生不死。譬如虚空不可破坏。菩萨摩诃萨亦复如是。智慧诸力不可破坏。譬如虚空一切世间之所依止。而无所依。菩萨摩诃萨亦复如是。一切诸法之所依止。而无所依。譬如虚空不生不灭。悉为一切生灭所依。菩萨摩诃萨亦复如是。非向非成。令一切众生。皆悉清净。譬如虚空非方非非方。而能示现诸海分际。菩萨摩诃萨亦复如是。非业非业报。而能演说一切生死大海分际。譬如虚空非行非住。而能示现种种威仪。菩萨摩诃萨亦复如是。非行非住。而能分别一切诸行。譬如虚空非色非无色。而能示现百千诸色。菩萨摩诃萨亦复如是。非世间色。非离世间色。而能示现一切诸色。譬如虚空非久住非须臾住。菩萨摩诃萨亦复如是。非久趣向非须臾趣向。能广演说一切菩萨之所住行。譬如虚空非净非秽。菩萨摩诃萨亦复如是。非世间障覆。亦非清净。譬如虚空一切世间皆谓现前实非现前。菩萨摩诃萨亦复如是。一切诸法现菩萨前。而于菩萨无所现前。譬如虚空住一切处。而虚空无分齐。菩萨摩诃萨亦复如是。住一切法。而菩萨心无有分齐。何以故。菩萨摩诃萨。思惟自己善根。犹如虚空。善根清净。善根具足。善根平等。善根一分。善根寂灭。善根一味。善根一量。善根清净。如虚空色善根。趣一切道。不忘一切法。得一切不坏法。游行一切刹。具足一切身。而于诸身。悉无所著。普于十方。永离痴惑。具足成就不可坏力。满足一切功德境界。得一切种法。得深乐法。得虚空等金刚善根。出生一切诸妙音声。一切世间常转法轮。未曾失时。佛子。是为菩萨摩诃萨第十如虚空忍。若菩萨摩诃萨成就此忍。得无来身。以无去故得不生身。以不灭故。得不聚身。以无散坏故。具足不实身。以无真实故。得一相身。以无相故。得无量身。以佛力无量故。得平等身。以如相故。得不坏身。以等观三世故。得至一切处身。以净眼普照无障碍故。得离欲际身。以一切法无合散故。得虚空际功德藏。以无尽故。得无穷尽平等法辩。以一切法性如虚空一性故。得无量无碍。微妙音声。以无碍如虚空故得清净具足一切菩萨行巧妙方便。以一切法无碍清净如虚空故。得一切佛法海。以不可断如虚空故。得受持一切佛刹。以无量如虚空离贪欲故。得一切法示现自在未曾休息。以坚固如虚空故。得不可坏坚固法身。以如虚空能持一切世间故。具足成就不可沮坏金刚诸根。以示现一切世间成败故。得具足力能持一切世间。以受持智慧如虚空故。佛子。是为菩萨摩诃萨十种忍。尔时普贤菩萨。欲重宣此义。为诸菩萨。以偈颂曰。</p></div>"
},{
    "title": "第三十卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第三十卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>十忍品第二十四之二</p><p>譬如世有人闻有宝藏处</p><p>闻已大<a href=\"/remen/huanxi.html\" class=\"keylink\" target=\"_blank\">欢喜</a>宝藏可得故</p><p>如是大<a href=\"/remen/zhihui.html\" class=\"keylink\" target=\"_blank\">智慧</a>菩萨真<a href=\"/remen/fozi.html\" class=\"keylink\" target=\"_blank\">佛子</a></p><p>佛深寂灭法闻已大欢喜</p><p>闻彼深法已其心不恐怖</p><p>亦不生惊畏不退亦不没</p><p>菩萨向<a href=\"/remen/puti.html\" class=\"keylink\" target=\"_blank\">菩提</a>闻此寂灭音</p><p>堪忍寂灭法于彼不生疑</p><p>我作一切智<a href=\"/remen/tianren.html\" class=\"keylink\" target=\"_blank\">天人</a>尊导师</p><p>以闻甚深法其心堪忍故</p><p>彼闻寂灭音踊跃大欢喜</p><p>一心乐专求一切诸<a href=\"/remen/fofa.html\" class=\"keylink\" target=\"_blank\">佛法</a></p><p>修习调伏心正直求菩提</p><p>长养诸善根而不坏法性</p><p>堪忍寂灭法随顺彼音声</p><p>修习菩萨行安住音声忍</p><p>转求胜妙道出生诸善法</p><p><a href=\"/remen/jingjin.html\" class=\"keylink\" target=\"_blank\">精进</a>不退转究竟成菩提</p><p>闻此妙音声<a href=\"/remen/putixin.html\" class=\"keylink\" target=\"_blank\">菩提心</a>清净</p><p>得勇健善根令诸佛欢喜</p><p>譬如<a href=\"/remen/gongde.html\" class=\"keylink\" target=\"_blank\">功德</a>人获大珍宝藏</p><p>随顺身所宜造诸<a href=\"/remen/zhuangyan.html\" class=\"keylink\" target=\"_blank\">庄严</a>具</p><p>慧者亦如是闻此深法义</p><p>增广智慧海随顺求诸法</p><p>决定随顺法分别无所有</p><p>随顺于真如得彼真实法</p><p>得净<a href=\"/remen/zizai.html\" class=\"keylink\" target=\"_blank\">自在</a>心明彻大欢喜</p><p>解了一切法悉从众缘起</p><p>修习平等法分别性非性</p><p>不坏佛法藏正觉一切法</p><p>正直心坚固庄严净菩提</p><p>不动如须弥一向求佛道</p><p>修习深<a href=\"/remen/sanmei.html\" class=\"keylink\" target=\"_blank\">三昧</a>精进不<a href=\"/remen/xiedai.html\" class=\"keylink\" target=\"_blank\">懈怠</a></p><p><a href=\"/remen/wuliangjie.html\" class=\"keylink\" target=\"_blank\">无量劫</a><a href=\"/remen/xiuxing.html\" class=\"keylink\" target=\"_blank\">修行</a>未曾有退失</p><p>最胜甚深海究竟到<a href=\"/remen/bian.html\" class=\"keylink\" target=\"_blank\">彼岸</a></p><p>尽诸法原底远离众恐怖</p><p>等心观诸法如无等所说</p><p>成就随顺忍平等智满足</p><p>具足顺忍门顺佛之所说</p><p>随顺真实智不分别<a href=\"/remen/faxiang.html\" class=\"keylink\" target=\"_blank\">法相</a></p><p>三十三天中彼诸天子等</p><p>共一宝器食所食各不同</p><p>诸天种种食不从十方来</p><p>随彼所修业自然食在器</p><p>菩萨亦如是观察一切法</p><p>悉从<a href=\"/remen/yinyuan1.html\" class=\"keylink\" target=\"_blank\">因缘</a>起不生亦不灭</p><p>若法不生灭是法不可尽</p><p>了达其成败清净不可坏</p><p>实际不可坏悉寂灭如如</p><p>金刚愿<a href=\"/remen/154932.html\" class=\"keylink\" target=\"_blank\">饶益</a>具佛无碍智</p><p>专念寂灭法其心未曾离</p><p>随顺<a href=\"/remen/shijian.html\" class=\"keylink\" target=\"_blank\">世间</a>行长养大悲愿</p><p>具足诸愿力不着于世间</p><p>成就甚深智随顺广<a href=\"/remen/shuofa.html\" class=\"keylink\" target=\"_blank\">说法</a></p><p>是名无生忍解诸法无尽</p><p>了达悉如<a href=\"/remen/rufa.html\" class=\"keylink\" target=\"_blank\">如法</a>界无所起</p><p>菩萨住此忍一切十方界</p><p>现在无量佛皆悉授彼记</p><p>乐观寂灭法出生诸善根</p><p>一念达三世调伏净<a href=\"/remen/zhongsheng.html\" class=\"keylink\" target=\"_blank\">众生</a></p><p>观察诸世间解了悉如幻</p><p>寂灭无所有于彼无染着</p><p>诸色从心造示现犹如幻</p><p><a href=\"/remen/xukong.html\" class=\"keylink\" target=\"_blank\">虚空</a>非真实一切有如幻</p><p>譬如工幻师四衢现众像</p><p>众生见欢喜而实无所有</p><p>世间亦如是一切皆如幻</p><p>有无等诸法了知悉虚妄</p><p>度脱一切众解了悉如幻</p><p>善能平等知众生幻无异</p><p>众生诸佛刹三世一切法</p><p>无量诸世间悉了义如幻</p><p>譬如工幻师示现种种形</p><p>男女象马牛园林华果等</p><p>幻无所染着亦无有住处</p><p>幻法无真实所现悉虚妄</p><p>佛子亦如是观察诸世间</p><p>有无一切法了达悉如幻</p><p>众生诸佛刹种种业所造</p><p><a href=\"/remen/juewu.html\" class=\"keylink\" target=\"_blank\">觉悟</a>如幻际于彼无所著</p><p>菩萨摩诃萨常乐寂静法</p><p>深入真实地究竟住法界</p><p>随顺向<a href=\"/remen/zhengfa.html\" class=\"keylink\" target=\"_blank\">正法</a>最胜法化生</p><p>善解一切想缠网群生类</p><p>想如热时焰令众生颠倒</p><p>菩萨善知想能离一切倒</p><p>世间各别异形类悉不同</p><p>佛子善明达了相非真相</p><p>十方诸群生悉为想网覆</p><p>菩萨慧眼净善见世间想</p><p>世间犹如焰<a href=\"/remen/wangxiang.html\" class=\"keylink\" target=\"_blank\">妄想</a>取世间</p><p>能断世间想则离三种倒</p><p>譬如热时焰众生于远见</p><p>妄想谓为水其实非真水</p><p>众生亦如是虚妄取世间</p><p>想如热时焰无碍心境界</p><p>分别一切想成就无碍智</p><p>想缚群生类勇健能<a href=\"/remen/jietuo.html\" class=\"keylink\" target=\"_blank\">解脱</a></p><p>远离放逸慢除灭世间想</p><p>究竟尽无尽无尽者方便</p><p>彼能解世间一切法如梦</p><p>梦性无方处世间亦如是</p><p>解法离虚妄寂灭心无异</p><p>明了世间行三世皆如梦</p><p>梦非<a href=\"/remen/shengsi.html\" class=\"keylink\" target=\"_blank\">生死</a>法非有亦非无</p><p>三有悉如梦寂灭心无缚</p><p>解世如梦性不依于世间</p><p>观世间寂灭不染着诸趣</p><p>明见一切世不起虚妄倒</p><p>善解法如梦逮得如梦忍</p><p>众生于梦见种种诸异相</p><p>悉知从心造而实无所有</p><p>智月如是见众生皆如梦</p><p>晓了如梦已离一切虚妄</p><p>菩萨方便解一切法如梦</p><p>梦性无真实非一亦非异</p><p>众生一切法佛刹诸行业</p><p>菩萨悉明了一切皆如梦</p><p>随一切垢净悉能如实知</p><p>解知世如梦不取虚妄相</p><p>菩萨所行行一切诸妙愿</p><p>明解悉如梦于彼无所著</p><p>决定解诸法及一切世间</p><p>菩萨能善知其性皆如梦</p><p>世间生灭法众生去来相</p><p>解了净如梦其性无忘失</p><p>随顺如梦行亦不坏世间</p><p>了达诸威仪如修短无实</p><p>是名如梦忍解了一切法</p><p>成就无碍智度脱一切众</p><p>菩萨摩诃萨广行无量行</p><p>出生于一切正觉平等法</p><p>种种诸方便解法真实相</p><p>诸法无去来于彼心无著</p><p>一切众生类无量诸音声</p><p>菩萨深觉悟了之悉如响</p><p>菩萨知音声非是内外法</p><p>谛了诸音声一切皆如响</p><p>一切诸音声皆悉是虚妄</p><p>菩萨知非实于彼无所著</p><p>菩萨悉睹见十方一切佛</p><p>又闻彼如来<a href=\"/remen/fanyin.html\" class=\"keylink\" target=\"_blank\">梵音</a>演说法</p><p>彼诸大导师广说修多罗</p><p>菩萨闻法音其心无所著</p><p>所闻声如响悉无所从来</p><p>分别一切音善解无坏法</p><p>分别诸音声善解一切法</p><p>解声非是声出无量净音</p><p>观察一切法皆悉离音声</p><p>种种语言际悉能善了知</p><p>菩萨于众生了之悉如响</p><p>如是能深解一切诸众生</p><p>菩萨善随顺明达语言道</p><p>解了一切世种种诸音声</p><p>了知音声性常乐寂静地</p><p>明解诸世间一切悉如响</p><p>犹如语言道宣明种种法</p><p>众生乐染着虚妄之音声</p><p>如彼音声相世间亦如是</p><p>众生相亦然真佛子明觉</p><p>如此真实相明智之忍力</p><p>令音净微妙解世皆寂灭</p><p>彼于三世中了达语言道</p><p>不取虚妄声其心无所著</p><p>寂静定意为世间一向专求佛菩提</p><p>未曾虚妄取世间心常欣乐寂灭法</p><p>观察世间无有余皆悉寂灭无<a href=\"/remen/zixing.html\" class=\"keylink\" target=\"_blank\">自性</a></p><p>专求菩提为众生具足智力大慈悲</p><p>不受一切世间生亦不解脱于世间</p><p>一切世间无所依亦复不离依世间</p><p>解知众生诸法性于彼法性不染着</p><p>于诸众生无所依清净解脱而无缚</p><p>于一切趣知实性世间生死<a href=\"/remen/liuzhuan.html\" class=\"keylink\" target=\"_blank\">流转</a>法</p><p>菩萨解法无有二于不二法无所著</p><p>其心不住诸世间又亦不离于世间</p><p>所行不在世间外了知诸法真实相</p><p>譬如水中电光色彼色非内亦非外</p><p>菩萨饶益众生故演说世间无真实</p><p>众生无缚无解脱一切世间不可说</p><p>世间非内亦非外如彼水中电光像</p><p>如是清净离垢心随顺甚深微妙行</p><p>具足智慧法灯明成满诸愿不退转</p><p>智慧成就不可量常能饶益一切众</p><p>安立众生<a href=\"/remen/wuwei.html\" class=\"keylink\" target=\"_blank\">无畏</a>法除灭一切诸障碍</p><p>修习甚深法饶益一切众</p><p>此忍增妙智具足菩萨行</p><p>深入寂灭法谛了悉如化</p><p>示现无量行而实无所行</p><p>胜地修菩提随顺如化行</p><p>如化常寂灭菩萨行亦然</p><p>了知众生类及无量行业</p><p>平等悉如化解脱亦如是</p><p>明解三世佛一切悉如化</p><p>无量本<a href=\"/remen/xingyuan.html\" class=\"keylink\" target=\"_blank\">行愿</a>化成诸导师</p><p>大慈悲弥广化众生清净</p><p>清净即是化化力持应现</p><p>世间悉虚妄菩萨解如化</p><p>化性诸世间种种业庄严</p><p>变化藏严饰究竟菩萨行</p><p>随世诸行业种种杂无量</p><p>化是虚妄法出生化虚妄</p><p>菩萨所行法皆悉离虚妄</p><p>化智海决定化印印世间</p><p>化非生灭法智慧亦如是</p><p>第十忍明观清净如虚空</p><p>虚空众生法等观无别异</p><p>智满如虚空除灭诸障碍</p><p>虚空性无杂世间亦如是</p><p>成就空忍力如空不可尽</p><p>境界如虚空不取虚妄相</p><p>虚空无自性虚空不可断</p><p>虚空无种种智力亦如是</p><p>譬如虚空性无有初中后</p><p>虚空无异性智慧亦如是</p><p>如是正观法皆悉如虚空</p><p>无生亦无灭平等观诸法</p><p>安住虚空法广为十方说</p><p>虚空方便忍调伏一切魔</p><p>虚空无自性世间亦如是</p><p>有性无性法平等如虚空</p><p>一方便庄严观世间虚空</p><p>悉知三世法犹如虚空性</p><p>菩萨智慧身音声如虚空</p><p>身性亦虚空安住虚空智</p><p>是名十种忍佛子具足行</p><p>心安住忍力广为十方说</p><p>真佛子善学超成智慧力</p><p>法力定智力随顺修菩提</p><p>深入此忍门成就无碍智</p><p>调伏一切恶转无上法轮</p><p>安住无量法一切莫能知</p><p>调御师智海菩萨尽原底</p><p>谦下行菩提得此深法忍</p><p>妙法清净意悉满一切愿</p><p>一切众生类诸佛刹微尘</p><p>悉可算其数菩萨德难知</p><p>若有真佛子成此十种忍</p><p>一切诸众生无能知境界</p><p>心王菩萨问阿僧祇品第二十五</p><p>尔时心王菩萨白佛言。<a href=\"/remen/shizun.html\" class=\"keylink\" target=\"_blank\">世尊</a>。所谓阿僧祇。不可量。无分齐。无周遍。不可数。不可称量。不可思议。不可说。不可说不可说。世尊。云何阿僧祇。乃至不可说不可说耶。佛告心王菩萨言。善哉善哉。善男子。饶益众生故。乃能问此如来应供等正觉。佛智境界甚深之义。善男子。汝今谛听。我当说之。尔时心王菩萨白佛言。世尊。唯然善听。佛告心王菩萨言。百千百千名一拘梨。拘梨拘梨名一不变。不变不变名一那由他。那由他那由他名一鞞婆逻。鞞婆逻鞞婆逻名一作。作作名一来。来来名一胜。胜胜名一复次。复次复次名一阿婆逻。阿婆逻阿婆逻名一得胜。得胜得胜名一分界。分界分界名一充满。充满充满名一量。量量名一解。解解名一此解。此解此解名一离欲。离欲离欲名一舍。舍舍名一聚。聚聚名一通。通通名一频申。频申频申名一网。网网名一众流。众流众流名一出。出出名一分。分分名一分别。分别分别名一称。称称名一持。持持名一不颠倒。不颠倒不颠倒名一不幡。不幡不幡名一正。正正名一慧。慧慧名一第一。第一第一名一觉。觉觉名一毗遮妒。毗遮妒毗遮妒名一极高。极高极高名一妙。妙妙名一逻婆。逻婆逻婆名一诃梨婆。诃梨婆诃梨婆名一解脱。解脱解脱名一黄。黄黄名一诃梨那。诃梨那诃梨那名一因。因因名一贤觉。贤觉贤觉名一明相。明相明相名一摩楼陀。摩楼陀摩楼陀名一忍。忍忍名一枝。枝枝名一摩楼摩。摩楼摩摩楼摩名一等。等等名一离疑。离疑离疑名一种。种种名一不放逸。不放逸不放逸名一摩多罗。摩多罗摩多罗名一动。动动名一到。到到名一说。说说名一白。白白名一了别。了别了别名一究竟。究竟究竟名一清凉。清凉清凉名一阿罗。阿罗阿罗名一潮。潮潮名一油。油油名一只逻。只逻只逻名一味。味味名一泥逻。泥逻泥逻名一戏。戏戏名一斯罗。斯罗斯罗名一聚沫。聚沫聚沫名一弥罗。弥罗弥罗名一坚固。坚固坚固名一风。风风名一满。满满名一不可称量。不可称量不可称量名一根。根根名一微细。微细微细名一莲华。莲华莲华名一摩伽婆。摩伽婆摩伽婆名一不可度。不可度不可度名一醯楼。醯楼醯楼名一语。语语名一劫。劫劫名一婆婆。婆婆婆婆名一间。间间名一无间。无间无间名一离垢。离垢离垢名一实胜。实胜实胜名一弥罗覆。弥罗覆弥罗覆名一遮摩罗。遮摩罗遮摩罗名一法。法法名一波罗摩驮。波罗摩驮波罗摩驮名一决定。决定决定名一流转。流转流转名一广说。广说广说名一无尽。无尽无尽名一等真实。等真实等真实名一<a href=\"/remen/wuwo.html\" class=\"keylink\" target=\"_blank\">无我</a>。无我无我名一阿槃陀。阿槃陀阿槃陀名一青莲华。青莲华青莲华名一数。数数名一趣。趣趣名一受。受受名一阿僧祇。阿僧祇阿僧祇名一阿僧祇转。阿僧祇转阿僧祇转名一无量。无量无量名一无量转。无量转无量转名一无分齐。无分齐无分齐名一无分齐转。无分齐转无分齐转名一无周遍。无周遍无周遍名一无周遍转。无周遍转无周遍转名一无数。无数无数名一无数转。无数转无数转名一不可称。不可称不可称名一不可称转。不可称转不可称转名一不可思议。不可思议不可思议名一不可思议转。不可思议转不可思议转名一不可量。不可量不可量名一不可量转。不可量转不可量转名一不可说。不可说不可说名一不可说转。不可说转不可说转名一不可说转转。尔时世尊。为心王菩萨。以偈颂曰。</p><p>不可言说不可说充满一切不可说</p><p>不可言说诸劫中说不可说不可尽</p><p>不可言说诸佛刹皆悉尽末为微尘</p><p>悉于一一微尘中演说一切不可说</p><p>悉能善于一念中说不可说诸世界</p><p>不可称说诸劫中念念次第而演说</p><p>不可说劫犹可尽而不可说不可尽</p><p>悉于一一微尘中分别演说不可说</p><p>不可说劫犹可尽而不可说不可尽</p><p>不可言说微尘中悉有不可说众生</p><p>皆共赞叹普贤德犹尚不能令穷尽</p><p>设使一微毛端处有不可说诸普贤</p><p>彼诸一切普贤等说不可说不能尽</p><p>如一微细毛端处十方世界亦如是</p><p>于彼一一毛端处置不可说诸佛刹</p><p>毛端能量虚空尽而说佛刹不可尽</p><p>于彼一一毛道中种种无量诸佛刹</p><p>有同类者不可说亦有异类不可说</p><p>于彼一一毛道中有不可说净佛刹</p><p>以不可说庄严具庄严彼彼诸佛刹</p><p>于彼一一毛道中演出名身不可说</p><p>于彼一一诸名身广宣无量诸佛名</p><p>一一如来自身中变化毛孔不可说</p><p>于彼一一毛孔中出生异色不可说</p><p>于彼一一异色中放妙光明不可说</p><p>于彼一一光明中出宝莲华不可说</p><p>于彼一一宝莲华各有宝叶不可说</p><p>于彼一一宝莲叶有微妙色不可说</p><p>于彼一一妙色中出生莲华不可说</p><p>于彼一一莲华中各放光明不可说</p><p>于彼一一光明中出生净月不可说</p><p>于彼一一诸月中复出净月不可说</p><p>于彼一一净月中出净光明不可说</p><p>于彼一一光明中出不可说明净日</p><p>于彼一一诸日中出不可说净妙色</p><p>于彼一一妙色中出不可说净光明</p><p>于彼净妙光明中出不可说师子座</p><p>不可言说庄严具出不可说净光明</p><p>于彼一一光明中出不可说异妙色</p><p>于彼一一妙色中出不可说明净宝</p><p>于彼一一明净宝出不可说不可说</p><p>金刚宝藏如须弥清净具足而庄严</p><p>于彼一宝须弥中有不可说不可说</p><p>微妙殊特诸佛刹清净具足而庄严</p><p>如此一宝须弥山一切须弥亦如是</p><p>悉有无量不可说具足清净诸佛刹</p><p>是不可说不可说皆悉分别不可说</p><p>摄取不可言说转出生光明不可说</p><p>于彼一一光明中出生诸佛不可说</p><p>彼诸一切如来等说不可说清净偈</p><p>彼偈悉于念念中说不可说真实谛</p><p>示现一切未来际如来智慧无穷尽</p><p>彼诸一一如来等出不可说梵音声</p><p>于彼一一梵音中转不可说净法轮</p><p>于彼一一法轮中雨不可说修多罗</p><p>于彼一一修多罗分别诸法不可说</p><p>于彼一一诸法中又说诸法不可说</p><p>又复于彼诸法中说众生依不可说</p><p>又于一一毛道中不可说劫说正法</p><p>如彼一微毛端处一切十方亦如是</p><p>不可称说无碍心变化诸佛不可说</p><p>彼诸一一化如来所出变化不可说</p><p>彼诸一切所变化遍游佛刹不可说</p><p>不可称说变<a href=\"/remen/huashen.html\" class=\"keylink\" target=\"_blank\">化身</a>种种妙色而庄严</p><p>彼不可说佛世界分别一切诸众生</p><p>清净一切众生类度脱一切诸群生</p><p>庄严庄严不可说成就神力不可说</p><p>清净自在不可说应现众生不可说</p><p>神力自在不可说智慧境界不可说</p><p>不可称说神力持普转世间令清净</p><p>不可说净方便法说修多罗不可说</p><p>于彼一一修多罗摄诸佛法不可说</p><p>于彼一一净法中复说正法不可说</p><p>于彼一一诸法中说不可说决定法</p><p>于彼一一决定中说不可说众生依</p><p>不可称说种类法不可称说种类心</p><p>不可称说非类法不可称说非类心</p><p>不可称说非类根不可称说非类语</p><p>彼悉能于念念中调伏众生不可说</p><p>不可称说自在力应现众生不可说</p><p>彼不可说应化时或有同类不同类</p><p>菩萨皆悉分别知诸明算者不能数</p><p>菩萨于一毛端处安置佛刹不可说</p><p>或有微细或广狭净秽无量不可说</p><p>于彼一一佛刹中复有佛刹不可说</p><p>菩萨皆悉分别知如是佛刹不可说</p><p>一毛端处无量刹而于其中不迫迮</p><p>微小毛端亦不大悉容弥广诸佛刹</p><p>不令佛刹有杂乱形相如本而无异</p><p>一佛刹有无量刹一切佛刹亦如是</p><p>一毛端处悉容受如虚空等无量刹</p><p>佛刹形相不可说一毛端处各殊别</p><p>入于一毫毛道中次第悉入不可说</p><p>毛道摄取不可说毛道亦无究竟满</p><p>次第劫入不可说常能摄取不可说</p><p>种种方便不可说度脱众生不可说</p><p>具足摄取是方便境界无量不可说</p><p>菩萨深入不可说是名深入不可说</p><p>意根深广不可说遍游诸方不可说</p><p>勇猛精进不可说具足自在不可说</p><p>彼诸大愿不可说所得功德不可说</p><p>彼诸境界不可说能究竟度不可说</p><p>菩萨身业不可说口业清净不可说</p><p>意业清净不可说清净解脱不可说</p><p>清净智慧不可说微妙奇特不可说</p><p>方便深入不可说除灭疑惑不可说</p><p>勇猛精进不可说深入正法不可说</p><p>甚深三昧不可说究竟彼岸不可说</p><p>一切众生不可说一切佛刹不可说</p><p>诸众生身不可说众生希望不可说</p><p>彼诸业报不可说知众生欲不可说</p><p>知众生性不可说分别众生不可说</p><p>彼应化时不可说随所出处不可说</p><p>随方便道不可说彼诸出者不可说</p><p>无上智慧不可说彼方便道不可说</p><p>彼诸所说不可说一切转时不可说</p><p>如是成就大慈悲饶益一切诸世间</p><p>应现色像不可说游诸佛刹不可说</p><p>菩萨智慧甚明净睹十方佛不可说</p><p>所问正法不可说诸佛应答不可说</p><p>应现色像不可说游行诸方不可说</p><p>往诣佛所不可说示现自在不可说</p><p>以不可说诸色像诣不可说如来所</p><p>以不可说<a href=\"/remen/gongyang.html\" class=\"keylink\" target=\"_blank\">供养</a>具供不可说诸如来</p><p>不可称说清净宝不可称说众宝华</p><p>不可称说妙华鬘供不可说诸最胜</p><p>彼深<a href=\"/remen/xinxing1.html\" class=\"keylink\" target=\"_blank\">信心</a>不可说清净解脱不可说</p><p>正直希望不可说恭敬供养一切佛</p><p>成就施心不可说过去施心不可说</p><p>修行<a href=\"/remen/bushi.html\" class=\"keylink\" target=\"_blank\">布施</a>不可说内外悉施不可说</p><p>禁戒清净不可说信心清净不可说</p><p>赞叹最胜不可说生妙法爱不可说</p><p>具足诸忍不可说深解无生不可说</p><p>成就寂灭不可说住寂灭地不可说</p><p>具足精进不可说过去妙心不可说</p><p>不退转心不可说忍辱之心不可说</p><p>一切禅藏不可说观察诸法不可说</p><p>寂静定意不可说了知诸禅不可说</p><p>波罗蜜慧不可说成就三昧不可说</p><p>决定解法不可说究竟诸佛不可说</p><p>菩萨行门不可说具足诸愿不可说</p><p>智慧境界不可说清净法门不可说</p><p>彼诸法力不可说清净住法不可说</p><p>菩萨<a href=\"/remen/zhengnian.html\" class=\"keylink\" target=\"_blank\">正念</a>不可说彼诸法界不可说</p><p>修行智慧不可说善学智慧不可说</p><p>彼智慧身不可说住持智慧不可说</p><p>彼净法轮不可说彼法智慧不可说</p><p>彼妙法云不可说彼妙法雨不可说</p><p>彼诸神力不可说解方便法不可说</p><p>彼悉能于念念中解深法界不可说</p><p>成就<a href=\"/remen/huixiang.html\" class=\"keylink\" target=\"_blank\">回向</a>不可说于念念中遍游行</p><p>诸佛刹海不可说所诣诸佛不可说</p><p>分别佛刹不可说种种庄严不可说</p><p>庄严清净不可说微妙净色不可说</p><p>种种杂色不可说众庄严具不可说</p><p>清净佛刹不可说垢秽佛刹不可说</p><p>深入众生不可说众生诸界不可说</p><p>彼诸业报不可说众生所行不可说</p><p>种种诸根不可说众生虚妄不可说</p><p>众生诸性不可说众生欲乐不可说</p><p>众生威仪不可说众生<a href=\"/remen/fannao.html\" class=\"keylink\" target=\"_blank\">烦恼</a>不可说</p><p>众生清净不可说调伏众生不可说</p><p>菩萨神力不可说所变化身不可说</p><p>随顺诸行不可说度脱众生不可说</p><p>示现自在不可说放大光明不可说</p><p>光明妙色不可说令众生净不可说</p><p>彼于一一毛端中放光明网不可说</p><p>光明网色不可说普照佛刹不可说</p><p>勇猛精进不可说成就无畏不可说</p><p>寂静三昧不可说调伏世间不可说</p><p>清净身业不可说清净口业不可说</p><p>意业无量不可说清净胜行不可说</p><p>成就智宝不可说深入法界不可说</p><p>诸陀罗尼不可说菩萨善学不可说</p><p>音声清净不可说智慧知音不可说</p><p>真实正念不可说持众生语不可说</p><p>菩萨所行不可说正觉清净不可说</p><p>离众恐怖不可说调伏世间不可说</p><p>不可称说真佛子彼清净行不可说</p><p>赞叹佛子不可说欲究竟尽不可说</p><p>不可称说诸导师赞叹菩萨不可说</p><p>彼诸菩萨不可说清净功德不可说</p><p>彼诸分齐不可说随彼所住不可说</p><p>随住智慧不可说不可说劫不能说</p><p>乐见诸佛不可说长养智慧不可说</p><p>永度正法不可说离碍正法不可说</p><p>正观三世不可说三世智慧不可说</p><p>彼所称量不可说出生智慧不可说</p><p>菩萨胜行不可说种种所愿不可说</p><p>清净所愿不可说具足菩提不可说</p><p>诸佛菩提不可说彼起智慧不可说</p><p>分别真实不可说知一切法不可说</p><p>清净佛刹不可说所行诸力不可说</p><p>彼所修习不可说一念开悟不可说</p><p>广说正法不可说诸佛自在不可说</p><p>踊跃欢喜不可说示现世间不可说</p><p>转妙法轮不可说离众怖畏不可说</p><p>所说正法不可说度脱众生不可说</p><p>不可称说一切劫赞叹菩萨诸功德</p><p>彼诸大劫犹可尽赞叹功德不可尽</p><p>不可称说诸如来各有无量清净根</p><p>不可说劫常赞叹如来功德犹不尽</p><p>一切十方诸众生皆悉一时成正觉</p><p>彼诸正觉一一有不可称说净妙身</p><p>彼净妙身一一有不可称说如来头</p><p>彼如来头一一有不可称说广长舌</p><p>彼广长舌一一出无量清净妙音声</p><p>以彼一一妙音声不可说劫赞叹佛</p><p>不可称说一切劫宣扬赞叹佛功德</p><p>不可说劫犹可尽叹佛功德无穷尽</p><p>若于一小微尘中有诸佛刹不可说</p><p>于彼一一佛刹中各有贤首不可说</p><p>贤首如来世界中复有佛刹不可说</p><p>一切法界无有余其中所有诸微尘</p><p>于彼一一微尘中佛刹成败不可说</p><p>于彼一一微尘中安置佛刹不可说</p><p>复置刹海不可说分别方类不可说</p><p>于彼一一佛刹中不可称说诸如来</p><p>彼诸如来所<a href=\"/remen/shouming.html\" class=\"keylink\" target=\"_blank\">寿命</a>不可称说诸大劫</p><p>诸佛所行不可说微妙正法不可说</p><p>威神道力不可说离障碍智不可说</p><p>微妙智慧不可说境界甚深不可说</p><p>十力功德不可说佛觉菩提不可说</p><p>清净深入不可说清净法界不可说</p><p>彼智慧藏不可说分别功德不可说</p><p>菩萨究竟正随顺具足回向不可说</p><p>分别无量诸回向回向一切诸导师</p><p>不可称说诸大劫一心正受诸三昧</p><p>于不可说诸佛所所行清净不可说</p><p>得不可说无碍心悉遍游行十方界</p><p>所修行业不可说神力应现不可说</p><p>分别佛刹不可说诸佛现前不可说</p><p>勇猛精进不可说究竟智慧不可说</p><p>未曾离于一坐处而能遍游十方界</p><p>不可称说诸大劫遍游十方诸佛刹</p><p>智慧方便不可说如实智慧不可说</p><p>转净智慧不可说念念示现不可说</p><p>于诸一一语言中解佛智慧不可说</p><p>或于一时觉菩提或种种时觉菩提</p><p>入诸毛端不可说入诸微细不可说</p><p>殊特胜性不可说见诸如来不可说</p><p>一一方便不可说随顺善入诸<a href=\"/remen/foxing.html\" class=\"keylink\" target=\"_blank\">佛性</a></p><p>诸佛刹性不可说悉能随顺入菩提</p><p>不坏法界不可说佛众生刹不可说</p><p>三世所摄不可说菩萨究竟不可说</p></div>"
},{
    "title": "第三十一卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第三十一卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p><a href=\"/remen/shouming.html\" class=\"keylink\" target=\"_blank\">寿命</a>品第二十六</p><p>尔时心王菩萨摩诃萨。告诸菩萨言。<a href=\"/remen/fozi.html\" class=\"keylink\" target=\"_blank\">佛子</a>。如此<a href=\"/remen/suoposhijie.html\" class=\"keylink\" target=\"_blank\">娑婆世界</a>释迦牟尼佛刹一劫。于安乐世界阿弥陀佛刹为一日一夜。安乐世界一劫。于圣服幢世界金刚佛刹为一日一夜。圣服幢世界一劫。于不退转音声轮世界善乐光明清净开敷佛刹为一日一夜。不退转音声轮世界一劫。于离垢世界法幢佛刹为一日一夜。离垢世界一劫。于善灯世界师子佛刹为一日一夜。善灯世界一劫。于善光明世界卢舍那藏佛刹为一日一夜。善光明世界一劫。于超出世界法光明清净开敷莲华佛刹为一日一夜。超出世界一劫。于<a href=\"/remen/zhuangyan.html\" class=\"keylink\" target=\"_blank\">庄严</a>慧世界一切明光明佛刹为一日一夜。庄严慧世界一劫。于镜光明世界觉月佛刹为一日一夜。佛子。如是次第。乃至百万阿僧祇世界。最后世界一劫。于胜莲华世界贤首佛刹为一日一夜。普贤菩萨等诸大菩萨充满其中。</p><p>菩萨住处品第二十七</p><p>尔时心王菩萨摩诃萨。复告诸菩萨言。佛子。东方有菩萨住处。名仙人起山。过去诸菩萨常于中住。彼现有菩萨。名金刚胜。于其中止。有三百菩萨眷属。常为<a href=\"/remen/shuofa.html\" class=\"keylink\" target=\"_blank\">说法</a>。南方有菩萨住处。名胜楼阁山。过去诸菩萨常于中住。彼现有菩萨。名法慧。有五百菩萨眷属。常为说法。西方有菩萨住处名金刚焰山。过去诸菩萨常于中住。彼现有菩萨。名<a href=\"/remen/wuwei.html\" class=\"keylink\" target=\"_blank\">无畏</a>师子行。有三百菩萨眷属。常为说法。北方有菩萨住处名香聚山。过去诸菩萨常于中住。彼现有菩萨。名香象。有三千菩萨眷属。常为说法。东北方有菩萨住处。名清凉山。过去诸菩萨常于中住。彼现有菩萨。名文殊师利。有一万菩萨眷属。常为说法。东南方有菩萨住处。名枝坚固。过去诸菩萨常于中住。彼现有菩萨。名天冠。有一千菩萨眷属。常为说法。西南方有菩萨住处。名树提光明山。过去诸菩萨常于中住。彼现有菩萨。名贤首。有三千菩萨眷属。常为说法。西北方有菩萨住处。名香风山。过去诸菩萨常于中住。彼现有菩萨。名香光明。有五千菩萨眷属。常为说法。四大海中有菩萨住处。名枳怛。过去诸菩萨常于中住。彼现有菩萨。名昙无竭。有万二千菩萨眷属。常为说法。海中有菩萨住处。名<a href=\"/remen/gongde.html\" class=\"keylink\" target=\"_blank\">功德</a>庄严窟。过去诸菩萨常于中住。毗舍离城南有菩萨住处。名善住。过去诸菩萨常于中住。巴连弗邑有菩萨住处。名金灯僧伽蓝。过去诸菩萨常于中住。摩瑜罗国有菩萨住处。名长养功德。过去诸菩萨常于中住。拘陈那耶国有菩萨住处。名法座。过去诸菩萨常于中住。清净<a href=\"/remen/bian.html\" class=\"keylink\" target=\"_blank\">彼岸</a>国有菩萨住处。名牟真邻陀功德。过去诸菩萨常于中住。风地内有菩萨住处。名无碍龙王所造。过去诸菩萨常于中住。甘菩国有菩萨住处。名最上慈。过去诸菩萨常于中住。真旦国土有菩萨住处。名那罗延山过去诸菩萨常于中住。边夷国土有菩萨住处。名牛头山。过去诸菩萨常于中住。罽宾国土有菩萨住处。名郁提尸山过去诸菩萨常于中住。难提拔檀那城有菩萨住处。名梯罗浮诃。过去诸菩萨常于中住。庵浮梨摩国有菩萨住处。名正治邪曲过去诸菩萨。常于中住乾陀罗国有菩萨住处。名寂静窟。过去诸菩萨常于中住。</p><p>佛不思议法品第二十八之一</p><p>尔时诸菩萨大会中。有诸菩萨。作如是念。诸佛刹土不可思议。诸佛净愿不可思议。诸佛种姓不可思议。诸佛出世不可思议。诸<a href=\"/remen/fofa.html\" class=\"keylink\" target=\"_blank\">佛法</a>身不可思议。诸佛音声不可思议。诸佛<a href=\"/remen/zhihui.html\" class=\"keylink\" target=\"_blank\">智慧</a>不可思议。诸佛神力<a href=\"/remen/zizai.html\" class=\"keylink\" target=\"_blank\">自在</a>不可思议。诸佛无碍住不可思议。诸佛<a href=\"/remen/jietuo.html\" class=\"keylink\" target=\"_blank\">解脱</a>不可思议。</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。知诸菩萨心之所念。即与青莲华菩萨佛神力。佛智佛辩。佛功德佛无畏。充满其身。究竟一切诸佛法界。与佛神力境界。无障碍行。分别一切如来种性。与不可数诸佛方便。尔时青莲华菩萨摩诃萨。即入甚深无碍法界一切无碍法。修菩萨行。成就普贤菩萨所愿。随顺一切佛。以大庄严而自庄严。大悲普观一切<a href=\"/remen/zhongsheng.html\" class=\"keylink\" target=\"_blank\">众生</a>欲令清净。于一念中出生如来无量大智。成就如来无尽智门。成就一切诸陀罗尼诸辩光明普照一切。尔时青莲华菩萨。承佛神力。告莲<a href=\"/remen/huazang.html\" class=\"keylink\" target=\"_blank\">华藏</a>菩萨言。佛子。诸佛有无量无数清净妙住。诸佛安住无量自在。诸佛于一切事未曾失时。一切诸佛。悉皆平等转净法轮。诸佛四辩说无穷尽。一切佛法不可思议。一切诸佛。清净音声无所不至。一切诸佛。悉能分别无量法界。一切诸佛。光明普照。一切诸佛。所说皆入甚深法界。佛子。一切诸佛。有十种法界无量无边。何等为十。一切诸佛。色身清净无量无边。超出<a href=\"/remen/shijian.html\" class=\"keylink\" target=\"_blank\">世间</a>。一切诸佛。无碍眼无量无边。清净平等觉一切法一切诸佛。无碍耳无量无边。分别一切众生音声。一切诸佛。鼻入无量无边。清净究竟一切佛自在到于彼岸。一切诸佛。广长舌相无量无边。出妙音声普闻法界。一切诸佛。身业无量无边。随应众生现如来身。一切诸佛。意业无量无边。三世无碍法身清净不可破坏。一切诸佛。无碍解脱法门无量无边。示现无尽神力自在。一切诸佛。于一切世界庄严佛刹无量无边。以应众生。一切诸佛。无量无边诸菩萨行及诸胜愿。自在神力皆悉满足。悉能<a href=\"/remen/juewu.html\" class=\"keylink\" target=\"_blank\">觉悟</a>诸佛<a href=\"/remen/zhengfa.html\" class=\"keylink\" target=\"_blank\">正法</a>。佛子。是为一切诸佛十种法界无量无边。佛子。一切诸佛。于念念中。悉能出生十无尽智。何等为十。于一念中。悉现一切世界从兜率天命终。于一念中。悉现一切世界菩萨出生。于一念中。悉现一切世界菩萨<a href=\"/remen/chujia.html\" class=\"keylink\" target=\"_blank\">出家</a>。于一念中。悉现一切世界往诣道场<a href=\"/remen/puti.html\" class=\"keylink\" target=\"_blank\">菩提</a>树下成等正觉。于一念中。悉现一切世界转净法轮。于一念中。悉现一切世界随应化导一切众生悉令解脱。于一念中。悉于一切世界现庄严身随应众生。于一念中。悉现一切世界种种庄严无数庄严如来自在一切智藏。于一念中。悉现一切世界清净众生。于一念中。遍一切世界。悉现三世一切诸佛。于一念中。为种种诸根<a href=\"/remen/jingjin.html\" class=\"keylink\" target=\"_blank\">精进</a>欲性故。显现三世诸佛种姓。成等正觉。开导众生。佛子。是为一切诸佛于一念中生十种智。佛子。一切诸佛。有十种未曾失时。何等为十。一切诸佛。成等正觉未曾失时。一切诸佛。善根业报未曾失时。一切诸佛。授菩萨记未曾失时。一切诸佛。随应众生示现神力未曾失时。一切诸佛。现如来身未曾失时。一切诸佛。悉行于舍未曾失时。一切诸佛。入城聚落未曾失时。一切诸佛。摄取<a href=\"/remen/huanxi.html\" class=\"keylink\" target=\"_blank\">欢喜</a>众生未曾失时。一切诸佛。于难化众生而放舍之。为调伏故未曾失时。一切诸佛。示现不可思议自在神力未曾失时。佛子。是为一切诸佛十种未曾失时。佛子。一切诸佛。有十种不可譬谕不可思议境界。何等为十。一跏趺坐遍满十方一切世界。一发言音。悉能演说一切佛法。放一光明。悉能普照一切世界。一身悉能现一切身。不离本处。悉遍示现一切世间。决定一法。悉于诸法无所挂碍。于一念中。悉能充满无余世界。于一念中。悉能示现诸佛功德。于一念中。悉能示现一切三世佛。<a href=\"/remen/jiaohua.html\" class=\"keylink\" target=\"_blank\">教化</a>一切众生。而不舍离诸佛寂灭无二<a href=\"/remen/sanmei.html\" class=\"keylink\" target=\"_blank\">三昧</a>。佛子。是为一切诸佛十种不可譬谕不可思议境界。</p><p>佛子。一切诸佛。有十种出生住持智慧。何等为十。一切诸法无所趣向。而能出生清净愿智。一切诸法无身。而能出生法身智慧。一切诸法悉无有二。而生正觉悟一切法。一切诸法悉无有我无有众生。而能出生化众生智。一切诸法悉无有相。而能出生种种相智。一切世界悉无成败。而能出生世成败智。一切诸法无有造者。而能出生业报智慧。一切诸法无可言说。而能出生说法界智。一切诸法无有垢净。而能出生垢净智慧。一切诸法无有生灭。而能出生缘起智慧。佛子。是为一切诸佛十种出生住持智慧。佛子。一切诸佛。有十种无量内法。何等为十。一切诸佛。内身清净随顺三世。一切诸佛。悉有三轮内法教化众生。一切诸佛。悉有内深智慧陀罗尼。分别一切佛法。一切诸佛。皆悉内有四辩法轮。于<a href=\"/remen/sizhong.html\" class=\"keylink\" target=\"_blank\">四众</a>中转净法轮。一切诸佛。皆悉内有大慈大悲。悉能不舍一切众生。一切诸佛。内常寂定。善观众生未曾失时。一切诸佛。皆悉内有巧妙善根。调伏众生。一切诸佛。皆悉内有一切法界。住无碍住。一切诸佛。内一念中。悉能示现三世诸佛出兴于世。一切诸佛。内有分别一切三世。阿僧祇劫即是一日。佛子。是为一切诸佛十种无量内法。佛子。一切诸佛。有十种甚深大法。何等为十。一切诸佛。悉能坏散一切诸魔。一切诸佛。悉能降伏一切外道。一切诸佛。悉能应化一切众生。令其欢喜。一切诸佛。悉能往诣一切世界。教化众生。一切诸佛。悉分别知甚深法界。一切诸佛。以种种身遍诸世界。而无异身。一切诸佛。一一音声。具四种辩未曾断绝。一切诸佛。众生见者。皆令欢喜利益不虚。一切诸佛。一一毛孔次第出生一切世界微尘等佛。未曾断绝。一切诸佛。于一一微尘中。示现一切世界微尘等佛刹种种庄严。常转法轮教化众生未曾断绝。而微尘不大。世界不小。决定了知安住法界。一切诸佛。于一切法。觉悟痴闇。具足十力。广为一切众生说如实法。除灭痴曀。佛子。是为一切诸佛十种甚深大法。佛子。一切诸佛。有十种功德。离恶清净。何等为十。一切诸佛。本来修习一切功德离恶清净。一切诸佛。悉于三世如来家生。离恶清净。一切诸佛。于未来际心无所著。离恶清净。一切诸佛。不着一切三世诸法。离恶清净。一切诸佛。离种种虚妄。以一庄严而自庄严。离恶清净。一切诸佛。功德无尽安住法界等。离恶清净。一切诸佛。色身净妙无量无边。普现十方一切世界。教化众生未曾失时。离恶清净。一切诸佛。住四无畏离诸恐怖。于一切<a href=\"/remen/tianren.html\" class=\"keylink\" target=\"_blank\">天人</a>众中大师子吼。广说诸法令众欢喜。离恶清净。不可说不可说劫中灭度诸佛。若有众生。闻其名者。得大<a href=\"/remen/guobao.html\" class=\"keylink\" target=\"_blank\">果报</a>如佛现在。离恶清净。一切诸佛远在不可说不可说世界中住。若有众生。一心<a href=\"/remen/zhengnian.html\" class=\"keylink\" target=\"_blank\">正念</a>彼诸如来。即现在前。离恶清净。佛子。是为一切诸佛十种功德离恶清净。佛子。一切诸佛。有十种究竟清净。何等为十。一切诸佛。诸愿究竟清净。一切诸佛。梵行禁戒究竟清净。一切诸佛。悉得舍离优婆提究竟清净。一切诸佛。佛刹究竟清净。一切诸佛。眷属究竟清净。一切诸佛。种姓究竟清净。一切诸佛。色身相好究竟清净。一切诸佛。法身究竟清净。一切诸佛。无碍一切。智身究竟清净。一切诸佛。解脱所作已作永度彼岸究竟清净。佛子。是为一切诸佛十种究竟清净。佛子。一切诸佛。于一切世界一切时。有十种佛事。何等为十。一切诸佛。若有众生。正忆念者即现在前。一切诸佛。常为众生说摩诃衍。一切诸佛。常能长养一切众生无量善根。一切诸佛。若有众生。始离<a href=\"/remen/shengsi.html\" class=\"keylink\" target=\"_blank\">生死</a>入正法位。悉分别知。一切诸佛。不舍众生教化时会。一切诸佛。常游一切世界。无有障碍。一切诸佛。大悲常不舍离一切众生。一切诸佛。所变<a href=\"/remen/huashen.html\" class=\"keylink\" target=\"_blank\">化身</a>常不断绝一切诸佛。自在神力未曾断绝。一切诸佛。普常安住清净法界。悉为众生而广演说。佛子。是为一切诸佛于一切世界一切时有十种佛事。佛子。一切诸佛。有十种无尽方便智慧大海。何等为十。一切诸佛。法身无尽智慧大海。一切诸佛。功德无尽智慧大海。一切诸佛。佛眼境界无尽智慧大海。一切诸佛。不可思议善根无尽智慧大海。一切诸佛。行一切法无尽智慧大海。一切诸佛。雨<a href=\"/remen/ganlu.html\" class=\"keylink\" target=\"_blank\">甘露</a>法无尽智慧大海。一切诸佛。赞叹诸佛功德无尽智慧大海。一切诸佛。本愿诸行无尽智慧大海。一切诸佛。尽未来际。为一切众生常作佛事。未曾休息无有穷尽智慧大海。一切诸佛。知众生心心所行无尽智慧大海。一切诸佛。出生一切智功德无尽智慧大海。佛子。是为一切诸佛十种无尽方便智慧大海。佛子。一切诸佛。有十种常法。何等为十。一切诸佛。常行一切诸波罗蜜。一切诸佛。于一切法常离愚痴。一切诸佛。常具大悲。一切诸佛。常具无量十力。一切诸佛。常转无上法轮。一切诸佛。常度一切众生。一切诸佛。常为众生成等正觉。一切诸佛。常应化度一切众生。一切诸佛。常行正念不二之法。一切诸佛。常化众生已示现<a href=\"/remen/niepan.html\" class=\"keylink\" target=\"_blank\">涅槃</a>。诸佛境界无有边际。佛子。是为一切诸佛十种常法。佛子。一切诸佛。有十种无量说佛法门。何等为十。一切诸佛。悉说无量众生界门。一切诸佛。悉说无量众生种种行门。一切诸佛。悉说众生无量诸业报门。一切诸佛。悉说无量方便度众生门。一切诸佛。悉有无量净众生行门。一切诸佛。悉有无量教化一切菩萨安立菩萨行门。一切诸佛。悉说无量菩萨胜妙愿门。一切诸佛。悉说无量世界诸成败门。一切诸佛。悉说无量清净佛刹一切菩萨正希望门。一切诸佛。悉说无量一切世界去来现在诸佛。<a href=\"/remen/wuliangjie.html\" class=\"keylink\" target=\"_blank\">无量劫</a>中次第出世。善分别此佛智慧门。佛子。是为一切诸佛十种无量说佛法门。佛子。一切诸佛。有十种法。常为众生而作佛事。何等为十。一切诸佛色身。常为众生而作佛事。一切诸佛音声。常为众生而作佛事。一切诸佛受施。常为众生而作佛事。一切诸佛不受施。常为众生而作佛事。一切诸佛。常以地水火风而作佛事。一切诸佛。神力住持境界。常为众生而作佛事。一切诸佛。常以名号。为诸众生而作佛事。一切诸佛。常以佛刹境界。普为众生而作佛事。一切诸佛常以清净佛刹。为诸众生而作佛事。一切诸佛。常以默然。为诸众生而作佛事。佛子。是为一切诸佛十种法常为众生而作佛事。佛子。一切诸佛。有十种坚固士法。何等为十。一切诸佛。诸愿坚固不可沮坏。如说<a href=\"/remen/xiuxing.html\" class=\"keylink\" target=\"_blank\">修行</a>言行相应。一切诸佛。尽未来际劫修菩萨行。功德庄严。未曾恐怖。一切诸佛。为化一切众生故。悉诣不可说不可说世界。而于一切世界。教化众生无有留难。一切诸佛。于信不信众生。大悲等观而无有异。一切诸佛。从初<a href=\"/remen/faxin.html\" class=\"keylink\" target=\"_blank\">发心</a>乃至正觉。于其中间。未曾退失菩提之心。一切诸佛。修诸功德。皆悉<a href=\"/remen/huixiang.html\" class=\"keylink\" target=\"_blank\">回向</a>一切种智。不求世行。一切诸佛。于诸佛所。随顺修学身口意业。永离声闻缘觉之心。一向专求无上菩提。所修功德。皆悉回向一切种智。求无上道成等正觉。一切诸佛。平等普照无量无边诸佛正法净菩萨心。究竟具足一切种智。一切诸佛。悉能舍离一切世乐。不乐世间所可愿乐。不着世间。令一切众生悉灭诸苦。逮得寂灭平等快乐。一切诸佛。为一切众生故。受无量苦。皆欲建立诸佛种性。悉令众生乐求菩提。超出生死得十力地。佛子。是为一切诸佛。十种坚固士法。佛子。一切诸佛。有十种佛无障碍住。何等为十。一切诸佛悉能遍游一切世界。无障碍住。一切诸佛。悉能安住一切世界。无障碍住。一切诸佛。于一切世界行住坐卧。无障碍住。一切诸佛。于一切世界说法。无障碍住。一切诸佛。于一切世界皆悉安住兜率陀天。无障碍住。一切诸佛。于三世法界。无障碍住。一切诸佛。眷属充满一切法界。而为说法。无障碍住。一切诸佛。于一念中。悉知一切众生心心所行。以三轮教化而调伏之。无障碍住。一切诸佛。能以一身悉住一切诸佛不可思议法门。无障碍住。一切诸佛悉分别知一切众生。无障碍住。一切诸佛。悉能分别一切如来。无障碍住。佛子。是为一切诸佛十种无障碍住。佛子。一切诸佛。有十种最胜无上庄严。何等为十。一切诸佛。悉有色身相好最胜无上庄严。是为一切诸佛最胜无上色身庄严。一切诸佛。悉有八种微妙音声。一一音声。悉有五百妙音眷属。不可称数百千音声以为庄严。无量无边妙音声技。皆悉清净。普能演说一切诸佛正法义味。悉离恐怖。安住无畏大师子吼。悉令一切法界一切众生闻其音声。随其本行种种善根。皆令开解。是为一切诸佛最胜无上口业庄严。一切诸佛。悉有十力庄严意业。开敷诸佛大三昧华。十八不共庄严境界无所挂碍。住法界地。悉得诸佛法之原底。无余法界皆悉庄严于一念中。悉分别知三世一切法界一切众生心心所行。而无有余。是为一切诸佛最胜无上意业庄严。一切诸佛。悉有最胜无上光明庄严。皆悉普放大光明藏一一光明。悉有无数妙光明网。以为眷属。普照十方诸佛世界。除灭一切世间闇冥。现佛出世。作不退转最胜佛事。出生无量清净法身。是为一切诸佛最胜无上光明庄严。一切诸佛。若微笑时。悉于口中。放不可数阿僧祇亿那由他光。各有种种无量不可思议色。普照十方一切世界。悉授无量无数阿僧祇众生。阿耨多罗三藐三菩提记。是为一切诸佛最胜无上普照一切离痴示现庄严。一切诸佛。悉有无量法身离碍。清净法界无量无边。远离世间。不染世间。不着世间。解世真实。行出世法。断语言道。摄无言际。离阴界入。是为一切诸佛最胜无上法身庄严。一切诸佛。悉有无量常妙光明。普照十方一切世界。不可说不可说诸杂妙色。而庄严之。普照世间无所障碍。出生一切光明之藏。是为一切诸佛最胜无上常光庄严。一切诸佛。悉有无量妙色。悦乐妙色。清净妙色。随应一切众生妙色。映蔽<a href=\"/remen/sanjie.html\" class=\"keylink\" target=\"_blank\">三界</a>光明妙色。究竟彼岸无上妙色。是为一切诸佛最胜无上无量妙色庄严。一切诸佛。自然清净三世佛宝圣家中生。离一切恶。修行一切清净胜法。出生一切智。如来种姓清净无碍。是为一切诸佛最胜无上清净种姓庄严。一切诸佛大慈诸力庄严其身。自然清净。远离一切不善觉观。身行永息观者无厌。心净解脱大悲具足。一切众生第一<a href=\"/remen/futian.html\" class=\"keylink\" target=\"_blank\">福田</a>。无上受者。哀愍众生。普令安立一切种智。出生无量功德宝藏。一切众生。长养善根智慧功德之藏。是为一切诸佛最胜无上大慈大悲究竟功德宝藏清净庄严。佛子。是为一切诸佛最胜无上十种庄严。佛子。一切诸佛。有十种自在正法。何等为十。一切诸佛。于一切法随意自在。句身味身辩无穷尽。说一切法而无障碍。是为一切诸佛自在正法。一切诸佛。随应众生化不失时。随其所愿而为说法未曾失时。是为一切诸佛自在正法。一切诸佛。悉能六种震动十方世界。未曾恼乱于一众生。<a href=\"/remen/xukong.html\" class=\"keylink\" target=\"_blank\">虚空</a>等世界无量阿僧祇种种庄严。或举或下。或合或散。于一一世界。一一处所众生。亦不恼乱众生之心。亦不令其生疑惑想。是为一切诸佛自在正法。一切诸佛。能以智慧。<a href=\"/remen/shouchi.html\" class=\"keylink\" target=\"_blank\">受持</a>一切世界种种庄严。于一念中。示现一切世界种种庄严。不可数不可数阿僧祇劫。叹庄严具而无穷尽。永离一切世界染污。庄严世间一切佛刹。是为一切诸佛自在正法。一切诸佛。若见一众生应受化者。于不可数不可数阿僧祇劫。结跏趺坐身不疲厌。专念彼人未曾废忘而不失时。为一众生。住持寿命。尽未来际劫。结跏趺坐身无疲厌。念彼众生未曾废忘。如一众生。一切众生亦复如是。是为一切诸佛自在正法。一切诸佛。悉遍往诣一切世界诸如来所。而无障碍。一一方面。各有法界等世界海。一一方无量世界网。法界等一切世界海。于一念中悉能周遍。转妙法轮而无障碍。是为一切诸佛自在正法。一切诸佛。调伏教化一切众生故。于念念中。成等正觉。非不先觉诸佛正法。亦不住学地。而成正觉。于诸佛法得无挂碍。不舍自在神力。无量智慧境界。教化众生。是为一切诸佛自在正法。一切诸佛。能以眼入作耳入佛事。能以耳入作鼻入佛事。能以鼻入作舌入佛事。能以舌入作身入佛事。能以身入作意入佛事。能以意入。于一切世界。种种境界。世间境界。出世间境界。于一一境界能作佛事。是为一切诸佛自在正法。一切诸佛。于一毛孔。悉能安置一切众生。一一众生。其身悉与不可说不可说诸佛刹等。于彼众生而不迫迮。一一众生。悉寿无量阿僧祇劫。普能游行无量世界。于诸世界。见佛兴世转净法轮。宣畅演说无数法门。广说过去不可数法。未来现在不可数法。一切众生。行四威仪而不迫迮。是为一切诸佛自在正法。一切诸佛。于一念中。现莲华宝藏师子之座。如来净身与法界等。处彼宝座成等正觉。示现如来自在神力。如一念中。示现一如来成等正觉。于一念中。示现一切世界微尘数如来成等正觉。亦复如是。如一念中。于一切念中。亦复如是。如莲华宝藏师子之座示成正觉。如是一切不可说不可说法界等清净佛刹。不可思议种种庄严世界。种种境界。不可说佛刹。或有同相或有异相。不可说阿僧祇劫。说不能尽。无量诸佛。种种念。种种时。不可思议。于一念中。一切诸佛。以少方便。示现一切众生。亦复如是。佛子。是为一切诸佛十种自在正法。佛子。一切诸佛。具足十种不思议法已。成等正觉。何等为十。一切诸佛。一一妙相。百福悉具。成等正觉。一切诸佛。具足一切佛法。成等正觉。一切诸佛。具诸善根。成等正觉。一切诸佛。具足修习诸功<a href=\"/remen/dexing.html\" class=\"keylink\" target=\"_blank\">德行</a>。成等正觉。一切诸佛。善知众生诸根熟已。成等正觉。一切诸佛。具足成就无坏胜法。成等正觉。一切诸佛。具足严净佛刹。成等正觉。一切诸佛。具足一切种智。成等正觉。一切诸佛。色身相好满足见者不虚。成等正觉。一切诸佛。悉具诸佛平等正法。成等正觉。一切诸佛。悉具一切诸佛事已。然后入于无余涅槃佛子。是为一切诸佛满足十种不思议法成等正觉。佛子。一切诸佛。有十种巧妙方便。何等为十。一切诸佛。悉知诸法无有究竟。而究竟说诸佛善根。是为一切诸佛巧妙方便。一切诸佛了一切法悉无所见各不相知。无缚无脱无取无集。无具足无自在无究竟。而一切佛于彼法中。实知无异离众垢污。于一切法悉得自在。于无取法中不坏实际。善究竟学大自在地。见一切法界。觉悟一切智。是为一切诸佛巧妙方便。一切诸佛。离诸相际。不住一切相。而分别知一切诸相。亦不乱<a href=\"/remen/zixing.html\" class=\"keylink\" target=\"_blank\">自性</a>。一切诸性无有自性。而能示现阿僧祇清净色身。种种严净佛刹妙相。佛一切智。具足智身。明净智灯除灭痴闇。普能示现一切众生。是为一切诸佛巧妙方便。一切诸佛。知众生际非过去非未来非现在。法界亦非去来现在。如如实性舍离虚妄。而能演说三世诸佛见一切佛平等境界。是为一切诸佛巧妙方便。一切诸佛。身口意业无所造作。究竟无住。离诸数法。到于彼岸。而出生无量功德宝藏。分别演说世间出世间法。具足成就无碍智慧。示现无量自在神力。度脱一切法界等众生。是为一切诸佛巧妙方便。一切诸佛。悉知一切法无知无见。非一非异。非相非<a href=\"/remen/wuxiang.html\" class=\"keylink\" target=\"_blank\">无相</a>。非庄严非不庄严。一切诸法皆无自性不生不灭。而于所有无所有法中。亦不坏世间<a href=\"/remen/faxiang.html\" class=\"keylink\" target=\"_blank\">法相</a>。一切智人见人示现胜妙智慧。自在广说一切诸法。而于如如亦不永灭。是为一切诸佛巧妙方便。一切诸佛。能于一时。皆悉分别知一切时。不舍离生平等正法。一切时中皆所不摄。非昼非夜。非半月非一月。非一岁。非百岁。非劫成非劫败。非时不离时。而于无量时转净法轮。或须臾时。或于昼初中后时。或于夜初中后时。或于七日一月一岁百岁。乃至不可思议阿僧祇劫时。乃至尽未来际劫。于一切时转净法轮。未曾暂息。是为一切诸佛巧妙方便。一切诸佛。知一切法界非时不离时。一切诸佛。具足成就无量无畏。具足成就不可数辩。不可量辩。不可尽辩。不可坏辩。无边辩。不共辩。无穷尽辩。真实辩。方便分别演说一切句身味身辩。一切法辩。随性随根随行。广说诸法。不可说不可说亿那由他修多罗。彼诸一一修多罗。初中后善究竟善说。是为一切诸佛巧妙方便。一切诸佛正觉法界。无名无性。无三世名无众生名。无法名无非法名。无功德名无非功德名。无菩萨名。无佛名。无数名无非数名。无生名无灭名。非有名非无名。非一名非种种名。一切诸法自性无言。无方无处舍离音声。言语道断究竟彼岸。离虚妄境界。修无形法。除灭一切觉观虚妄。不着一切世间语言。而能出生一切诸法句身味身。是为一切诸佛巧妙方便。一切诸佛。知一切法不生。无有受者。知色不生受想行识不生。一切诸法皆悉寂灭。无入无界。法界无所有。而亦不坏一切法相。一切诸法无有起者。悉如虚空。一切法寂灭。无有业报。无所学。无成就。无数无非数。非有非无。非生非灭。非垢非净。无来无去。亦无有住。无众生非无众生。亦无教化。无命非无命。无<a href=\"/remen/yinyuan1.html\" class=\"keylink\" target=\"_blank\">因缘</a>非无因缘。<a href=\"/remen/wuyuan.html\" class=\"keylink\" target=\"_blank\">无缘</a>起非无缘起。而善分别正定邪定不定众生。成就十力四无所畏一切种智。于大众中大师子吼如来境界。是为一切诸佛巧妙方便。佛子。是为一切诸佛十种巧妙方便。</p></div>"
},{
    "title": "第三十二卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第三十二卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>佛不思议法品第二十八之二</p><p><a href=\"/remen/fozi.html\" class=\"keylink\" target=\"_blank\">佛子</a>。一切诸佛。有十种佛事无量无边不可思议。一切<a href=\"/remen/tianren.html\" class=\"keylink\" target=\"_blank\">天人</a>不能称量。三世一切声闻缘觉所不能说。除佛神力。何等为十。一切诸佛。于无量无边<a href=\"/remen/xukong.html\" class=\"keylink\" target=\"_blank\">虚空</a>法界等一切世界兜率天上。修菩萨行而作佛事。无量妙色。无量<a href=\"/remen/gongde.html\" class=\"keylink\" target=\"_blank\">功德</a>。无量光明。无量音声。无量清净音声。无量<a href=\"/remen/sanmei.html\" class=\"keylink\" target=\"_blank\">三昧</a>。无量<a href=\"/remen/zhihui.html\" class=\"keylink\" target=\"_blank\">智慧</a>境界。摄取天人魔梵<a href=\"/remen/shamen.html\" class=\"keylink\" target=\"_blank\">沙门</a><a href=\"/remen/poluomen.html\" class=\"keylink\" target=\"_blank\">婆罗门</a>阿修罗等一切<a href=\"/remen/shijian.html\" class=\"keylink\" target=\"_blank\">世间</a>。大慈境界无碍。大悲安乐摄取<a href=\"/remen/zhongsheng.html\" class=\"keylink\" target=\"_blank\">众生</a>。或令生天。或令长养诸功德力。或令诸根清净。或调伏其心摄取众生。或以清净诸乘摄取众生。或以满足大乘摄取众生。或离<a href=\"/remen/shengsi.html\" class=\"keylink\" target=\"_blank\">生死</a>摄取众生。是为一切诸佛第一佛事。一切诸佛。从兜率天降神母胎。修菩萨行。观诸有生如幻如化如电如梦如虚空如焰。离一切诤。修真实智。离欲清净。具足大<a href=\"/remen/zhuangyan.html\" class=\"keylink\" target=\"_blank\">庄严</a>藏。于最后生而作佛事。安处妙宝庄严楼阁而作佛事。或以神力而作佛事。或以<a href=\"/remen/zhengnian.html\" class=\"keylink\" target=\"_blank\">正念</a>而作佛事。或以示现大<a href=\"/remen/zizai.html\" class=\"keylink\" target=\"_blank\">自在</a>藏而作佛事。或以<a href=\"/remen/yuanman.html\" class=\"keylink\" target=\"_blank\">圆满</a>慧日而作佛事。或以具足如来广大境界而作佛事。或以化满无量无边世界诸佛而作佛事。或入无量无边诸大三昧正受而作佛事。或复从彼诸三昧起而作佛事。或从初<a href=\"/remen/faxin.html\" class=\"keylink\" target=\"_blank\">发心</a>而作佛事。乃至无余<a href=\"/remen/niepan.html\" class=\"keylink\" target=\"_blank\">涅槃</a>而作佛事。此第二地究竟示现一切世间。或初生时。一切世间而作佛事。或童子时。一切世间而作佛事。或菩萨时。一切世间而作佛事。或<a href=\"/remen/chujia.html\" class=\"keylink\" target=\"_blank\">出家</a>时。或<a href=\"/remen/chengfo.html\" class=\"keylink\" target=\"_blank\">成佛</a>时。或转法轮时。一切世间而作佛事。种种方便。于一切无余世界而作佛事。一切方网而作佛事。一切佛刹而作佛事。一切业报而作佛事。或于一切无余众生而作佛事。或于一切生死中变化正念法门而作佛事。佛子。是为一切诸佛第二佛事。一切诸佛。为菩萨时。于王宫中。成就一切清净胜业。善能分别知一切生。随顺众生现处王宫。欲令一切善根具足。而不着一切色。离一切声。观一切有皆悉寂灭。甚深智慧。入一切境界。持一切戒。清净满足。大<a href=\"/remen/beiguan.html\" class=\"keylink\" target=\"_blank\">悲观</a>察内诸眷属。大慈观察众生空寂。大喜观察世无可乐。大舍观察心得自在。随意能转。究竟一切智。诸妙功德。出生法身。与法界等。清净满足而无染着。令一切眷属皆悉清净。广能为彼如应<a href=\"/remen/shuofa.html\" class=\"keylink\" target=\"_blank\">说法</a>令厌世间。能说一切世间音声。随彼所行示现<a href=\"/remen/guobao.html\" class=\"keylink\" target=\"_blank\">果报</a>。出生无量种种方便。随其所应调伏<a href=\"/remen/jiaohua.html\" class=\"keylink\" target=\"_blank\">教化</a>。善根未熟悉令成熟。已成熟者令得<a href=\"/remen/jietuo.html\" class=\"keylink\" target=\"_blank\">解脱</a>。示现无量不退佛事。广说种种法门。令无量众生心得清净。兴大悲重云。普雨无量<a href=\"/remen/ganlu.html\" class=\"keylink\" target=\"_blank\">甘露</a>法雨。大慈平等。三转示现教化众生。虽处王宫。而普示现一切佛事。于一切世界示现佛事。出生无碍诸佛<a href=\"/remen/shentong.html\" class=\"keylink\" target=\"_blank\">神通</a>。具足三种巧方便业。身口二业究竟清净。意业甚深究竟无碍。得巧方便<a href=\"/remen/154932.html\" class=\"keylink\" target=\"_blank\">饶益</a>众生。佛子。是为一切诸佛第三佛事。佛子。一切诸佛世间珍玩种种宝物。悉能眩惑动转人心。菩萨悉弃。舍家出家。示现世间。欲令众生不着世间。解知磨灭皆悉非常。舍离贪爱行清净法。饶益众生得出家利。示现世间舍离俗服。修无诤法满足本愿。无量功德皆悉圆满。智慧具足除世愚痴。示现众生无上<a href=\"/remen/futian.html\" class=\"keylink\" target=\"_blank\">福田</a>。若有众生。于佛福田种善根者。赞叹其人。悉已具足一切功德。甚深智慧。了真实义。悉令众生得清净乐。永离诸恶。清净法门。广为众生说<a href=\"/remen/zhengfa.html\" class=\"keylink\" target=\"_blank\">正法</a>门。超出生死。为欲建立一切智幢故。舍家出家。佛子。是为一切诸佛第四佛事。一切诸佛。修无量行。一向专求萨婆若。坐于道场<a href=\"/remen/puti.html\" class=\"keylink\" target=\"_blank\">菩提</a>树下。成等正觉。达一切法。坏散众魔。不可破坏法身之藏。悉能充满一切法界。离一切相究竟无尽。具足成就无量法门。于一切智境界自在。随顺其义。积集成满一切种智功德庄严一切宝座。遍一切刹。诸大菩萨悉处其座。成就菩萨无上众行。具足菩萨殊胜大愿。一切菩萨常所敬念。为诸菩萨转深法轮。无量佛境界。摄取诸菩萨。修习庄严诸菩萨行。令菩萨众皆悉清净一切世间诸佛境界。令一切众生修习善根。不可破坏一切善根。出真实地。安住无量菩萨行地。具足一切胜妙功德。悉分别知一切世界。一切众生。一切佛刹。一切诸法。一切菩萨。一切成熟。一切三世。一切教化。一切佛自在觉。一切众生性。而作佛事。佛子。是为一切诸佛第五佛事。一切诸佛。转妙法轮。不退转故。无量法轮。一切世间知故一切觉法轮。<a href=\"/remen/wuwei.html\" class=\"keylink\" target=\"_blank\">无畏</a>大师子吼故。知一切法藏法轮。开示显现明净法门。灭痴闇故。无著法轮。智慧等虚空故。无碍法轮。观一切法非有无故。一切世间灯法轮净一切众生<a href=\"/remen/fayan.html\" class=\"keylink\" target=\"_blank\">法眼</a>故。示现一切智法轮。充满三世一切世间故。一切诸佛同一法轮。一切<a href=\"/remen/fofa.html\" class=\"keylink\" target=\"_blank\">佛法</a>不相违故。如是等无量阿僧祇法轮。随所应转。施作佛事不可思议。佛子。是为一切诸佛第六佛事。一切诸佛。若入聚落城邑大王都城。能为众生施作佛事。或入人王都城。或入天王龙王夜叉乾闼婆阿修罗迦楼罗紧那罗摩睺罗伽罗刹毗舍遮王。入如是等一切诸王都城时。能为众生而作佛事。所谓入城门时。一切大地六种震动。光明普照。盲者得视。聋者得听。狂者得止。裸者得衣。苦者得乐。一切乐器不鼓自鸣。诸庄严具。自然演出微妙音声。如是等物亦自然出微妙音声。一切诸佛色身清净见者无厌。普为众生而作佛事。一切诸佛相好庄严。普为众生而作佛事。一切诸佛视瞻安详。未曾卒疾观察诸方。不失威仪。于一切境界诸根寂定。摄心不乱直趣涅槃。普为众生而作佛事。一切诸佛行四威仪。普为众生而作佛事。一切诸佛。或以说法。或以默然。普为众生而作佛事。一切诸佛。或以神足说法教诫。普为众生而作佛事。一切诸佛。为一切世界海中种种众生海。修大善根<a href=\"/remen/nianfo.html\" class=\"keylink\" target=\"_blank\">念佛</a>三昧。行菩萨行。观察诸佛无有厌足。或说佛兴难可值遇。见如来已。出生无量一切善法。修习功德。行诸佛行。佛出世间。令众生净赞叹诸佛无量功德。长养未来诸佛种姓。修一切善根。令诸佛<a href=\"/remen/huanxi.html\" class=\"keylink\" target=\"_blank\">欢喜</a>。解知如来无量妙色。随所应化普能现前。令不可思议众生。于诸佛刹得见如来。一切诸佛。以如是等无量善根。普为众生而作佛事。彼诸众生。或有见佛欢喜。或有<a href=\"/remen/libai.html\" class=\"keylink\" target=\"_blank\">礼拜</a>。或有合掌。或有赞叹。或有请佛。或有受施。或见佛微笑。或有念佛。或见佛悦乐。普为众生而作佛事。一切诸佛。能以无量种种色身。示现众生而作佛事。一切诸佛以妙音声。普为众生而作佛事。一切诸佛。以如是等无量无数不思议事。普为众生而作佛事。于一切世界中。一切众生悉教化之。令不退转。大悲充满不舍本愿。具足成就一切智力。随所应化悉令调伏。佛子。是为一切诸佛第七佛事。一切诸佛。或住阿练若处。或寂静处。或离欲处而作佛事。或住佛住而作佛事。或住大三昧而作佛事。或住独处而作佛事。或不现身而作佛事。或住深智而作佛事。或住不可称量诸佛境界而作佛事。或随所应而作佛事。或以天身境界。而作佛事。或以天龙迦楼罗紧那罗摩睺罗伽罗刹人非人等一切境界而作佛事。或以声闻缘觉菩萨境界。而作佛事。或以说法而作佛事。或以默然而作佛事。或说世间有一佛而作佛事。或说世间有一切诸佛而作佛事。或说一切菩萨无量愿无量行为一而作佛事。或说一行一愿为无量而作佛事。或说世间境界为如来境界。或说如来境界为世间境界。或说非境界为如来境界而作佛事。或住一日或住一夜。或住半月一月一岁。乃至住无量无数阿僧祇劫而作佛事。佛子。是为一切诸佛第八佛事。一切诸佛。即是无尽功德之藏。能令众生发深<a href=\"/remen/xinxing1.html\" class=\"keylink\" target=\"_blank\">信心</a>。具足清净。随其所应悉能化度。诸根具足。调伏众生悉令欢喜。化一切众生以真实道。<a href=\"/remen/juewu.html\" class=\"keylink\" target=\"_blank\">觉悟</a>一切诸菩萨众。未发<a href=\"/remen/putixin.html\" class=\"keylink\" target=\"_blank\">菩提心</a>者皆令发心。已发心者令具智慧。悟不由他。或现涅槃而作佛事。或现世间<a href=\"/remen/wuchang.html\" class=\"keylink\" target=\"_blank\">无常</a>而作佛事。或赞叹法身清净而作佛事。或说所作已办而作佛事。或说坏一切有而作佛事。或说三有根本永尽而作佛事。或教众生厌离世间随顺<a href=\"/remen/foxin.html\" class=\"keylink\" target=\"_blank\">佛心</a>。或为众生说<a href=\"/remen/shouming.html\" class=\"keylink\" target=\"_blank\">寿命</a>短促。或为众生说一切世间无可乐者。或为众生说值未来一切诸佛。或为众生说诸如来转妙法轮。或发众生佛境界心。或说随时清净念佛得见如来。灭除众苦皆令清净。专求佛道。于一切世界摄取众生。令入如来甚深境界。以如来身为一切身。摄取众生。放逸众生。悉令具足三种净戒。佛子。是为一切诸佛第九佛事。一切诸佛般涅槃时。一切众生悲泣雨泪忧恼愁毒。呜呼痛哉。如来应供等正觉。常以大悲等念众生。为大导师。哀愍饶益一切众生。救护世间。天人所归。难可值遇。无上福田于今永灭。诸佛即以此等众生忧苦悲恼感慕诸佛。而作佛事。随应化彼一切天人龙神夜叉乾闼婆阿修罗迦楼罗紧那罗摩睺罗伽等故。碎末全身示现<a href=\"/remen/sheli.html\" class=\"keylink\" target=\"_blank\">舍利</a>。欲令众生欢喜<a href=\"/remen/gongyang.html\" class=\"keylink\" target=\"_blank\">供养</a>。净正直心。调伏教化。清净众生。欲令众生功德满足。欲令众生起如来塔种种供养。一切世间天宫龙宫夜叉乾闼婆阿修罗迦楼罗紧那罗摩睺罗伽人非人宫。起塔供养。又以爪牙头发。起塔供养。众生见已念佛法僧。发起恭敬供养之心。或行<a href=\"/remen/bushi.html\" class=\"keylink\" target=\"_blank\">布施</a>或修功德。具功德已。或生天上或生人中。尊贵富乐。除灭恶趣直向正道。得见诸佛具白净法。成就正道超出<a href=\"/remen/sanjie.html\" class=\"keylink\" target=\"_blank\">三界</a>。随彼所愿皆悉满足。常念如来知恩报恩。以诸如来常为众生作救护归依如来。虽复入于涅槃。犹为众生作无上福田无尽福田。令一切众生长养善根。具足成就一切功德。佛子。是为一切诸佛第十佛事。佛子。此十种佛事。无量无边不可思议。一切天人莫能知者。三世一切声闻缘觉所不能说。除佛神力。佛子。一切诸佛。有十种法王无异之法。何等为十。一切诸佛。与授记者言无有异。一切诸佛。若有众生修念佛者。皆令意满悉无有异。一切诸佛皆无异身。觉诸法义悉无有异。一切诸佛。于三世如来智慧无异。一切诸佛。念念普知三世诸法。悉无有异。一切诸佛。了知分别三世佛刹悉无有异。一切诸佛。一切佛语悉无有异。一切诸佛。教化众生悉无有异。一切诸佛。解一切世间法与佛法无异。三世诸佛一切善根同一善根悉无有异。佛子。是为一切诸佛十种法王无异之法。佛子。一切诸佛。有向十种住法。何等为十。一切诸佛。悉住觉一切法界。一切诸佛。悉住大悲。一切诸佛。悉住本愿。一切诸佛。悉住不舍教化众生。一切诸佛。悉住无所依法。一切诸佛。悉住无虚妄法。一切诸佛。悉住念无失法。一切诸佛。悉住无障碍心。一切诸佛。悉住定心未曾散乱。一切诸佛。悉住一切诸法平等不坏实际。佛子。是为一切诸佛向十种住法。佛子。一切诸佛。知十种法悉无有余。何等为十。一切诸佛。知过去一切法界。悉无有余。一切诸佛。知未来一切法界。悉无有余。一切诸佛。知现在一切法界。悉无有余。一切诸佛。知一切语言道。悉无有余。一切诸佛。知一切世间成坏。悉无有余。一切诸佛。知一切众生及其智慧。悉无有余。一切诸佛。知一切菩萨善根上中下相。悉无有余。一切诸佛。知一切佛满足智慧。悉无有余。一切诸佛。知一切法皆从缘起。悉无有余。一切诸佛。分别了知一切世界。悉无有余。一切诸佛。智慧分别一切法界如因陀罗网。悉无有余。佛子。是为一切诸佛知十种法悉无有余。</p><p>佛子。一切诸佛。有十种最胜力。大力。无量力。大功德力。尊重力。不退转力。坚固力。不可坏力。一切世间不能思议力。一切众生不能坏力。大力那罗延幢佛所住法。何等为十。一切<a href=\"/remen/foshen.html\" class=\"keylink\" target=\"_blank\">佛身</a>。举世栽横所不能坏。诸佛命根。世间诸毒所不能害。一切世界火劫起时不能烧热。水劫起时不能浸溺。风劫起时不能散坏。一切魔军天龙夜叉乾闼婆阿修罗迦楼罗紧那罗摩睺罗伽罗刹毗舍遮人非人等一切众生悉雨金刚。如须弥山金刚围山。三千<a href=\"/remen/daqianshijie.html\" class=\"keylink\" target=\"_blank\">大千世界</a>。尔所等雨。雨于佛上。不能令佛生怖畏心。一毛不竖。行住坐卧威仪不改。随诸如来所住方面。金刚雨渧终不得下。欲雨不雨。随如来意。佛所住持众生及佛使命尚不可害。何况如来。佛子。是为一切诸佛第一大力那罗延幢佛所住法。佛子。一切诸佛。一切法界等世界中。须弥山王金刚围山大金刚围山。一切大海一切诸山及一切众生。于一毛孔悉能容持。尽未来际劫。一切众生。悉不自知我住何所。除佛神力。一毛悉持一切众生。遍游十方无量世界。行住坐卧。而诸如来。不生苦恼厌倦之心。威仪无异。佛子。譬如虚空容持一切法界等世界。不生苦恼厌倦之心。一切诸佛亦复如是。于一毛孔。容持无余世界一切众生。不生苦恼厌倦之心。佛子。是为一切诸佛第二大力那罗延幢佛所住法。佛子。一切诸佛。一步能过不可说不可说世界微尘等佛刹。于一念中。能行不可说不可说世界微尘等步。以如是步。经一切世界微尘等劫。于念念中。能经一切世界微尘等劫。一金刚围山与上诸劫所经世界微尘佛刹等。如是等不可说不可说世界微尘数诸金刚围山。内一毛孔。一切毛孔。亦复如是。如来毛孔悉与一切众生毛孔数等。以如是毛孔。如是远步如是速疾。游行十方一切世界一切虚空界。尽过去未来际一切诸劫。如是诸劫犹可穷尽。而诸如来身无羸弊。心不退没。不舍三昧一切佛事。佛子。是为一切诸佛第三大力那罗延幢佛所住法。佛子。一切诸佛。一食结跏趺坐。尽过去未来际不可说不可说一切劫。身不倾动。住不思议佛住。受寂灭乐。乃至不失化一众生。以一切世界及一切众生。安置如来一指端上。尽未来际劫。彼一一众生。其身悉如不可说不可说佛刹微尘等世界。彼一一众生。其身重如一切世界。而诸如来。身无疲倦心无苦恼。如一指端。一切指端亦复如是入一一世界。入虚空界。入一切方网。如是一切处虚空界。悉无有余。究竟法界。以一毛端。量一切世界。一一毛端处结跏趺坐。尽过去未来际劫。佛子。是为一切诸佛第四大力那罗延幢佛所住法。佛子。一切诸佛。于一身化不可说不可说佛刹微尘等头。一一头。化不可说不可说佛刹微尘等舌。一一舌。出不可说不可说佛刹微尘等音声。一切法界众生无不闻者。一一音声。说不可说不可说佛刹微尘等修多罗。一一修多罗。说不可说不可说佛刹微尘等法。一一法中。说不可说不可说佛刹微尘等句身味身。如是说法。乃至尽不可说不可说佛刹微尘等劫。复不可说不可说佛刹微尘等劫。说异句身味身。尽一切世界微尘等劫。一切众生念等劫。尽未来际一切劫。此诸劫数犹可得尽。如来<a href=\"/remen/huashen.html\" class=\"keylink\" target=\"_blank\">化身</a>说法转一切法犹如火轮。自在智慧说一切法。转正法轮。除灭一切众生疑惑。转正法轮。照一切法。转正法轮。皆悉开发一切法藏。转正法轮。欢喜调伏庄严一切众生。转正法轮。说诸菩萨庄严法行。转正法轮。令大乘智日圆满庄严。转正法轮。令一切无余众生。以大乘智而自庄严。转正法轮。一切诸辩无畏而自庄严。如一如来一化身。转如是等不可譬谕法轮云。一切法界虚空界等世界。悉以毛端周遍度量。一一毛端处。于念念中。化不可说不可说佛刹微尘等身。乃至尽未来际劫。一一化佛身。有不可说不可说佛刹微尘等头。一一头。有不可说不可说佛刹微尘等舌。一一舌。出不可说不可说佛刹微尘等音声。一一音声。说不可说不可说佛刹微尘等修多罗。一一修多罗。说不可说不可说佛刹微尘等法。一一法中。说不可说不可说佛刹微尘等句身味身。复不可说不可说佛刹微尘等劫。说异句身味身音声。充满法界。一切众生无不闻者。尽一切未来际劫常转法轮。如来音声无异无断不可穷尽。佛子。是为一切诸佛第五大力那罗延幢佛所住法。佛子。一切诸佛。成就胜妙大庄严胸德字相。犹如金刚不可破坏。如来坐彼菩提树下。有无量化魔王军众。悉与一切众生数等。杂恶形色甚可怖畏。能发狂乱。悉能恐怖一切世间。如是等众。充满虚空法界等一切世界。杂恶形色甚可怖畏。能发狂乱。能令一切众生怖畏。能坏一切世间。能害一切众生。如来见已心无恐怖。一毛不竖颜无异容。乃至不生一念微畏之相。心安不动形色无异。远离觉观心常寂静。究竟远离一切恐怖。除灭一切爱恚<a href=\"/remen/fannao.html\" class=\"keylink\" target=\"_blank\">烦恼</a>。安住佛住。具足无碍大慈之力。住大悲住。诸根寂静永离恐怖。胸德字相不可破坏。坚固真实。一切诸魔魔天眷属。见如来已皆悉归依。如来于彼三轮教化。皆令调伏发菩提心悉不退转。乃至令得无上菩提。佛子。是为一切诸佛第六大力那罗延幢佛所住法。佛子。一切诸佛。出无障碍微妙音声。皆悉充满一切世界。随所应度无不闻者。彼诸如来所出音声一切众山所不能障。须弥山王宝山。小金刚围山大金刚围山。所不能障。天宫龙宫夜叉乾闼婆阿修罗迦楼罗紧那罗摩睺罗伽人非人等一切宫殿。所不能障。一切世界高大音声。亦不能障。随其所应皆悉闻之。无所障碍。佛子。是为一切诸佛第七大力那罗延幢佛所住法。佛子。一切诸佛心无障碍。于不可说不可说亿那由他劫。心常清净。三世诸佛离垢清净。同一庄严离我我所。于一切法亦无所依。非内非外。非生非不生。离一切境界。寂灭无处。无所造作。离种种相。除灭一切虚妄取相。自然清净。离诸境界无所忆念。随顺境界无诤之法。离欲清净。住真实际。说法界际。法界平等而无有尽。一切众生莫能知者。永离一切有为无为。舍离一切言语道境界。究竟无碍无尽法界。随智慧转。十力庄严。净一切法行巧方便说种种<a href=\"/remen/faxiang.html\" class=\"keylink\" target=\"_blank\">法相</a>。即一法相一切法相不相违背。不坏三世于一切法界。究竟自在到于<a href=\"/remen/bian.html\" class=\"keylink\" target=\"_blank\">彼岸</a>。具足甚深自在法藏。一切方便离痴正念。安住十方一切佛刹。而无动转。具不死智尽一切漏。究竟诸法证于无漏。心慧解脱究竟实际。住无碍住常定无乱。于三世法无有障碍。于一念中。悉了三世一切众生心心所行。佛子。是为一切诸佛第八大力那罗延幢佛所住法。佛子。一切诸佛。具足成就细密法身。诸佛法身境界无量。一切世间所不能知。于三界中无所染污。随<a href=\"/remen/yinyuan1.html\" class=\"keylink\" target=\"_blank\">因缘</a>应一切普现。非实非虚平等清净。非去非来无为无坏。清净<a href=\"/remen/changzhu.html\" class=\"keylink\" target=\"_blank\">常住</a>。一相<a href=\"/remen/wuxiang.html\" class=\"keylink\" target=\"_blank\">无相</a>。是法身相。非处非方。一切身身。自在无量。妙色无量。摄一切身。作种种身。随方便身。普照一切。具足智藏。而无种种分别。其身充满无余世界。说一切法界虽动非动。清净法身。非有非无。非方便。非不方便。随众生所应。悉能示现。非灭非不灭。亦非不现。而化众生。一切功德宝所起之身。一切法佛法起。如<a href=\"/remen/rufa.html\" class=\"keylink\" target=\"_blank\">如法</a>身自然寂静。于一切法无所障碍。随顺一切法界。清净一切世间。分别一切世间。无有动转。无有境界。如来解脱摄一切智。随顺一切身。佛子。是为一切诸佛第九大力那罗延幢佛所住法。佛子。一切诸佛。正觉悉等。出生一切诸菩萨行。所行不虚。满足深愿。净菩萨行。具足一切菩萨行智。一切诸佛。修菩萨行悉无有异。善分别知一切菩萨行。满足菩萨诸大愿海。离一切恶生诸善行。修菩萨行皆悉清净。随顺一切佛。寂然不放逸。住一切三昧无量境界。能教一切胜道。远离一切恶道。究竟彼岸。具足成就第一智力。雨无畏法雨。随其所问悉能善答。方便说法。智慧平等周遍清净。身口意业皆悉清净。住诸佛住。诸佛种姓。佛智所作。悉不退转。一切种智。分别无量无边诸住。一切智明。随顺智慧。不可思议。一切世间所不能解。智慧明净知一切法。微细智慧无量无边。善能分别一切三世。智慧微妙。觉悟一切世界。具足了知无上道义。于一切世间作不可说佛事。智慧不退。成就一切诸如来身。入算数智。决定了知一切诸法。舍离文字。言语道断。而善能说一切文字。行净善法满普贤智。于一念中。悉能觉了一切诸法。随净众生随所应乘悉能法施。以明净智。解一切法境界。一切世界境界。一切众生境界。于一念中。悉能知见三世法界。一切如来出世境界。一切教化境界。未曾失时。至于一切清净境界。觉一切境界。皆悉究竟。于一念中。觉悟三世众生心<a href=\"/remen/yishi.html\" class=\"keylink\" target=\"_blank\">意识</a>行。诸佛平等。众生无边。世界无边。法界无边。三世无边。一切诸佛自在无边觉如是等无有障碍。诸佛智慧。诸佛自在转。无量无边诸佛所住。住无碍住。无碍心住。住大悲住。广说深法教化众生心无休息。是为一切诸佛第十大力那罗延幢佛所住法。佛子。是为一切诸佛十种大力那罗延幢佛所住法。无量无边不可思议三世一切众生。声闻缘觉皆不能知。除佛神力。</p><p>佛子。一切诸佛。有十种定法。何等为十。一切诸佛。定于兜率天尽其寿命。一切诸佛。定示现处胎满十月生。一切诸佛。定舍宫馆乐行出家。一切诸佛。定坐菩提树下觉一切法。一切诸佛。定一念中觉一切佛法。于一切世界。普现如来神力自在。一切诸佛。定随时教化转正法轮。一切诸佛。定知随时种诸善根为彼授记。一切诸佛。定随应时不失佛事。一切诸佛。定知菩萨功德具足而为授记。一切诸佛。定随众生一切问难。于一念中悉能善答。佛子。是为一切诸佛十种定法。佛子。一切诸佛。有十种法。若有众生见如来者。皆悉疾得十种果报。何等为十。若有众生见如来者。疾得远离一切恶道。若有众生见如来者。疾得长养一切善根。若有众生见如来者。疾得满足一切善根。若有众生见如来者。疾得<a href=\"/remen/wangsheng.html\" class=\"keylink\" target=\"_blank\">往生</a>净妙天上。若有众生见如来者。疾得除灭一切疑惑。若有众生见如来者。已发菩提心者。疾得不退转。未发心者。速发阿耨多罗三藐三菩提心。若有众生见如来者。未得离生圣道。除灭有见。速令正取离生圣道。若有众生见如来者。速令清净世间。离世间一切诸根。若有众生见如来者。疾得除灭一切障碍。若有众生见如来者。疾得无畏不断辩才。佛子。是为一切诸佛众生见者皆悉疾得十种果报。佛子。一切诸佛。有十种清净法。一切菩萨应常正念。何等为十。一切诸佛过去方便。一切菩萨应常正念。一切诸佛清净妙行。一切菩萨应常正念。一切诸佛满足波罗蜜。一切菩萨应常正念。一切诸佛满足大愿。一切菩萨应常正念。一切诸佛功德积聚一切菩萨应常正念。一切诸佛过去梵行。一切菩萨应常正念。一切诸佛成等正觉。一切菩萨应常正念。一切诸佛色身无量无边。一切菩萨应常正念。一切诸佛无量无边神力境界。一切菩萨应常正念。一切诸佛十力无畏。一切菩萨应常正念。佛子。是为一切诸佛十种清净法一切菩萨应常正念。</p><p>佛子。一切诸佛。有十种一切智住。何等为十。一切诸佛。于一念中。悉知一切法界三世一切众生心心所行。一切诸佛。于一念中。悉善分别三世一切众生种种业报。一切诸佛。于一念中。随一切众生所应度者。或以神足或以教诫。或以说法而教化之。一切诸佛。于一念中。悉能善取一切法界十方众生诸心心相。示现一切世间如来出世。一切诸佛。于一念中。随一切法界中一切众生希望欲性。所应化度令见如来。一切诸佛。于一念中。示现一切法界中一切众生如来住持神力自在。一切诸佛。为一切法界中一切众生。说一切佛离诸炽然。随其所应化度众生。一切诸佛。于一念中。以一切至处道。悉知一切法界中一切众生彼彼诸趣。一切诸佛。于一念中。一切法界中一切方处一切众生。念如来者悉令得见。一切诸佛。于一念中。随一切法界中众生心之所乐。如来形色悉令得见。佛子。是为一切诸佛十种一切智住。佛子。一切诸佛。有十种无量不可思议三昧。何等为十。一切诸佛。于一切法常定不乱。于一念中。为一切众生说一切法。一切诸佛。于一切法界一切众生。常定不乱。于一念中。悉为众生分别演说<a href=\"/remen/wuwo.html\" class=\"keylink\" target=\"_blank\">无我</a>实际。一切诸佛。于一切法界三世诸法。常定不乱。于一念中入亿三昧。一切诸佛。于一切法界十方佛刹。常定不乱。于一念中。悉遍游行一切佛刹。一切诸佛。于一切法界普现无量无边佛种种身。常定不乱。于一念中。一切世界无不遍现。一切诸佛。身口意业充满一切法界。常定不乱。于一念中。分别演说一切众生心藏欲性。一切诸佛。于一切法界一切法性常定不乱。于一念中。悉能究竟离欲实际。一切诸佛。于一切法界一切世界缘起。常定不乱。于一念中。分别演说一切因缘。一切诸佛。于一切法界一切世间离世间法。常定不乱。于一念中。无量庄严。为一切众生普现诸佛无有穷尽。一切诸佛。于一切众生一切法界。正受无碍。常定不乱。于一念中。至诸佛趣无量解脱究竟彼岸。佛子。是为一切诸佛十种无量无边不可思议三昧。佛子。一切诸佛。有十种无碍解脱。何等为十。一切诸佛。于一微尘中。悉能普现不可说不可说诸佛出世。一切诸佛。于一微尘中。悉能普现不可说不可说诸佛转净法轮。一切诸佛。于一微尘中。教化调伏不可说不可说众生。一切诸佛。于一微尘中。普现不可说不可说佛刹。一切诸佛。于一微尘中。授不可说不可说菩萨记。一切诸佛。于一微尘中。普现三世诸佛出世。一切诸佛。于一微尘中。普现三世一切佛刹。一切诸佛。于一微尘中。普现三世诸佛自在神力。一切诸佛。于一微尘中。普现三世一切众生。一切诸佛。于一微尘中。普现三世一切诸佛佛事。佛子。是为一切诸佛十种无碍解脱。</p></div>"
},{
    "title": "第三十三卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第三十三卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>如来相海品第二十九</p><p>尔时普贤菩萨摩诃萨。告诸菩萨言。<a href=\"/remen/fozi.html\" class=\"keylink\" target=\"_blank\">佛子</a>。谛听谛听善思念之。当为汝说如来相海。如来顶上有大人相。名曰明净。三十二宝以为<a href=\"/remen/zhuangyan.html\" class=\"keylink\" target=\"_blank\">庄严</a>。普放无量大光明网。遍照一切十方世界。如来顶上有大人相。名曰普照佛方便海。<a href=\"/remen/yuanman.html\" class=\"keylink\" target=\"_blank\">圆满</a>杂宝以为庄严。种种摩尼宝王庄严。金刚光明世界所起。普照一切法界。如来顶上有大人相。名充满法界云。妙宝光明。普照一切法界一切世界。如来<a href=\"/remen/gongde.html\" class=\"keylink\" target=\"_blank\">功德</a><a href=\"/remen/zhihui.html\" class=\"keylink\" target=\"_blank\">智慧</a>十方世界海云。菩萨功德海云。如来顶上有大人相。名曰普照。悉现不可思议诸佛世界。金刚摩尼妙宝光明。观无厌足。如众宝华聚奋迅。普照一切法界佛宝光明。如来顶上有大人相。名琉璃宝。普照一切法界大<a href=\"/remen/zizai.html\" class=\"keylink\" target=\"_blank\">自在</a>云。摩尼宝王相种种庄严。普照一切十方世界。叹佛功德<a href=\"/remen/yinyuan1.html\" class=\"keylink\" target=\"_blank\">因缘</a>所起。悉放如来大宝光云。普照菩萨于道场树结跏趺坐。普现菩萨自在神力觉如来力。普照一切十方佛刹六种震动。于大法界<a href=\"/remen/xukong.html\" class=\"keylink\" target=\"_blank\">虚空</a>中。普现无量自在一切智云。如来顶上有大人相。名曰平等。如来音声灯云离垢宝海。放诸光明。普照一切法界十方世界菩萨功德海。安立三世佛智幢海。如来顶上有大人相。名<a href=\"/remen/foguang.html\" class=\"keylink\" target=\"_blank\">佛光</a>广云。伊那罗宝如意王宝摩尼王宝。以为庄严。普照一切世界法界。菩萨光焰灯云。普照一切如来妙色音声海。及世界海净<a href=\"/remen/foli.html\" class=\"keylink\" target=\"_blank\">佛力</a>海。如来有大人相。名圆满光明云。种种宝华庄严。琉璃摩尼宝王光明。赞叹法身及诸菩萨。一切十方世界海中。叹如来地。令一切<a href=\"/remen/zhongsheng.html\" class=\"keylink\" target=\"_blank\">众生</a>趣向如来诸力境界。普现无量无边如来净地离垢清净。放大光明。普照一切诸佛世界。如来有大人相。名菩萨行藏光明云。无量世界中如来。放无量种种色宝光明。普照一切法界佛刹。出生无量如来妙音。皆悉分别演说如来甚深大法。如来有大人相。名普照云。琉璃伊陀罗金刚宝无量色清净摩尼宝庄严。放琉璃色光明。皆悉遍照一切诸海。出佛无量微妙音声。充满一切十方世界。普现一切佛智慧海无量<a href=\"/remen/huashen.html\" class=\"keylink\" target=\"_blank\">化身</a>。如来有大人相。名曰觉云。佛顶右面以杂宝华焰庄严。于一切世界庄严道场。清净一切法界世界。令一切虚妄皆悉<a href=\"/remen/jietuo.html\" class=\"keylink\" target=\"_blank\">解脱</a>。觉净法界。如来有大人相。名光明云。以心海王如意法宝庄严。如来顶相。普照十方世界诸菩萨云。长养最上智身法身。行于一切如来相海。满足一切菩萨法界云。如来有大人相。名一切庄严云。金刚琉璃华普照庄严。一切法界海。世界众宝莲华。以为庄严。皆悉充满一切法界。四种菩萨行。自在师子吼。充满一切法界海。如来有大人相。名佛<a href=\"/remen/sanmei.html\" class=\"keylink\" target=\"_blank\">三昧</a>海行云。庄严一切法界海。于念念中。普现无量如来庄严。充满一切不可思议法界世界。如来有大人相。名化海普照云。妙宝莲华如须弥山王。出生无量宝光明海。佛意所起。卢舍那所化。出生无量一切化海。如来有大人相名一切如来解脱云。离垢胜宝以为庄严。普照庄严一切如来师子之座。于其座内。悉现一切如来色像。放大宝光明。演说无量<a href=\"/remen/fofa.html\" class=\"keylink\" target=\"_blank\">佛法</a>大海。庄严一切诸佛刹海。如来有大人相。名觉佛种姓云。于琉璃华金宝莲华。放无量宝<a href=\"/remen/zhengfa.html\" class=\"keylink\" target=\"_blank\">正法</a>光明云。严净一切如来光明。普现一切清净法界。众宝光明无坏解脱。遍入甚深诸法界海。普现无量自在力海。如来有大人相。名无量宝光明轮。示现过去清净善根。出生清净智日。普照十方智慧法海。如来有大人相。名普照自在云。如来顶宝妙解脱华琉璃光明。普照一切法界海佛。悉现一切诸佛刹海。具足圆满如来智慧。如来有大人相。名入一切普照光明。如来宝相清净庄严。普照一切无量无边如来菩萨妙智慧藏一切法界。如来有大人相。名明净云。宝华琉璃月。放无量百千光明。普照一切法界虚空界一切佛刹。普现十方一切如来。如来有大人相。名觉光明云。一切宝光明普照一切法界诸佛转净法轮。悉放如来妙光明云。普照一切十方世界。如来有大人相。名普现一切庄严云。无量宝光明。于一念中。一切法界。普现一切菩萨坐于道场<a href=\"/remen/puti.html\" class=\"keylink\" target=\"_blank\">菩提</a>树下成等正觉。又能普现一切诸佛。如来有大人相。名法界因云。如意妙宝庄严。见无厌足。放大宝光明网。普现一切众生诸业报海。如来有大人相。名曰普照净法轮云。能令如来正法清净。普照庄严一切佛刹。深解一切不思议法海。普照过去未来现在诸佛法界。出生无量如来化身。如来有大人相。名普照诸佛海云。十方一切世界海中。悉离障碍普见一切。如来海云。如来有大人相。名净灯云。方便深入一切众生一切菩萨一切如来不可思议法界海云。普照一切法界觉云。如来有大人相。名分别法界云。如来智慧广照佛地一切菩萨众无量法海无量佛刹。令一切众生入佛境界。具足普贤菩萨愿行佛平等智一切诸明。如来有大人相。名一切世界海安住普照云。一切法界虚空界宝光明云。见无厌足。普现道场一切菩萨诸如来身。出生无量普功德云。如来有大人相。名一切宝光焰云。于佛眉间相中。出生无量净宝光明。普照一切十方世界。净照一切诸佛菩萨行。法王光明普照法界。悉能长养一切光明。一切法界光明庄严。普照一切诸菩萨海。如来力云。普照一切十方佛刹。如来有大人相。名一切法界庄严云。如来顶相随次渐起。阎浮檀金众宝庄严。放种种金色光明。于念念中。普现一切世界诸佛。悉能普照一切佛刹。庄严一切菩萨诸功德藏。如来顶相。悉能庄严三十二相。又能庄严一切法界。如来有大人相。名普照法界遍光明云。佛眉间相。悉能普照一切妙宝一切众色一切日月一切佛海。出生十方无量光明海。庄严一切诸如来身。演说一切如来法海。如来有大人相。名自在云。佛清净眼。众宝庄严慧眼清净。于诸法界无所障碍。吉光明云示现一切。如来有大人胜妙鼻相。清净众宝以为庄严。一切众宝妙色为覆。佛宝华云。一切菩萨无能思议。悉知一切众生诸佛法海。如来有大人广长舌相。悉能遍覆十方世界一切海云。过去修习善根所得。一切宝王清净光明。普照一切法界尸罗之心。又照一切三世诸佛。悉能庄严一切法界。出生无量微妙音声。不思议宝以为庄严。普照无量诸光明海。佛妙音声。悉遍充满一切法界诸世界海。如来有大人相。名法界地云。舌掌安住。一切众宝以为庄严。安住一切法。出生十方诸佛具足音声。悉能清净一切佛刹。分别一切诸佛不可思议音声海云。如来有大人相。名顺法界云。舌端妙相。金色净宝以为庄严。出生无量金色光明。普照一切诸如来海。大师子吼震妙音声。悉皆遍至一切世界。一切众生无不闻者。于不可思议劫<a href=\"/remen/xiuxing.html\" class=\"keylink\" target=\"_blank\">修行</a>所得。普现一切诸音声海。普照一切众生。乐闻无有厌足。如来有大人相。名平等法门云。佛舌端相。令无量佛刹皆悉清净。如意妙宝以为庄严。出生无量种种音声。赞叹一切诸佛法界。普现一切菩萨法界。妙功德云。普覆一切诸佛菩萨。深入一切诸佛菩萨法。悉现一切离垢众宝清净佛刹。悉能普照一切佛刹。如来有大人龂齶相。伊陀尼罗净琉璃宝。以为庄严。诸法界地悉在其内。诸菩萨云皆悉充满。出生离垢妙宝光明。普照十方种种香云种种灯云。普照菩萨内诸楼阁。分别一切诸佛刹海。方便安住自在神力。普现不可思议诸法界云。如来有大人相。名佛大牙云。如来右面下大牙相。众宝庄严。放大光明轮。普照法界及诸<a href=\"/remen/foshen.html\" class=\"keylink\" target=\"_blank\">佛身</a>。普放光明网。照十方世界海及众生海。妙安隐轮以为庄严。如来有大人相。名宝焰须弥藏。如来右面上大牙相。如意宝王藏胜香焰云。照以庄严。放宝光明与法界等。一一光明内。普现一切诸佛自在。一切佛刹庄严道场。如来有大人相。名照一切宝须弥山灯云。如来左面下大牙相。分别解说一切诸相。香华众宝妙方便轮以为庄严。放宝光明云。普照一切世界海。普现一切佛莲<a href=\"/remen/huazang.html\" class=\"keylink\" target=\"_blank\">华藏</a>师子之座。离垢菩萨海云眷属围绕。如来有大人相。名普照佛云。如来左面上大牙相。清净众宝。及阎浮檀宝网轮华。以为庄严。出生不可思议微妙音声。普现一切如来自在神力。成就一切菩萨功德普照一切虚空。及语言法。无尽法云。一切法海。诸佛音声。及一切宝。出生分别一切诸佛众妙音声。充满法界。如来有大人相。名金慕耆婆。如来一一齿间。出无量相海门云。种种色宝。放大光明海。阎浮檀金色。普照法界一切世界一切如来。如来有大人相。名一切宝地云。如来右肩相。一切宝色。净莲华色。明净宝色。光焰普照一切菩萨内法藏云。悉照一切如来法海。如来右肩平满大人相。清净阎浮檀金色普照菩萨法轮法界。及照一切如意宝王。如来有大人左肩相。阎浮檀莲华色。如来圆满诸功德海。以为庄严。普放无量诸光明网。悉照一切世界法界。示现如来无量自在诸神力云。如来有大人相。名周遍普照云。如来左肩相。众宝庄严。放阎浮檀金色光明。悉能充满一切法界。普照一切诸如来海。种种宝香。庄严一切诸佛刹海。如来有大人相。名普照庄严云。如来右肩无有动转。出生无量佛灯光明。垂法界云。充满菩萨众普照庄严一切法界。如来有大人相。名海顶云。如来胸有胜妙相海。以为庄严。柔软细滑。种种众宝。焰轮庄严。周遍清净。开发甚深法海音声。如来有大人相。名胜妙相续普现云。如来右胁胜妙清净。法界轮地以为庄严。清净宝网而弥覆之。出生无量如来化云。普照一切十方法界。如来有大人相。名普现如来云。胜妙功德藏菩萨功德宝天冠。普照极高云。离垢清净。普现十方无量诸佛自在神力。开示三世一切诸佛法海净行。坐于道场菩提树下成等正觉。如来有大人相。名开敷华云。如来胜妙功德相续。众妙宝华宝轮庄严。放香焰光明。普现一切莲华形色世界。如来有大人相。名可悦乐金色云。一切宝王藏胜妙功德相续。一切宝心王藏。放摩尼宝光明轮。离垢清净极大高显。普照一切诸佛内方便功德藏。普照一切法界。如来有大人相。名胜海云。胜上虚空宝。放香光明。普照十方一切道场。圆满琉璃宝香灯鬘。充满十方。如来有大人相。名电光云。下第二胜功德。平等地相莲华右旋。净菩萨众坐宝莲华。放佛藏光明。普照法界海。如来有大人相。名普现法界云。第三胜相海。具足成满一切宝海刹。普照开现无量菩萨法界。如来有大人相。名普照最高云。第四胜相海。放离垢众宝光明海。普照一切法界。一切如来。一切世界庄严。一切众生海。如来有大人相。名转一切法轮妙音声云。下分胜相离垢清净。一切正法道香焰光明。照一切佛内心相海一切法界。如来有大人相。名庄严云。第十胜相。宣畅十方一切诸佛菩萨净行。<a href=\"/remen/juewu.html\" class=\"keylink\" target=\"_blank\">觉悟</a>离垢清净光明。三世诸佛一切智海。庄严一切诸佛刹海。如来有大人手掌相。具足千辐宝轮。种种众宝以为庄严。放大光明普照法界。转正法轮。普照一切诸如来海。充满一切佛功德海。种种妙宝庄严法界。如来有大人相。名海照云。如来宝手众宝庄严。普放净月光明焰云。庄严虚空如来菩萨诸世界海。赞叹菩萨行海。如来有大人相。名普庄严云。如来妙手因陀尼罗。琉璃宝华以为庄严。普照一切法界一切世界莲华藏菩萨安住宝藏。庄严十方一切道场。普照一切诸佛海云清净法身。如来有大人相。名离垢灯普照云。净宝光明放净光网普照十方。皆悉出生变化网云。庄严菩萨净宝光明。究竟一切诸法行海。到于<a href=\"/remen/bian.html\" class=\"keylink\" target=\"_blank\">彼岸</a>。如来有大人相。名普现一切众宝云。宝藏海云。庄严如来莲华。充满一切众宝莲华。放宝光明云。普照一切法界。如来有大人相。名普照明净云。放宝焰光明海。照于法界。一切众香光焰庄严。普现宝华焰光。令一切佛世界网悉净庄严。普照一切道场。如来有大人相。名琉璃灯云。一切世界众宝色地普照庄严。皆放诸佛金色光明。以一切庄严而庄校之。于一念中。皆悉示现一切法门。如来有大人相。名智慧灯云。金刚宝华以为庄严。放阎浮檀金色光明。普照一切世界。如来有大人相。名安住莲华光明云。众宝妙华以为庄严。放大光明网。覆一切世界诸须弥山。如来有大人相。名充满法界如来云。离垢净宝以为庄严。放大光明。普照一切诸佛世界。悉见如来坐莲华藏师子之座。又复普照一切法界。现一切相如来妙手。普现一切自在之相。千辐相轮清净具足。种种众宝以为庄严。佛手充满一切刹云。普照一切诸法界云。如来有大人相。名曰成就佛刹海云。佛右手指宝相。清净法界。清净光焰。普照如净水月。出众宝华。出生一切妙宝音声。普现一切诸佛刹海。如来有大人相。名安住一切宝云。普照诸佛宝藏法界。于佛指相。出生如意妙宝王云。众宝庄严。放大光明网。普照一切法界云及诸佛云。普照庄严一切菩萨诸功德海。出生普贤菩萨净行妙音声海。一切佛刹无不闻者。又开发普照诸菩萨心。皆悉满足无量大愿。摩尼宝王以为庄严。种种日光轮。皆悉普照一切法界。如来有大人宝马藏相。隐密于右。众宝庄严。普照一切法界及虚空界。一切众宝庄严法界海。出生一切如来庄严微妙音声。如来有大人相。名曰一相现一切相海云。如来安处<a href=\"/remen/futian.html\" class=\"keylink\" target=\"_blank\">福田</a>之座。一切众宝以为庄严。出生无量不可思议妙宝光明。普照十方一切法界。普现分别一切众相。现一相云。照现一切诸佛自在神力。如来有大人相。名一切法界海云。普照十方诸如来座及一切法界法轮法海。悉能示现一切相云。如来有大人相。名普示现云。如来右髀众宝庄严。放于妙法种种香光。随顺安住出诸音声。一切宝王以为庄严。于念念中。悉能示现心王海云。如来有大人相。名普照一切<a href=\"/remen/huixiang.html\" class=\"keylink\" target=\"_blank\">回向</a>海云。如来左髀。悉遍充满一切宝海。随顺安住法海庄严。放一切光明海。悉能普照一切众生无量佛海。如来有大人相。伊尼延右腨。放阎浮檀金色光明。普照一切世界。震动无量诸佛刹土。出佛音声一切普闻。出生无量菩萨化身。充满一切诸佛世界及虚空界。放明净光明庄严普照一切。令诸佛刹皆悉清净。菩萨变化藏诸法界云犹若虚空。如来有大人相。伊尼延左腨。如炼金色。常放一切妙宝光明。充满无量诸佛世界。开发一切诸佛法化。庄严无量诸佛法海。如来有大人相。名毛端内现一切佛刹。于一毛孔。悉放一切宝光明藏。普照十方一切法界。于一毛孔。示现一切如来自在诸法界云。如来有大人相。名菩萨海庄严云。如来金刚足下。阎浮檀金色。放一切宝光明网。充满十方诸佛刹云。开发一切菩萨法化。出生无量菩萨变化。放一切宝香光明。住菩萨海。能于一步遍诸佛刹。如来有大人相。名明净云。佛足趺上。一切众宝以为庄严。放妙宝光明。示现一切诸佛菩萨大光明藏。普照无量诸如来云。如来有大人相。名曰觉云。普覆一切如来指间。众宝王庄严。放诸宝光。于念念中。示现一切诸佛自在。普照无量诸佛法海。示现一切道场。悉照未来无量际劫。如来有大人相。名曰遍照法界海云。如来足下千辐相轮。种种庄严。放百千众宝光明。普照一切法界诸世界海。众宝灯焰妙庄严藏。普照十方一切诸佛。无量香光以为庄严。普照一切净法界海。如来有大人相。名示现一切诸佛海云。清净如空。照诸法海。充满十方。发起一切诸菩萨云。出妙音声云。众宝华云以为庄严。香灯光焰。示现普照一切世界。如来有大人相。名自在光明云。众宝庄严。示现一切诸佛光明。净法界海及诸道场。常放如来智慧光明。一切众相悉为一相。法界无杂种种庄严。如来有大人相。名法界海音声云。如来足下后分。众宝庄严。普照一切诸法界海。一切诸佛自在庄严。普入化轮。覆一切法界。于一一身。出生法界妙音声云。如来有大人相。名深宝原底众宝庄严。放阎浮檀金色圆满光明。普照十方世界法界显现一切庄严道场。如来有大人相。名一切宝月光明伊那尼罗宝藏庄严照法界云。于念念中。悉能示现如来法海。如来有大人相。名普云藏。右虚空宝云最高宝。光明照一切佛道场座藏。金刚伊那尼罗宝显现庄严。如来有大人相。名平等光云。众宝妙华以为庄严。出生甚深法界音声。遍一切法界及虚空界。于一一相。普照一切诸如来海。入佛甚深自在。菩萨法界海。说不可尽。如来有大人相。名示现庄严云。清净阎浮檀金色众宝庄严。普放种种妙色光明。遍照一切庄严佛刹。佛云充满无量世界。庄严菩萨自在法海。普照一切诸佛功德及诸菩萨解脱之藏。庄严法界。如来有大人相。名诸佛自在普示现云。转诸宝轮。众宝庄严。放不思议如来光明。妙香普闻一切世界无量佛海。演出一切佛音声海。于诸世界。现菩萨门佛自在云。佛子。于佛身中。有如是等十莲华藏世界海微尘数佛大人相。于诸肢节。种种妙宝以为庄严。</p><p>佛小相光明功德品第三十</p><p>尔时佛告宝手菩萨言。如来应供等正觉。有随形好名曰海王。彼出光明名曰明净。七百万阿僧祇光以为眷属。又菩萨摩诃萨。于兜率天。放大光明名曰幢王。普照十世界微尘数刹。遍照彼处<a href=\"/remen/diyu.html\" class=\"keylink\" target=\"_blank\">地狱</a>众生灭除苦痛。令彼众生十种眼耳鼻舌身意诸根行业皆悉清净。彼诸众生。见光明已皆大<a href=\"/remen/huanxi.html\" class=\"keylink\" target=\"_blank\">欢喜</a>。命终皆生兜率天上。生天上已。闻天妙音。名不可乐。此音声语诸天子言。以不放逸故。于诸佛所种善根故。遇善知识故。卢舍那佛威神力故。于地狱命终生此天上。如来足下千辐轮中有妙光明。名普照王。于彼海王随形好处。悉放四十广大光明。一名清净功德。普照六十亿那由他佛刹微尘数世界。随众生境界。随种善根。随众生意。乃至普照阿鼻地狱。其中众生。命终皆生兜率天上。生天上已。闻天妙音。作如是言。善哉善哉。诸天子。卢舍那菩萨。今住离垢三昧。应当敬念。尔时诸天子。闻天劝化微妙之音。便作是念。奇哉奇哉。何由出此微妙音声。尔时音声。语诸天子言。我此天音。诸善功德之所成就。诸天子。如我说我。而不着我不着我所。一切诸佛亦复如是。自说是佛。而不着我不着我所。诸天子。如我音声。不从东方南西北方四维上下来。诸天子。业报<a href=\"/remen/chengfo.html\" class=\"keylink\" target=\"_blank\">成佛</a>亦复如是。非十方来。诸天子。犹如汝等昔在地狱。不从十方来。但以颠倒愚痴缠故得地狱身。本无来处。如普照王光明。不从十方来。我天音声亦复如是。非十方来。但以三昧善根力故。出生如是微妙音声。<a href=\"/remen/banruo.html\" class=\"keylink\" target=\"_blank\">般若</a>波罗蜜力故。示现如是自在神力。诸天子。譬如须弥山王。有三十三天净妙宫殿种种乐具。不从十方来。我天音声亦复如是。诸天子。譬如亿那由他佛刹微尘数世界末为微尘。如是微尘数众生。我为<a href=\"/remen/shuofa.html\" class=\"keylink\" target=\"_blank\">说法</a>。随彼所应令大欢喜。然我于彼不生厌恶心。不生疲倦心。不生放逸心。不生憍慢心。诸天子。卢舍那菩萨。住离垢三昧亦复如是。于右手掌随形好中。放一光明。出生无量自在神力。一切众生声闻缘觉所不能知。汝等应当往诣卢舍那菩萨恭敬<a href=\"/remen/libai.html\" class=\"keylink\" target=\"_blank\">礼拜</a>。莫着五欲障诸善根。诸天子。譬如劫尽烧须弥山悉令消灭。诸天子。五欲缠心。修<a href=\"/remen/nianfo.html\" class=\"keylink\" target=\"_blank\">念佛</a>三昧。皆悉除灭。是故诸天子。当知报恩。一向敬念卢舍那菩萨。诸天子。其有众生不知报恩。舍是身已入三恶道。诸天子。汝昔在地狱蒙光明恩。舍地狱已来生此天。应当长养彼诸善根。诸天子。譬如我天。非男非女。而能出生百千万亿不思议法。诸天子。如天子天女五欲乐具宫殿园林。皆悉如我不生不灭。色受想行识亦复如是。若如是知是名能入无著甚深三昧海。时诸天子。闻是音声欢喜无量。皆悉化作一万华云。一万香云。一万乐云。一万幢云。一万盖云。一万赞叹云。作是化已。往诣卢舍那菩萨所住宫殿。恭敬<a href=\"/remen/gongyang.html\" class=\"keylink\" target=\"_blank\">供养</a>于一面住。而不见卢舍那菩萨。时有天子。作如是言。此菩萨者。今已命终。生净饭王家。乘栴檀楼阁。处摩耶夫人胎。尔时诸天子。以天眼观卢舍那菩萨摩诃萨。见梵身天欲界诸天恭敬供养。时诸天子。作如是言。我等若不先往恭敬供养卢舍那菩萨。乃至一念顷住兜率天起乐着心者。我则不可。尔时一一天子。与十那由他天子眷属。欲从天下至阎浮提。诣菩萨所。时天妙音语天子言。菩萨摩诃萨。亦不命终生于彼间。随所应化悉令彼见。诸天子。譬如我今非眼所见能出音声。菩萨摩诃萨。住离垢三昧亦复如是。非眼所见。而处处示现命终受生。舍离虚妄灭除憍慢无所染着。是故诸天子。应当速发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。令意清净。住威仪戒。悔过一切<a href=\"/remen/yezhang.html\" class=\"keylink\" target=\"_blank\">业障</a><a href=\"/remen/fannao.html\" class=\"keylink\" target=\"_blank\">烦恼</a>障报障邪见障。以法界虚空界众生界等善身口意业。以众生界等身。众生界等头。众生界等舌。悔过四障。时诸天子闻是声已。皆大欢喜心意柔软。问天声曰。菩萨摩诃萨。云何悔过。尔时天声。以菩萨摩诃萨三昧力故。天善根力故。答诸天子言。业障等罪。不从东方南西北方四维上下来积聚于心。菩萨摩诃萨。知此业等因颠倒起。不生疑惑。诸天子。如我天声。说随业报行。随戒<a href=\"/remen/suixi.html\" class=\"keylink\" target=\"_blank\">随喜</a>。随定寂灭。诸佛菩萨说我众生贪恚痴业。而实<a href=\"/remen/wuwo.html\" class=\"keylink\" target=\"_blank\">无我</a>无有我所亦复如是。所作诸业于十方求悉不可得。诸天子。如我天声。少福众生所不能闻。除地狱众生应受化者。诸天子。声非生灭。一切诸业亦复如是。非生非灭。但随业行而受<a href=\"/remen/guobao.html\" class=\"keylink\" target=\"_blank\">果报</a>。诸天子。如我所出音声。于<a href=\"/remen/wuliangjie.html\" class=\"keylink\" target=\"_blank\">无量劫</a>不可穷尽。诸天子。若谓音声有来去者。即堕边见。一切诸佛不说断常。除为众生方便说法。诸天。子如我天声。十方世界随所应化。皆悉得闻。一切诸佛亦复如是。随应度者皆悉得见。诸天子。譬如明净锭光金玻璃镜。与十世界等。于彼镜中见无量刹。一切山川一切众生。地狱饿鬼若好若丑。形类若干悉于中现。诸天子。于意云何。彼诸影像来入镜不。答言不也。诸天子。一切业报亦复如是。无来去处。而能出生善根果报。譬如幻师能幻人目。当知。诸业亦复如是。若如是知是名清净真实悔过。说是法时。百千万亿那由他佛刹微尘数诸世界中兜率天子。皆得无生法忍。无量无边不可思议阿僧祇欲界诸天子。皆发阿耨多罗三藐三菩提心。六欲天中一切天女。皆舍女身悉为男子。得不退转菩提之心。尔时诸天子。广闻普贤回向善根。悉得十地诸力庄严。具足三昧。皆悉成就众生界等善身口意业。灭一切障皆得清净。见百千万亿那由他佛刹微尘数七宝莲华。一一华上。皆见菩萨结跏趺坐放大光明。彼诸菩萨。一一随形好中。放众生界等光明。彼光明中。见众生界等诸佛结跏趺坐。随所应度而为说法。犹未能见离垢三昧之少分也。尔时诸天子。于一一毛孔。化作众生界等妙香华云。供养卢舍那佛。散香华已。一一华中见诸如来。时彼香云普熏无量佛刹微尘数世界。众生其蒙香者身心快乐。譬如<a href=\"/remen/biqiu.html\" class=\"keylink\" target=\"_blank\">比丘</a>入第四禅。若有众生得闻此香。诸罪业障皆悉除灭。于色声香味触。内有五百烦恼。其外亦有五百烦恼。二万一千欲行烦恼。二万一千恚行烦恼。二万一千痴行烦恼。二万一千等行烦恼。此诸烦恼皆悉除灭。彼诸众生。具足种种净香自在光明善根。若有众生。见此盖云者。彼诸众生。种一恒沙转轮圣王所植善根。所谓白净宝网转轮王等。菩萨摩诃萨。安住如是转轮王处。于百千亿那由他佛刹微尘数诸世界中。<a href=\"/remen/jiaohua.html\" class=\"keylink\" target=\"_blank\">教化</a>众生。譬如明镜世界月王如来。十方无量刹中。比丘<a href=\"/remen/biqiuni.html\" class=\"keylink\" target=\"_blank\">比丘尼</a>优婆塞优婆夷。无有乃至一念不作化身来诣佛所而听法者。彼佛常为广说经法。乃至广为说本生经。闻彼佛名。命终之后皆生其国。菩萨摩诃萨。安住白净宝网转轮王处。亦复如是。放曼陀罗自在光明。若有众生。遇斯光者。皆得菩萨十地。当知此等众生。悉是先世修善根力。如得初禅。虽未命终见梵天处。得梵天乐。如是次第。得诸禅者。虽未命终而得彼乐。如是菩萨摩诃萨。安住白净宝网转轮王处。放大光明。名周罗摩尼。若有众生。遇斯光者。皆得菩萨十地。悉得无量智慧光明。得十种眼清净行业。乃至十种意清净业。具足成就净力三昧。如是成就清净肉眼。譬如菩萨摩诃萨。以左手持亿那由他佛刹微尘。东行过亿那由他佛刹微尘数世界。乃下一尘。如是东行尽此微尘。如是菩萨摩诃萨。悉能了知彼微尘数。亦识诸尘本刹来处及下尘之刹。乃至十方亦复如是。菩萨摩诃萨。复能还集此诸微尘。作一佛刹。于此佛刹亦分别知。佛告宝手菩萨言。于意云何。如是佛刹广大可思议不。宝手菩萨。白佛言。<a href=\"/remen/shizun.html\" class=\"keylink\" target=\"_blank\">世尊</a>。如是佛刹无量无边不可思议。世尊。奇哉奇哉。若闻是谕此人难得。闻而信者亦复难得。佛告宝手菩萨言。如是如是。若有善男子善女人。闻而信者我授彼记。速成阿耨多罗三藐三菩提。得一切种智。佛告宝手菩萨言譬如千亿佛刹微尘数世界。如上谕说。此一切刹末为微尘。彼诸世界一一微尘。悉与一切佛刹微尘数等。菩萨摩诃萨。取此微尘。展转更种。乃至八十。彼一一微尘生果。悉与一切世界微尘数等。菩萨摩诃萨。业报清净肉眼悉分别见。亦于念念中。见百千万亿那由他佛刹微尘等如来。佛告宝手菩萨言。譬如锭光玻璃珠照十佛刹微尘等世界。此珠白净宝网转轮圣王善根所成。</p></div>"
},{
    "title": "第三十四卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第三十四卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>普贤菩萨行品第三十一</p><p>尔时普贤菩萨摩诃萨。告诸菩萨言。<a href=\"/remen/fozi.html\" class=\"keylink\" target=\"_blank\">佛子</a>。如向所说是微少说。何以故。一切如来应供等正觉。为受化者随应<a href=\"/remen/shuofa.html\" class=\"keylink\" target=\"_blank\">说法</a>。愚痴<a href=\"/remen/zhongsheng.html\" class=\"keylink\" target=\"_blank\">众生</a>诸缠所缠。计我我所。着吾我见。常随颠倒。生邪见惑。起邪虚妄。为缚所缚。<a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/shengsi.html\" class=\"keylink\" target=\"_blank\">生死</a>。远如来道。为如是等诸众生故。如来应供等正觉。出兴于世。佛子。若菩萨摩诃萨。起一嗔恚心者。一切恶中无过此恶。何以故。佛子。菩萨摩诃萨。起嗔恚心。则受百千障碍法门。何等百千。所谓受不见<a href=\"/remen/puti.html\" class=\"keylink\" target=\"_blank\">菩提</a>障。不闻<a href=\"/remen/zhengfa.html\" class=\"keylink\" target=\"_blank\">正法</a>障。生不净国障。生恶道障。生八难处障。多疾病障。多被谤毁障。生闇钝趣障。失<a href=\"/remen/zhengnian.html\" class=\"keylink\" target=\"_blank\">正念</a>障。少<a href=\"/remen/zhihui.html\" class=\"keylink\" target=\"_blank\">智慧</a>障。眼耳鼻舌身意等障。近恶知识障。近恶伴党障。近恶人障。与恶人同止障。不乐贤善共事障。远<a href=\"/remen/zhengjian.html\" class=\"keylink\" target=\"_blank\">正见</a>障。生外道家障。离佛正教障。入魔境界障。不见善知识障。诸善根障。增不善法障。生恶家障。生边地障。生恶人中障。生天贫穷障。生诸龙夜叉乾闼婆阿修罗迦楼罗紧那罗摩睺罗伽罗刹中障。不乐<a href=\"/remen/fofa.html\" class=\"keylink\" target=\"_blank\">佛法</a>障。习童蒙法障。乐小乘障。不乐大乘障。多生惊怖障。乐生死障。着<a href=\"/remen/sanjie.html\" class=\"keylink\" target=\"_blank\">三界</a>障。不护佛法障。不乐闻佛<a href=\"/remen/zizai.html\" class=\"keylink\" target=\"_blank\">自在</a>神力障。菩萨清净诸根障。离菩萨行障。离菩萨深心希望障。不摄正念障。不发起一切智心障。不净施行障。不净<a href=\"/remen/yezhang.html\" class=\"keylink\" target=\"_blank\">业障</a>。不净报障。不成长诸力障。断智慧根障。不<a href=\"/remen/shouchi.html\" class=\"keylink\" target=\"_blank\">受持</a>菩萨诸行障。诽谤佛法障。远离菩提障。不入佛境障。堕诸魔界障。不能求佛法障。闻诸菩萨大<a href=\"/remen/zhuangyan.html\" class=\"keylink\" target=\"_blank\">庄严</a>事生恐怖障。不乐菩萨共住障。不乐求菩萨善根业障。邪见盖疑障。增益愚痴障。舍<a href=\"/remen/pusajie.html\" class=\"keylink\" target=\"_blank\">菩萨戒</a>随顺<a href=\"/remen/pojie.html\" class=\"keylink\" target=\"_blank\">破戒</a>障。不信如来戒障。闻佛赞叹诸持戒者生嗔恚心障。离忍辱乐常<a href=\"/remen/xiedai.html\" class=\"keylink\" target=\"_blank\">懈怠</a>障。谤诸菩萨不退<a href=\"/remen/jingjin.html\" class=\"keylink\" target=\"_blank\">精进</a>障。舍<a href=\"/remen/sanmei.html\" class=\"keylink\" target=\"_blank\">三昧</a>慧障。诽谤<a href=\"/remen/banruo.html\" class=\"keylink\" target=\"_blank\">般若</a>波罗蜜巧方便障。不知是处非处方便障。不知度脱众生方便障。不入菩萨诸深智障。不出生菩萨诸道障。于菩萨十种眼生盲障。于菩萨法不能出生无碍法流障。无碍耳鼻障。不具相好障。无碍舌障。不能别知众生音声障。于众生中生懈怠心障。狂乱业障。离三种戒障。无碍诸人障。口四过意恶业障。生增上贪恚邪见障。不求正法障。于菩萨法懈怠心障。菩萨精进法中疑惑心障。舍离菩萨决定法障。损减菩萨智慧门障。损减正念障。远离佛法障。不习菩萨离生法障。菩萨谦下心障。远离声闻缘觉离生法障。不顺三世诸佛菩萨障。佛子。菩萨摩诃萨。起一嗔恚心。受如是等百障法门。乃至百千障碍法门。何以故。佛子。我不见有一恶法出过菩萨一嗔恚心。佛子。是故菩萨摩诃萨。欲疾具足菩萨<a href=\"/remen/xingzhe.html\" class=\"keylink\" target=\"_blank\">行者</a>。应当修习十种正法。何等为十。所谓不舍一切众生。于诸菩萨生如来想。常不诽谤一切佛法。于诸佛刹得无尽智恭敬信乐菩萨所行。不舍<a href=\"/remen/xukong.html\" class=\"keylink\" target=\"_blank\">虚空</a>法界等菩提之心。分别菩提究竟<a href=\"/remen/foli.html\" class=\"keylink\" target=\"_blank\">佛力</a>到于<a href=\"/remen/bian.html\" class=\"keylink\" target=\"_blank\">彼岸</a>。修习菩萨一切诸辩。<a href=\"/remen/jiaohua.html\" class=\"keylink\" target=\"_blank\">教化</a>众生心无疲厌。于一切世界示现受生而不乐着。佛子。菩萨摩诃萨。安住如是十种正法。则能摄取十种清净之法。何等为十。所谓于甚深法究竟清净。亲近善知识清净。能护诸佛正法清净。悉能分别空界清净。善入法界清净。智慧了诸心行清净。令诸菩萨善根清净。心常不着诸劫清净。智慧观察三世清净。成就诸佛种姓清净。佛子。菩萨摩诃萨。安住如是清净正法。则能具足十种正智。何等为十。所谓分别众生心心行智。分别众生诸业报智。普照一切诸佛法智。于诸佛法得方便次第智。具足一切总持门智。成就一切文字辩智。善知众生一切语智。示现一切世界身智。具足普照一切众生智。于一切趣得一切智。佛子。菩萨摩诃萨。安住如是十种正智。则入十种巧随顺入。何等为十。所谓一切世界入一毛道。一毛道出不可思议刹。一切众生身悉入一身于一身出无量诸身。不可说劫悉入一念令一念入不可说劫。一切佛法悉入一法令一法入一切佛法。一切诸入入于一入令一入入一切诸入。一切诸根入于一根令一根入一切诸根。一切诸根入非根法非根法入一切诸根。一切诸相悉入一相一相入于一切诸相。一切语音入一语音一语音入一切语音。一切三世悉入一世令一世入一切三世。佛子。菩萨摩诃萨。分别如是十种入法。则能安住十种直心。何等为十。所谓安住一切世界语言非语言法直心。安住正念一切众生直心。安住虚空界直心。安住法界无量无边直心。安住一切佛顺正法直心。安住甚深善法不坏正法直心。安住除灭一切疑惑直心。安住等观三世法直心。安住三世诸佛平等直心。安住诸佛无量力直心。佛子。菩萨摩诃萨。安住如是十种直心。则得诸佛十种巧方便法。何等为十。所谓得巧方便。普照一切诸佛深法。得巧方便。出生诸佛甚深胜法。得巧方便。分别演说一切诸佛庄严之法。得巧方便。深入一切佛平等法。得巧方便。分别别相一切佛法。得巧方便。入不可坏诸佛正法。得巧方便。入一切佛诸庄严法。得巧方便。以一方便入一切佛法。得巧方便。入佛无量诸方便法。得巧方便。于一切佛法心得自在而不退转。佛子。是为十种巧方便法。佛子。是故菩萨摩诃萨。应当一心恭敬听受是法。何以故。菩萨摩诃萨。得闻是法。以少方便。疾得阿耨多罗三藐三菩提。与三世佛等。尔时佛神力故。法如是故。十不可说亿那由他佛刹微尘等世界六种震动。雨出过诸天一切华云雨。妙香云雨。末香云雨。衣盖幢幡众宝庄严具云雨。妓乐云雨。诸菩萨云雨。不可说赞叹佛云雨。不可说赞叹善哉云雨。佛音声满法界云雨。不可说净世界云雨。不可说长养菩萨<a href=\"/remen/gongde.html\" class=\"keylink\" target=\"_blank\">功德</a>云雨。不可说光明云雨。不可说种种神力自在云雨。如此世界四天下佛坐道场。雨如是等种种云雨演说诸法。十方世界亦复如是。尔时佛神力故。法如是故。过十不可说世界微尘等刹。有十佛世界微尘数菩萨摩诃萨。来诣此土充满十方。作如是言。善哉善哉。佛子。能说如是诸佛如来最大誓愿授记深法。我等同号皆名普贤。于诸普胜世界诸普幢自在如来所。来诣此土。一切世界亦说此法。如是句身味身一切诸行无有增减。是故来此为汝作证。如是十佛世界微尘数菩萨摩诃萨。来此作证。一切十方诸如来所亦复如是。</p><p>尔时普贤菩萨摩诃萨。以佛神力自善根力。观察十方及诸法界。欲明诸菩萨行诸佛菩提。欲说大愿。欲分别一切世界诸劫。欲明随时示现佛出<a href=\"/remen/shijian.html\" class=\"keylink\" target=\"_blank\">世间</a>。欲随众生根悉令受化。欲明如来诸所说法无有虚妄。欲随种善根<a href=\"/remen/guobao.html\" class=\"keylink\" target=\"_blank\">果报</a>不虚。欲明菩萨清净法身。出妙音声。<a href=\"/remen/juewu.html\" class=\"keylink\" target=\"_blank\">觉悟</a>众生。起<a href=\"/remen/putixin.html\" class=\"keylink\" target=\"_blank\">菩提心</a>故。以偈颂曰。</p><p>一切众<a href=\"/remen/huanxi.html\" class=\"keylink\" target=\"_blank\">欢喜</a>除灭诸阴盖</p><p>一心恭敬听菩萨诸愿行</p><p>随三世菩萨所行诸愿行</p><p>我当次第说菩萨胜妙法</p><p>一切诸劫数及世界业数</p><p>我说无等等应化兴于世</p><p>见过去诸佛于彼发大愿</p><p><a href=\"/remen/154932.html\" class=\"keylink\" target=\"_blank\">饶益</a>众生类除灭一切苦</p><p>菩萨论师王所行无断绝</p><p>得无等等法一切诸境界</p><p>菩萨见过去一切诸导师</p><p>放大光明网普照十方界</p><p>发如是大愿我为世间灯</p><p>功德庄严身具足十力智</p><p>一切诸群生贪恚痴炽然</p><p>我当为除灭无量恶道苦</p><p>发如是誓愿坚固不退转</p><p>具修菩萨众究竟无碍力</p><p>如是誓愿已世间行不转</p><p>所行无虚妄究竟论王法</p><p>于一贤劫中千佛出于世</p><p>随彼佛正法次第分别说</p><p>如此贤劫佛<a href=\"/remen/wuliangjie.html\" class=\"keylink\" target=\"_blank\">无量劫</a>亦然</p><p>未来诸佛法我当次第说</p><p>如一佛刹性无量刹亦然</p><p>一切佛国性我悉分别说</p><p>诸佛次兴世随愿随名号</p><p>随彼所得记随其所<a href=\"/remen/shouming.html\" class=\"keylink\" target=\"_blank\">寿命</a></p><p>随所修正法专求无碍道</p><p>随所化众生正法住于世</p><p>随所净佛刹众生及法轮</p><p>说法时非时次第净群生</p><p>随彼众生行种种诸业性</p><p>上中下差别随应所受化</p><p>如是甚深智菩萨入是行</p><p>修习普贤业具足智慧轮</p><p>身业无障碍口业悉清净</p><p>意业亦无碍通达三世法</p><p>菩萨如是行究竟普贤道</p><p>出生净智日普照诸法界</p><p>于不可说劫及一切佛刹</p><p>菩萨一念知于彼无所著</p><p>行者入如是奇特甚深地</p><p>菩萨妙法中我当说少分</p><p>智慧无边际究竟佛境界</p><p>善入一切处成就不退转</p><p>具普贤净慧满足普贤愿</p><p>菩萨究竟行深入无等智</p><p>于一微尘中悉内一切刹</p><p>见彼无量佛具闻演说法</p><p>如一微尘中一切尘亦然</p><p>见刹及诸佛是不思议智</p><p>一一微尘中普现三世法</p><p>五趣生死道皆悉分别知</p><p>一一微尘中有无量佛刹</p><p>一中知无量无量中知一</p><p>如是法界等一切诸佛土</p><p>同性及异性皆悉能了知</p><p>深入微细智分别诸世界</p><p>一切劫成坏悉能分别说</p><p>知诸劫修短三世即一念</p><p>同行不同行皆悉分别知</p><p>深入诸世界清净不清净</p><p>身中无量刹一刹无量身</p><p>一切十方中无量诸世界</p><p>种种无数性一切悉能知</p><p>一切三世中无量佛国土</p><p>具足甚深智悉了彼成败</p><p>十方诸世界有成或有败</p><p>普贤悉深入一切能了知</p><p>以净慧眼见无量诸佛土</p><p>分别知诸业随行故清净</p><p>菩萨摩诃萨善知众生行</p><p>以诸恶业故而得不<a href=\"/remen/jingtu.html\" class=\"keylink\" target=\"_blank\">净土</a></p><p>无量无边刹即知为一刹</p><p>如是入诸刹一切莫能知</p><p>一切诸世界令入一刹中</p><p>世界不积聚亦复不离散</p><p>或伏或有仰或高或复下</p><p>世界众生相菩萨皆悉知</p><p>或有翻覆刹无量诸佛土</p><p>知种种是一知一是种种</p><p>普贤真佛子以不思议智</p><p>知难思议刹了达无边际</p><p>知诸世界化刹化众生化</p><p>了知诸法化究竟诸佛化</p><p>甚深世间法种种庄严事</p><p>众生无量报皆心业庄严</p><p>真佛子善学甚深妙法界</p><p>具自在神力充满十方刹</p><p>众生等诸劫常说世界法</p><p>一切莫能知唯除等正觉</p><p>世界及如来种种诸名号</p><p>无量劫演说犹不能究竟</p><p>何况心境界三世诸佛法</p><p>真实妙法界诸佛一切地</p><p>清净无碍念具足无碍智</p><p>分别说法界智慧到彼岸</p><p>如是诸世界无量业庄严</p><p>菩萨一念中悉知三世刹</p><p>于彼世界中行诸最胜行</p><p>究竟等正觉显现自在力</p><p>如是未来世一切世界中</p><p>诸佛次兴世菩萨悉能知</p><p>彼行诸妙愿境界修功德</p><p>随劫成正觉菩萨分别知</p><p>亦知彼寿量及所化众生</p><p>随方便法门为众转法轮</p><p>菩萨如是知具普贤行地</p><p>成就一切智与诸如来等</p><p>现在十方界无量诸佛土</p><p>深入此世界通达诸法界</p><p>于彼世界中现在无数佛</p><p>无碍论山王究竟自在法</p><p>知净土及众应化自在力</p><p>尽无量亿劫常思惟是事</p><p>调御世间尊成就自在力</p><p>菩萨究竟度深入智慧藏</p><p>菩萨具出生无碍眼耳身</p><p>无碍广长舌令众悉欢喜</p><p>最胜无碍心无量普清净</p><p>甚深无碍智悉了三世法</p><p>善学一切化刹化众生化</p><p>能化世间化究竟化彼岸</p><p>种种业庄严严饰诸世间</p><p>成就佛智慧善知一切相</p><p>一一如来身以无量方便</p><p>随其所应化度脱无量众</p><p>深入智境界出世间慧日</p><p>所行不退转遍游一切刹</p><p>深解诸世间如梦如幻化</p><p>一切众生界了达悉如电</p><p>不取虚妄劫及一切世间</p><p>善解非真实于彼无所著</p><p>无量无数劫解之即一念</p><p>知念亦非念世间无实念</p><p>不动于本座一念游十方</p><p>无量无边劫常化诸众生</p><p>不可说诸劫即是一念顷</p><p>亦不令劫短究竟<a href=\"/remen/shana.html\" class=\"keylink\" target=\"_blank\">刹那</a>法</p><p>一切诸世间及诸众生心</p><p>非一亦非二菩萨悉了知</p><p>众生世界劫诸佛及佛法</p><p>皆悉如幻化法界无有二</p><p>普于十方刹示现无量身</p><p>不取虚妄身法界无所著</p><p>无二智慧中出生人师子</p><p>不着不二法知无一二故</p><p>菩萨知诸法如焰如电光</p><p>如响亦如梦如幻如变化</p><p>如是随顺入一切佛境界</p><p>成就平等智普照深法界</p><p>以无量大<a href=\"/remen/beiguan.html\" class=\"keylink\" target=\"_blank\">悲观</a>察诸众生</p><p>远离染着心清净观世间</p><p>广净无尽身深入方便地</p><p>菩萨常正念论师子妙法</p><p>见世众苦恼发无量大愿</p><p>所行皆清净普遍诸法界</p><p>诸佛及菩萨佛法与世间</p><p>菩萨方便观通达无差别</p><p>清净法身藏一切诸世间</p><p>世间及法身二俱无所著</p><p>譬如净水中见影无所有</p><p>法身至十方而亦无所至</p><p>如此无所著世间清净身</p><p>虽身而非身诸法无生故</p><p>深入无尽身非生亦非灭</p><p>非常非<a href=\"/remen/wuchang.html\" class=\"keylink\" target=\"_blank\">无常</a>示现诸世间</p><p>除灭恶邪见成就于正见</p><p>平等观诸法不着我我所</p><p>譬如工幻师示现种种幻</p><p>本无所从来去亦无所至</p><p>幻亦非有量亦复非无量</p><p>于彼大众中示<a href=\"/remen/xianliang.html\" class=\"keylink\" target=\"_blank\">现量</a>无量</p><p>以此寂灭心修习诸善根</p><p>出生诸佛法非量非无量</p><p>有量有无量皆悉是<a href=\"/remen/wangxiang.html\" class=\"keylink\" target=\"_blank\">妄想</a></p><p>分别一切趣不着量无量</p><p>诸佛甚深法寂灭最深妙</p><p>甚深无量智知甚深诸趣</p><p>菩萨离愚痴心意净无量</p><p>修习诸善根具足无量愿</p><p>度无量众生令至安隐处</p><p>平等观法界于彼无所著</p><p>深解真实际诸法无所有</p><p>觉悟诸世间诸法无生灭</p><p>深知一切法随应化众生</p><p>普雨<a href=\"/remen/ganlu.html\" class=\"keylink\" target=\"_blank\">甘露</a>法充满诸世间</p><p>化无量众生令发菩提心</p><p>不舍菩萨行皆得不退转</p><p>随顺佛正法究竟得法身</p><p>悉了知世间一切众生身</p><p>分别诸众生及一切佛刹</p><p>深入智慧海通达十方海</p><p>如来净身中普现众生身</p><p>菩萨明净眼悉皆能睹见</p><p>无量亿劫中赞叹如来身</p><p>穷尽一切劫犹尚不究竟</p><p>菩萨摩诃萨于佛<a href=\"/remen/niepan.html\" class=\"keylink\" target=\"_blank\">涅槃</a>后</p><p>能于念念中分布诸<a href=\"/remen/sheli.html\" class=\"keylink\" target=\"_blank\">舍利</a></p><p>如是未来世有求佛道者</p><p>无量菩提心决定智能知</p><p>如是三世中诸佛出于世</p><p>安住普贤行皆悉分别知</p><p>如是分别知无量诸行地</p><p>成就坚固智能转不退转</p><p>无量深智慧究竟如来境</p><p>普贤明净智深入不退转</p><p>一切最胜尊深入妙境界</p><p>究竟不退转得无上菩提</p><p>无量无边心一切种种业</p><p>修习诸想行能于一念知</p><p>染污不染污学心无学心</p><p>菩萨一念中觉悟无量心</p><p>了知非一二非秽亦非净</p><p>亦复非积集皆从<a href=\"/remen/yinyuan1.html\" class=\"keylink\" target=\"_blank\">因缘</a>起</p><p>如是分别知一切众生心</p><p>世间诸佛刹悉皆是虚妄</p><p>如是妙方便深入菩萨行</p><p>皆与普贤等如来法化生</p><p>一切众生类<a href=\"/remen/shane.html\" class=\"keylink\" target=\"_blank\">善恶</a>想不同</p><p>或有生天上或堕诸恶道</p><p>菩萨见世间皆从业缘起</p><p>常着虚妄想流转于生死</p><p>十方诸众生虚诳网所覆</p><p>菩萨一念中方便令<a href=\"/remen/jietuo.html\" class=\"keylink\" target=\"_blank\">解脱</a></p><p>如是诸根入眼耳鼻舌身</p><p>分别知意业世间想不同</p><p>一一眼境界出生无量眼</p><p>种种相不同无量无有边</p><p>随众生所行一切善恶业</p><p>于彼得果报像类悉不同</p><p>普贤清净眼深入诸地力</p><p>一一眼境界出生无量智</p><p>如是诸世间悉能分别知</p><p>究竟一切行逮得不退转</p><p>佛说菩萨说刹说众生说</p><p>三世一切说菩萨分别知</p><p>过去是未来未来是过去</p><p>显在是去来菩萨悉了知</p><p>如是无量世觉悟相不同</p><p>方便究竟行具足诸佛智</p><p>宝王如来性起品第三十二之一</p><p>尔时如来眉间白毫相中。放大光明。名曰明如来法。无量亿那由他阿僧祇光以为眷属。普照十方一切世界。围绕十匝显现如来无量自在。觉悟无数亿那由他诸菩萨众。一切世界六种震动。除灭一切诸恶道苦。映蔽一切诸魔光明犹若聚墨。显现一切如来菩提。显现一切诸佛大众。究竟庄严。普照法界虚空界等一切世界。复还围绕一切菩萨诸大众已。入如来性起妙德菩萨顶。尔时一切大众。心大欢喜身意柔软。作如是念。甚奇希有。如来今者放大光网。必当演说甚深正法。尔时如来性起妙德菩萨。于莲华座起。偏袒右肩。以右膝着莲华台上。一心合掌正向如来。以偈颂曰。</p><p>正觉一切法究竟诸境界</p><p>三世大仙等是故恭敬礼</p><p>究竟<a href=\"/remen/wuxiang.html\" class=\"keylink\" target=\"_blank\">无相</a>境相好庄严身</p><p>普放离垢光除灭一切魔</p><p>震动十方界一切诸佛刹</p><p>众生不恐怖是佛威神力</p><p>安住如虚空清净法界等</p><p>除灭一切恶令众得清净</p><p>无量劫苦行一心求佛道</p><p>得无碍境智与诸如来等</p><p>普放无量光震动一切刹</p><p>显现自在力来入我身中</p><p>善学诸菩萨皆悉来集会</p><p>是故我<a href=\"/remen/faxin.html\" class=\"keylink\" target=\"_blank\">发心</a>应有法王事</p><p>大众皆清净究竟菩萨行</p><p>智慧无染着成就无所畏</p><p>大仙行无量智慧力精进</p><p>开发菩萨心如来甚深法</p><p>正觉微妙义谁能演说者</p><p>我今欲请问愿佛为显示</p><p>说是偈已。时如来口中放大光明。名无碍<a href=\"/remen/wuwei.html\" class=\"keylink\" target=\"_blank\">无畏</a>。无量亿那由他阿僧祇光以为眷属。普照十方一切世界。围绕十匝。显现如来无量自在。觉悟无数亿那由他诸菩萨众。一切世界六种震动。除灭一切诸恶道苦。映蔽一切诸魔光明犹若聚墨。显现一切如来菩提。显现一切诸佛大众。究竟庄严。普照法界虚空界等一切世界。复还围绕一切菩萨诸大众已。入普贤菩萨摩诃萨口。尔时普贤菩萨摩诃萨身及师子座。殊胜百倍诸菩萨身及师子座。唯除如来所处之座。尔时如来性起妙德菩萨。问普贤菩萨摩诃萨言。佛子。佛所显现大威神力不可思议。是何瑞相。尔时普贤菩萨摩诃萨。答如来性起妙德菩萨言。佛子。如我惟忖。如我所见。过去如来应供等正觉。放大光明。必说如来性起正法。是故今佛放大光明。显自在力。必说如来性起正法。时如来性起妙德菩萨。闻如来性起正法名已。一切大地六种震动。出生无量论难光明。尔时如来性起妙德菩萨。问普贤菩萨摩诃萨言。佛子。云何菩萨摩诃萨。知如来应供等正觉性起正法。佛子。无数亿那由他菩萨摩诃萨清净众会。善学<a href=\"/remen/xiuxing.html\" class=\"keylink\" target=\"_blank\">修行</a>清净诸业。念慧成就。诸佛庄严。究竟彼岸。住佛威仪具如来行。正念诸佛未曾散乱。大悲观察一切众生。决定智慧。分别菩萨诸妙<a href=\"/remen/shentong.html\" class=\"keylink\" target=\"_blank\">神通</a>。得佛神力。安住一切诸佛功德。成就如是无量功德。诸大菩萨皆来集会。仁者。曾于无量亿那由他佛所。恭敬<a href=\"/remen/gongyang.html\" class=\"keylink\" target=\"_blank\">供养</a>种诸善根。成就菩萨无上妙行诸三昧门。皆得自在。深入一切如来秘密。于诸佛法除众疑惑。深入佛法。善知一切众生诸根。随众生性而为说法。随顺佛智。分别演说一切佛法。究竟彼岸。成就如是等无量功德。善哉佛子。愿说如来性起正法。尔时如来性起妙德菩萨。欲重明此义。向普贤菩萨。以偈颂曰。</p><p>善哉无碍智觉悟一切法</p><p>具足平等慧说佛无量境</p><p>诸佛子闻已心皆大欢喜</p><p>愿时为敷演如来性起法</p><p>何等如来身清净妙音声</p><p>云何如来心及无量境界</p><p>何等如来行及诸佛菩提</p><p>修习何等法速成等正觉</p><p>云何转法轮清净妙胜法</p><p>愿为分别说善逝涅槃法</p><p>佛子等闻已欢喜心无量</p><p>十方众生类皆见诸法王</p><p>恭敬供养佛于彼种善根</p><p>若有见诸佛恭敬种善根</p><p>功德藏无量愿为分别说</p><p>若有闻一切如来之名号</p><p>十方现在佛及已般涅槃</p><p>无尽功德藏闻名欢喜者</p><p>彼得何等利哀愍分别说</p><p>清净真佛子愿为广敷演</p><p>分别深境界无量功德海</p><p>一切诸菩萨皆一心合掌</p><p>恭敬观善逝瞻仁兼及我</p><p>巧语微妙音愿说真实义</p><p>除灭诸疑惑清净如虚空</p><p>因缘及譬谕为我分别说</p><p>无量众闻已皆发菩提心</p><p>一切诸如来相好庄严身</p><p>充满十方国方便度众生</p><p>出微妙音声演说无量法</p><p>因谕随应化示悟佛菩提</p><p>十方一切界无量佛刹中</p><p>不可称说劫是会甚难见</p><p>如此大众集清净诸佛子</p><p>无量亿劫中难见亦难闻</p><p>是故真佛子愿说微妙义</p><p>显现广无量如来性起法</p><p>一切诸菩萨皆一心合掌</p><p>渴仰于大乘愿雨甘露法</p><p>尔时普贤菩萨摩诃萨。告如来性起妙德菩萨等诸大众言。佛子。如来应供等正觉性起正法不可思议。所以者何。非少因缘。成等正觉出兴于世。佛子。以十种无量无数百千阿僧祇因缘。成等正觉出兴于世。何等为十。一者发无量菩提之心不舍一切众生。二者过去无数劫修诸善根正直深心。三者无量慈悲救护众生。四者行无量行不退大愿。五者积无量功德心无厌足。六者恭敬供养无量诸<a href=\"/\" class=\"keylink\" target=\"_blank\">佛教</a>化众生。七者出生无量方便智慧。八者成就无量诸功德藏。九者具足无量庄严智慧。十者分别演说无量诸法实义。佛子。如是等十种无量无数百千阿僧祇法门。成等正觉出兴于世。佛子。譬如三千<a href=\"/remen/daqianshijie.html\" class=\"keylink\" target=\"_blank\">大千世界</a>。非少因缘成。以无量因缘乃能得成。所谓兴大云雨。因大雨故起四风轮。何等为四。一名曰持。能持大水。二名渐消。渐消大水。三名曰起。起诸处所。四名庄严。庄严三千大千世界众生业报。如是四种皆众生业报及诸菩萨善根所起。佛子。如是等无量因缘。乃成三千大千世界。法如是故。无有作者亦无成者。如来应供等正觉亦复如是。非少因缘成。以无量因缘。成等正觉出兴于世。所谓菩萨摩诃萨。曾于过去无量佛所。闻受正法甘露大雨。因是能起如来四种智慧风轮。何等为四。一者正念持陀罗尼未曾忘失。如来大智风轮。能持如来一切法雨。二者<a href=\"/remen/zhiguan.html\" class=\"keylink\" target=\"_blank\">止观</a>如来大智风轮。悉能消灭一切<a href=\"/remen/fannao.html\" class=\"keylink\" target=\"_blank\">烦恼</a>。三者善<a href=\"/remen/huixiang.html\" class=\"keylink\" target=\"_blank\">回向</a>如来大智风轮。成就一切功德善根。四者出生离垢诸庄严法如来大智风轮。皆令众生诸根清净相好庄严。如来无漏善根所成。法如是故。无有作者亦无成者。佛子。是为第一最胜法门成等正觉出兴于世。菩萨摩诃萨应如是知。复次佛子。譬如三千大千世界成时。大云降雨名曰洪澍。一切世界不能容持。除大千世界初始成时。如来应供等正觉。亦复如是。出兴于世。演说如来性起法雨。一切声闻缘觉不能受持。除成就诸力菩萨摩诃萨。佛子是为第二因缘成等正觉出兴于世。菩萨摩诃萨应如是知。复次佛子。譬如众生业报大云降雨。无所从来去无所至。如来应供等正觉。亦复如是。以诸菩萨善根力故。演说如来性起法雨。无所从来去无所至。佛子。是为第三因缘成等正觉出兴于世。菩萨摩诃萨应如是知。复次佛子。譬如大云降雨。大千世界一切众生无能知数。若欲算计令心狂乱。除大千世界主摩醯首罗天王。乃至一渧无不知者。以本善根果报力故。如来应供等正觉亦复如是。出兴于世。说如来性起甘露法雨。一切众生声闻缘觉所不能知。若欲思量令心狂乱。除一切世界主。菩萨摩诃萨乃至一句一味悉分别知。于过去佛所修地力故。佛子。是为第四因缘成等正觉出兴于世。菩萨摩诃萨应如是知。复次佛子。譬如大云降雨。名灭炽然。或名能起。或名能坏。或名成宝。或名分别大千世界。如来应供等正觉。亦复如是。出兴于世。雨正法雨名曰除灭。除灭众生烦恼盛火。或有法雨名曰能起。能起众生一切善根。或有法雨名曰能坏。能坏众生诸恶邪见。或有法雨名曰成宝。能成众生一切智宝。或有法雨名曰分别。分别众生心心所行。佛子。是为第五因缘成等正觉出兴于世。菩萨摩诃萨应如是知。复次佛子。譬如大云雨一味水。随其所雨而有差别。如来应供等正觉。亦复如是。雨于大悲一味法雨。随所应化种种不同。佛子。是为第六因缘成等正觉出兴于世。菩萨摩诃萨应如是知。复次佛子。譬如三千大千世界初始成时。先成<a href=\"/remen/sejie.html\" class=\"keylink\" target=\"_blank\">色界</a>诸天宫殿。次成欲界诸天宫殿。次成人处及余众生诸所住处。如来应供等正觉。亦复如是。出兴于世。先起菩萨诸行智慧。次起缘觉声闻及余众生一切善根。佛子。譬如大云雨一味水。随诸众生善根力故。起种种宫殿。如来大悲一味法水。随众生器根不同故。法雨差别。佛子。是为第七因缘成等正觉出兴于世。菩萨摩诃萨应如是知。复次佛子。譬如世界初始成时。有大水轮。遍满三千大千世界。满世界已。生大莲华名如来起。诸功德宝以为庄严。遍覆三千大千世界。光照十方一切国土。时摩醯首罗净居天等。见莲华已。即决定知如莲华数诸佛兴世。佛子。尔时有风轮起名净光明。能成色界诸天宫殿。又风轮起名净庄严。能成欲界诸天宫殿。又风轮起名不可坏。能成大小围山及金刚山。又风轮起名曰胜高。能成须弥山王。又风轮起名曰不动。能成十种大山。何等为十。所谓芭蕉山。仙人山。伏魔山。大伏魔山。持劫山。黑山。目真邻陀山。摩诃目真邻陀山。香山。雪山。又风轮起名曰安住。能成大地。又风轮起名曰庄严。能成地天宫殿乾闼婆宫殿。又风轮起名无尽藏。能成三千大千世界海。又风轮起名明净藏。能成大千世界珍宝。又风轮起名坚固根。能成一切如意树。佛子。是为大云雨一味水。以众生善根果报力故。法如是故。起种种风轮。风轮差别故。大千世界形类不同。如来应供等正觉。亦复如是。出兴于世。具诸善根。有光明。名无上大智不断如来性起不思议智。普照十方世界。授一切菩萨如来记。号成等正觉出兴于世。又能善知一一佛所有几菩萨成就功德。复有光明。名离垢净如来大智。能成如来无漏无生智。复有光明。名曰普照如来大智。能成如来不可思议法界智。复有光明。名持<a href=\"/remen/foxing.html\" class=\"keylink\" target=\"_blank\">佛性</a>如来大智。能成如来不动诸力。复有光明。名无坏最胜如来大智。能成如来无所畏智。复有光明。名一切明如来大智。能成如来坚固不退一切种智。复有光明。名出生变化如来大智。能令见闻恭敬供养诸如来者。善根不虚。复有光明。名普随顺至如来大智。能成如来无尽功德智慧清净法身。饶益众生。复有光明。名不可究竟如来大智。能成如来甚深妙智。不断<a href=\"/remen/sanbao.html\" class=\"keylink\" target=\"_blank\">三宝</a>。复有光明。名种种庄严如来大智。能成如来相好严身。令一切众生皆悉欢喜得一切智。复为光明。名不可坏如来大智。能成如来法界虚空界等无有穷尽殊胜寿命。佛子。如来大悲一味之水。以诸菩萨善根力故。及余众生根差别故。法如是故。如来智慧应化不同。佛子。如来性起正法。一切如来平等智慧光明所起。一切如来一味智慧。出生无量无边功德。众生念言。此诸功德如来所造。佛子。此非如来神力所造。佛子。乃至一菩萨成无上道言佛造者无有是处。诸佛为一切群生作善知识。众生依此得大智慧。无有作法亦无作者。佛子。是为第八因缘成等正觉出兴于世。菩萨摩诃萨。应如是知。复次佛子。譬如有四风轮依虚空住能持水轮。何等为四。所谓安住。不动。<a href=\"/remen/changzhu.html\" class=\"keylink\" target=\"_blank\">常住</a>。坚固是名为四。能持水轮。水轮能持大地令不散坏。是故说大地依水轮。水轮依风轮。风轮依虚空。虚空无所依。虚空虽无所依。能令三千大千世界而得安住。如来应供等正觉。亦复如是。依如来起四种无碍大智风轮。能持一切众生善根。何等为四。所谓摄取众生皆令欢喜大智风轮。分别诸法令众生乐求大智风轮。守护众生一切善根大智风轮。决定了知无漏法界大智风轮。是名四种大智风轮。大慈为众生归依。大悲度脱众生。大慈大悲饶益众生。大慈大悲依方便智。大方便智依于如来。如来无所依。无碍慧光普照十方一切世界。佛子。是为第九因缘成等正觉出兴于世。菩萨摩诃萨应如是知。复次佛子。譬如大千世界成已种种饶益无量众生。水性众生得水安乐。陆地众生得地安乐。宫殿众生得宫殿安乐。空中众生得虚空安乐。如来应供等正觉亦复如是。出兴于世。种种饶益一切众生。见闻如来踊跃欢喜修诸善根。住尸罗者得佛戒乐。住四禅四无量者。得圣无上智明之乐。住法门者。得真实乐。住照明者。得净智乐。如是等无量法门种种饶益一切众生。佛子。是为第十因缘成等正觉出兴于世。菩萨摩诃萨应如是知。</p><p>佛子。菩萨摩诃萨。又复应知。如来性起正法。功德无量。行无量故。充满十方。无来去故。离生住灭。无有行故。离心<a href=\"/remen/yishi.html\" class=\"keylink\" target=\"_blank\">意识</a>。无有身故。性如虚空。悉平等故。一切众生<a href=\"/remen/wuwo.html\" class=\"keylink\" target=\"_blank\">无我</a>我所。无有尽故。一切刹无尽。无有转故。不断未来际。无有退故。如来智无疑。无二平等。观察有为无为故。成等正觉饶益众生。本行回向自在满足故。尔时普贤菩萨。欲重明此义。以偈颂曰。</p><p>一切众谛听如来十力法</p><p>一切诸世间最胜无有上</p><p>悉与无等等亦与虚空等</p><p>功德无等者境界不可量</p><p>一切诸如来功德无有量</p><p>诸余众生类无能思议者</p><p>如来一法门一切诸群生</p><p>无量亿劫中思量不能尽</p><p>十方诸佛刹尽末为微尘</p><p>有人能计算悉了知其数</p><p>彼人无量劫算数诸如来</p><p>一毛之功德莫能知少分</p><p>譬如一士夫能量虚空界</p><p>又第二士夫随算知量数</p><p>于亿无数劫算量空可尽</p><p>如来诸功德不可得穷尽</p><p>譬如有士夫能于一念中</p><p>数三世众生心心之所行</p><p>众生数等劫数之犹可尽</p><p>如来无量德其数不可尽</p><p>譬如诸法界分际不可得</p><p>一切非一切非见不可取</p><p>如是诸如来境界不可量</p><p>一切非一切法界无穷尽</p><p>譬如如如性离虚妄寂灭</p><p>亦无有生者亦无有灭者</p><p>如是诸如来及一切境界</p><p>亦同如如性不增亦不减</p><p>譬如未来际真实际无际</p><p>三世性自离真实不可得</p><p>等正觉如是境界亦复然</p><p>一切三世中通达无障碍</p><p>诸法无变易性空无作故</p><p>离垢无染污其性如虚空</p><p>一切诸如来清净性亦然</p><p>一切性无性非有亦非无</p><p>正法性远离一切语言道</p><p>一切趣非趣皆悉寂灭性</p><p>一切诸如来境界亦如是</p><p>远离语言道不可为譬谕</p><p>诸佛觉悟法性相皆寂灭</p><p>如鸟飞空中足迹不可得</p><p>无量大愿果成就净色身</p><p>具十力功德示现大神变</p><p>如来甚深法若有欲知者</p><p>应当净其意犹若如虚空</p><p>远离虚妄想及邪见颠倒</p><p>修习清净道究竟得净意</p><p>是故诸佛子一心善谛听</p><p>诸善逝境界我当说少分</p><p>一切诸十力功德不可数</p><p>觉悟群生故我今少演说</p><p>一切诸导师起清净身业</p><p>口业及意业境界悉清净</p><p>如来深境界清净妙法轮</p><p>涅槃诸善根我当分别说</p><p>譬如大千界国土初成时</p><p>非是少因缘能成于世界</p><p>无量方便力一切因缘起</p><p>三千大千界安置诸群生</p><p>如来诸最胜如是性起法</p><p>无量功德藏一切莫能知</p><p>十方诸世界皆末为微尘</p><p>算数诸微尘及知众生心</p><p>微尘众生心犹尚可知数</p><p>一切诸十力功德不可知</p><p>譬如因重云能澍降大雨</p><p>四种风轮起能成三千界</p><p>众生诸善根菩萨功德力</p><p>三千世界起安置众生类</p><p>如来亦如是因缘法云起</p><p>大智慧风轮离垢清净意</p><p>一切诸佛所修习诸善根</p><p>回向与众生速成等正觉</p><p>譬如虚空中云雨名洪澍</p><p>一切余世界无堪受持者</p><p>除三千大千世界初成时</p><p>不可动风轮依止虚空界</p><p>如来亦如是初成等正觉</p><p>十方一切界法云降大雨</p><p>充满胜法界无有能持者</p><p>唯诸大菩萨成就无量德</p><p>空中兴云雨无作无造者</p><p>本无所从来去亦无所至</p><p>如来亦如是法云雨甘露</p><p>本无所从来去亦无所至</p><p>一切诸菩萨修习无量行</p><p>随所应受化为彼雨正法</p><p>譬如大云雨无有能数者</p><p>唯摩醯首罗悉能分别知</p><p>善逝亦如是雨无量法雨</p><p>充满诸佛刹无有能数者</p><p>唯无上法王一切世界主</p><p>悉能分别知如观掌中宝</p><p>应灭能寂灭应起能令起</p><p>除灭诸邪见长养功德宝</p><p>如来雨正法除灭诸烦恼</p><p>出生不可数无量诸善根</p><p>修习于正见远离诸颠倒</p><p>一切诸最胜深解功德宝</p><p>譬如虚空中普雨一味水</p><p>众生果报力所起物不同</p><p>如来雨正法大悲一味水</p><p>随应受化故种种差别说</p><p>世界初成时先起色界宫</p><p>复于欲界天次第起宫殿</p><p>次复于人间各各造住处</p><p>然后次第起乾闼诸龙处</p><p>如来亦如是始成等正觉</p><p>初起菩萨行次成缘觉乘</p><p>又化心自在一切诸声闻</p><p>然后令众生修习诸善根</p><p>见清净莲华诸天知佛出</p><p>因雨能起风风能起世界</p><p>如来放光明分别佛菩萨</p><p>能起智慧轮通达诸佛法</p><p>水依风轮住地依于水轮</p><p>众宝树依地虚空无所依</p><p>智轮依如来慈悲依智慧</p><p>功德依方便法身无所依</p><p>譬如大地起饶益诸众生</p><p>水陆群萌类各各得安乐</p><p>依虚空众生及欲色诸天</p><p>二足四足等一切悉饶益</p><p>法王亦如是出兴于世间</p><p>令一切众生皆悉得饶益</p><p>若人有见闻恭敬供养者</p><p>除灭诸烦恼深解如来法</p><p>如来性起法世间莫能知</p><p>我所说少分饶益众生故</p></div>"
},{
    "title": "第三十五卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第三十五卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>宝王如来性起品第三十二之二</p><p>尔时普贤菩萨摩诃萨。告诸菩萨言。<a href=\"/remen/fozi.html\" class=\"keylink\" target=\"_blank\">佛子</a>。云何菩萨摩诃萨。知见如来应供等正觉。此菩萨摩诃萨。知见如来具足成就无量<a href=\"/remen/gongde.html\" class=\"keylink\" target=\"_blank\">功德</a>。何以故。如来应供等正觉。非一法一行一身一刹化一<a href=\"/remen/zhongsheng.html\" class=\"keylink\" target=\"_blank\">众生</a>故。此菩萨摩诃萨。知见如来具足成就无量法无量行无量身无量刹。平等<a href=\"/remen/jiaohua.html\" class=\"keylink\" target=\"_blank\">教化</a>一切众生故。佛子。譬如<a href=\"/remen/xukong.html\" class=\"keylink\" target=\"_blank\">虚空</a>。一切色处非色处。无处不至。而非至非不至。何以故。虚空无形色故。如来法身亦复如是。至一切处一切刹一切法一切众生。而无所至。何以故。诸如来身非是身故。随所应化示现其身。佛子。是为菩萨摩诃萨初入胜行门知见如来。复次佛子。譬如虚空弥广。悉能容受一切众生。而无染着。如来法身亦复如是。照一切众生。<a href=\"/remen/shijian.html\" class=\"keylink\" target=\"_blank\">世间</a>善根离世间善根。亦无染着。何以故。如来法身。于一切染着。悉已断故。佛子。是为菩萨摩诃萨第二胜行知见如来。复次佛子。譬如日出世间。以无量事<a href=\"/remen/154932.html\" class=\"keylink\" target=\"_blank\">饶益</a>众生。所谓灭除闇冥。长养一切山林药草百谷卉木。消除冷湿。照空饶益虚空众生。照池则能开敷莲华。普悉照现一切色像。世间事业皆得究竟。何以故。日能普放无量光故。如来身日亦复如是。以无量事。普能饶益一切众生。所谓灭恶饶益。长养善法。普照饶益。除灭一切众生闇冥。大慈饶益。救护众生。大悲饶益。度脱一切。<a href=\"/remen/zhengfa.html\" class=\"keylink\" target=\"_blank\">正法</a>饶益。长养一切根力觉意。坚信饶益。除心垢浊。见法饶益。不坏<a href=\"/remen/yinyuan1.html\" class=\"keylink\" target=\"_blank\">因缘</a>。天眼饶益。悉见众<a href=\"/remen/shengsi.html\" class=\"keylink\" target=\"_blank\">生死</a>此生彼。离害饶益。不坏众生一切善根。慧光饶益。开敷一切众生心华。<a href=\"/remen/faxin.html\" class=\"keylink\" target=\"_blank\">发心</a>饶益究竟一切菩萨所行。何以故。如来身日。普放一切慧光明故。佛子。是为菩萨摩诃萨第三胜行知见如来。复次佛子。譬如日出。先照一切诸大山王。次照一切大山。次照金刚宝山。然后普照一切大地。日光不作是念。我当先照诸大山王。次第乃至普照大地。但彼山地有高下故照有先后。如来应供等正觉。亦复如是。成就无量无边法界<a href=\"/remen/zhihui.html\" class=\"keylink\" target=\"_blank\">智慧</a>日轮。常放无量无碍智慧光明。先照菩萨摩诃萨等诸大山王。次照缘觉。次照声闻。次照决定善根众生。随应受化。然后悉照一切众生乃至邪定。为作未来饶益因缘。如来智慧日光不作是念。我当先照菩萨。乃至邪定。但放大智光普照一切。佛子。譬如日月出现世间。乃至深山幽谷无不普照。如来智慧日月。亦复如是。普照一切无不明了。但众生希望善根不同故。如来智光种种差别。佛子。是为菩萨摩诃萨第四胜行知见如来。复次佛子。譬如日出世间。生盲众生未曾睹见。何以故。无肉眼故。佛子。此生盲众生虽不见日。亦为日光之所饶益。因日光故。而得饮食资生众具。消除冷湿令体轻软。风寒痰[病-丙+(企-止+(套-大))]诸患悉除安隐快乐。如来慧日出现世间。亦复如是。一切邪见犯戒无智邪命生盲众生。未曾睹佛智慧日光。何以故。无<a href=\"/remen/xinxing1.html\" class=\"keylink\" target=\"_blank\">信心</a>眼故。佛子。生盲众生。虽不见如来智慧日光。然此众生。亦为如来智慧日光之所饶益。除灭四大一切诸苦。身体安乐。断一切<a href=\"/remen/fannao.html\" class=\"keylink\" target=\"_blank\">烦恼</a>毒痛根本。佛子。如来有光。名曰一切功德积聚。复有光明。名普照一切。复有光明。名曰清净<a href=\"/remen/zizai.html\" class=\"keylink\" target=\"_blank\">自在</a>普照。复有光明。名出大妙音。复有光明。名普照一切诸语言法。复有光明。名自在。除灭一切疑惑。复有光明。名无依普照。复有光明。名智慧自在。除灭一切境界虚妄。复有光明。名分别诸乘。随其所应出大妙音。复有光明。名曰<a href=\"/remen/yuanman.html\" class=\"keylink\" target=\"_blank\">圆满</a>自在音声。<a href=\"/remen/zhuangyan.html\" class=\"keylink\" target=\"_blank\">庄严</a>诸刹。悉令众生皆得清净。佛子。如来一一毛孔。放如是等千种光明。五百光明普照下方。五百光明普照上方。菩萨摩诃萨。各于其刹诸如来所。见此光已。彼诸菩萨。即时具足清净十头十眼十耳十鼻十舌十身十手十足十地十智。彼诸菩萨。因菩萨行地所得诸入皆悉清净。成就善根一切种智。声闻缘觉。皆悉除灭一切烦恼。少智生盲众生。身体柔软安隐快乐。离垢清净调伏诸根。具足成就<a href=\"/remen/sinianchu.html\" class=\"keylink\" target=\"_blank\">四念处</a>法。<a href=\"/remen/diyu.html\" class=\"keylink\" target=\"_blank\">地狱</a>饿鬼畜生恶道众生。众苦悉除皆得安乐。身坏命终生人天中。彼诸众生不知不觉。以何因缘何威神力来生此间。彼生盲者唯作是念。我是梵天我是梵化。尔时如来。安住普自在<a href=\"/remen/sanmei.html\" class=\"keylink\" target=\"_blank\">三昧</a>。演出八种如来妙音。告众生言。汝等众生。非是梵天亦非梵化。蒙佛神力故。得生此间。彼诸众生。佛神力故。即识<a href=\"/remen/suming.html\" class=\"keylink\" target=\"_blank\">宿命</a>所经恶道。来生此间。皆大<a href=\"/remen/huanxi.html\" class=\"keylink\" target=\"_blank\">欢喜</a>。大欢喜已。各持优昙华云。香云。娱乐云。一切衣云盖云。幢云。末香云。妙宝云。师子幢云。半月楼阁云。赞叹庄严具云。诣如来所奉献<a href=\"/remen/gongyang.html\" class=\"keylink\" target=\"_blank\">供养</a>。何以故。蒙佛神力慧眼开明。如来即授彼诸众生阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>记。佛子当知。如来慧日。饶益生盲众生。长养具足成就善根。佛子。是为菩萨摩诃萨第五胜行知见如来。复次佛子。譬如满月。有四奇特未曾有法。何等为四。映蔽一切星宿光明。示现增减于阎浮提。一切净水影无不现。一切众生有睹见者皆悉对面。如来法身亦复如是。有四奇特未曾有法。何等为四。映蔽一切声闻缘觉学无学法功德星宿。随其所应示现<a href=\"/remen/shouming.html\" class=\"keylink\" target=\"_blank\">寿命</a>修短不同。法身<a href=\"/remen/changzhu.html\" class=\"keylink\" target=\"_blank\">常住</a>未曾增减。影现一切世界净心众生菩提器中。随所闻法随<a href=\"/remen/jietuo.html\" class=\"keylink\" target=\"_blank\">解脱</a>地应受化者。一切皆谓如来现前。其实法身无有彼此。究竟佛事。佛子。是为菩萨摩诃萨第六胜行知见如来。复次佛子。譬如三千<a href=\"/remen/daqianshijie.html\" class=\"keylink\" target=\"_blank\">大千世界</a>大梵天王。以少方便。大千世界一切众生。各见梵王现在己前。亦不分身无种种身。佛子。如来亦复如是。亦不分身无种种身。于一切众生。随所应化示现其身。未曾生念。示现彼此若干众生。佛子。是为菩萨摩诃萨第七胜行知见如来。复次佛子。譬如大医王。善知众药对治之法。一切方论皆悉明练。彼大医王。阎浮提中一切药草。若现其前悉能识别。彼大医王。宿善根力。又能明了诸方论故。悉能疗治一切众病。彼大医王。临命终时作如是念。我命终后。一切众生无所归依。是故我应现巧方便。尔时医王。以药涂身。咒术自持。令我命终之后身不干燥又不散坏。犹能具足身四威仪。行住坐卧行医王事。疗治众病与本无异。如来应供等正觉无上医王。亦复如是。善能明了诸对治法。悉能除灭一切众生诸烦恼病。无量亿那由他劫修习善根。究竟<a href=\"/remen/banruo.html\" class=\"keylink\" target=\"_blank\">般若</a>波罗蜜。到于<a href=\"/remen/bian.html\" class=\"keylink\" target=\"_blank\">彼岸</a>。善学方便药涂咒持。如来于昔。先善安住菩萨行地。般若波罗蜜巧妙方便药咒之力。住持寿命。如来以少方便施作佛事。救护众生除灭烦恼。佛子。是为菩萨摩诃萨第八胜行知见如来。复次佛子。譬如大海有摩尼宝。名普照明净藏。此宝光明触众生身。悉同一色若有见者眼即清净。随彼光明所照之处。雨目佉宝。皆悉遍满。饶益安乐无量众生。如来法身亦复如是。为大宝王功德积聚大智慧藏。如来有光名宝身智。若有众生触斯光者。皆悉得与<a href=\"/remen/foshen.html\" class=\"keylink\" target=\"_blank\">佛身</a>同色。若有众生见斯光者。皆悉逮得清净<a href=\"/remen/fayan.html\" class=\"keylink\" target=\"_blank\">法眼</a>。若有众生触斯光者。除贫贱苦尊贵富乐。乃至无上菩提快乐。佛子当知。如来法身无有彼此。悉能究竟一切众生而作佛事。佛子。是为菩萨摩诃萨第九胜行知见如来。复次。佛子。譬如大海有宝。名曰一切世间庄严如意摩尼宝王。具足成就百万功德。随彼宝王所住之处。一切众生所有苦患皆得除灭。随其所愿悉能充满。彼摩尼宝王。非少福众生所能得见。如来法身摩尼宝王。亦复如是。若有众生得闻见者。皆悉除灭生死之苦。若一切众生。一时专念。欲见如来皆悉睹见。能令欢喜所愿悉满。如来法身。非少福众生之所能见。除佛神力。随其所应而示现身。佛子。是为菩萨摩诃萨第十胜行知见如来。菩萨摩诃萨。具足成就无量净心。充满十方。深入法界住真实际。无生无灭三世平等。悉能除灭一切虚妄。入未来际。正法充满一切世间一切法界。一切佛身无量庄严。尔时普贤菩萨摩诃萨。欲重明此义。以偈颂曰。</p><p>譬如虚空性无处而不至</p><p>十方世界中一切诸佛刹</p><p>色处非色处一切众生类</p><p>去来今现在非至非不至</p><p>一切诸最胜清净妙法身</p><p>无处而不至充满诸法界</p><p>最胜妙法身一切莫能见</p><p>教化众生故导师为示现</p><p>譬如虚空性无能执持者</p><p>普令诸群生无碍造众业</p><p>虚空无是念我今何所作</p><p>云何而造作为谁而造作</p><p>如是诸最胜因此净身业</p><p>普令群生类成就白净法</p><p>如来净法身饶益无量众</p><p>法身亦无念我利诸群萌</p><p>譬如明净日出现阎浮提</p><p>除灭一切闇普照悉无余</p><p>一切众宝山大地诸华池</p><p>随事而长养饶益一切众</p><p>最胜日如是饶益一切众</p><p>悉令群生类长养诸善根</p><p>成就慧光明除灭一切闇</p><p>睹见诸导师具足一切乐</p><p>譬如日出时先照大山王</p><p>又复次第照一切诸大山</p><p>次照诸小山及余高显处</p><p>然后乃普照世界诸大地</p><p>善逝亦如是清净慧日光</p><p>先照诸菩萨功德大山王</p><p>尔乃次第照一切诸缘觉</p><p>又复次第照声闻学无学</p><p>然后次第照一切诸众生</p><p>法身无是念我有所照明</p><p>譬如明净日出现于世间</p><p>生盲虽不见而能作饶益</p><p>除灭饥渴患令身柔软乐</p><p>当知明净日无所不饶益</p><p>佛日亦如是出现于世间</p><p>虽无信心眼而为作饶益</p><p>或闻如来声或触导师光</p><p>为彼作因缘究竟成菩提</p><p>譬如盛满月映蔽诸星宿</p><p>示现一切众有增或有减</p><p>一切澄净水月影无不现</p><p>世间群生类皆悉对目见</p><p>最胜净满月映蔽于二乘</p><p>随其受化者示现寿修短</p><p>影现诸人天净心菩提器</p><p>各各皆自谓我对<a href=\"/remen/tianren.html\" class=\"keylink\" target=\"_blank\">天人</a>尊</p><p>譬如大梵王安住梵天宫</p><p>悉于大千界普现梵王身</p><p>具足自在力变现无量身</p><p>无处而不见其身亦不分</p><p>导师亦如是具足自在力</p><p>一切十方刹普现无量身</p><p>不可称量身一切莫能见</p><p>普应现众生而亦不分身</p><p>譬如大医王善知对治法</p><p>若有得见者无病而不除</p><p>临欲命终时而生如是念</p><p>我身终没后一切无归依</p><p>以药涂其身咒术而自持</p><p>令我命终后如本无变异</p><p>如是诸最胜无上大医王</p><p>善学方便慧具足一切智</p><p>过去无量行示现净法身</p><p>众生若见者除灭烦恼患</p><p>譬如大海中摩尼众宝王</p><p>出生无量种清净妙光明</p><p>众生触斯光皆悉同宝色</p><p>若有得睹见彼开清净眼</p><p>最胜宝如是普放慧光明</p><p>若有触斯光悉与佛同色</p><p>众生若见者具足五净眼</p><p>除灭诸闇冥安住如来地</p><p>譬如如意宝随满一切愿</p><p>若有所求者皆悉满其意</p><p>宝王不生念我饶益世间</p><p>少功德众生不见此宝王</p><p>善逝亦如是令一切愿满</p><p>若有求愿者皆悉得满足</p><p>善逝不生念我利益众生</p><p>其怀恶心者不睹如来身</p><p>佛子。菩萨摩诃萨。云何知见如来应供等正觉微妙音声。此菩萨摩诃萨。知见如来音声无处不至。如来种种微妙音声。令一切众生皆大欢喜。演说无量诸佛正法。随应化者悉得解了。教化众生未曾失时。令身清凉心定不乱。观察平等无生无灭。譬如呼响无主。知见出生长养诸善根故。知见甚深无边底故。知见正直究竟度法界故。知见无断摄法界故。知见不可坏究竟法界故。菩萨摩诃萨。知如来音声非量非无量。非主非无主。非智非无智。何以故。譬如世界将欲坏时。法如是故。自然演出四种音声。何等为四。一曰汝等当知。初禅安乐离欲嗔恚。远离欲界。众生闻已。自然皆得成就初禅。舍欲界身生梵天处。二曰汝等当知。二禅安乐离于觉观。无觉无观远离梵身。众生闻已。自然皆得成就二禅。舍梵世身生光音天。三曰汝等当知。三禅安乐离于喜爱。众生闻已。自然皆得成就三禅。舍光音身生遍净天。四曰汝等当知。四禅安乐远离众苦。众生闻已。自然皆得成就四禅。舍遍净身生果实天。佛子。是为世界将欲坏时。法如是故。自然出生四种音声。彼声无主亦无作者。如来妙音亦复如是。亦无有主无有作者。自然出生四种妙音。随顺<a href=\"/remen/fofa.html\" class=\"keylink\" target=\"_blank\">佛法</a>。何等为四。一曰汝等当知。一切行苦。地狱畜生饿鬼中苦。阎罗王苦。恶<a href=\"/remen/xingzhe.html\" class=\"keylink\" target=\"_blank\">行者</a>苦。无功德苦。着我我所苦。欲生人天。当种善根修诸功德。远离八难得无难处。众生闻已。舍离颠倒修习善根。远离八难生人天中。二曰汝等当知。一切行苦皆悉炽然如烧铁丸。一切众行悉磨灭法。寂灭<a href=\"/remen/niepan.html\" class=\"keylink\" target=\"_blank\">涅槃</a>远离炽然清凉安乐。众生闻已皆修善根。修善根已得音声忍。得音声忍已学声闻乘。三曰汝等当知。学声闻乘者。为学小智。因他<a href=\"/remen/juewu.html\" class=\"keylink\" target=\"_blank\">觉悟</a>。更有胜道名缘觉乘。悟不由师。汝等应学。若有众生乐胜道者。闻此音声学缘觉乘。四曰汝等当知。过声闻缘觉。更有胜道。名曰大乘。修菩萨行。究竟<a href=\"/remen/liuboluomi.html\" class=\"keylink\" target=\"_blank\">六波罗蜜</a>。具菩萨行得不退转。不舍菩萨心。永离生死。向无上菩提。若有众生诸根猛利。过去修习无量善根。又复承佛威神力故。得闻此音发<a href=\"/remen/putixin.html\" class=\"keylink\" target=\"_blank\">菩提心</a>。诸佛如来微妙音声。不从身出不从心出。而能饶益无量众生。佛子。是为菩萨摩诃萨初胜妙行知见如来微妙音声。复次佛子。譬如呼响因山声起。无有积聚不可睹见。随种种声悉能应对。实无所应。如来妙音亦复如是。无有方处。但随所应而出音声。音声非实。不可觉知不可言说。佛子。是为菩萨摩诃萨第二胜行知见如来微妙音声。复次佛子。譬如天妙音声。于虚空中自然而出。悉能觉悟放逸天子。而告之言。汝等当知。五欲<a href=\"/remen/wuchang.html\" class=\"keylink\" target=\"_blank\">无常</a>。虚妄颠倒须臾变异。如逆风执火。愚夫所习。汝莫放逸。若放逸者。身坏命终堕三恶道。放逸诸天闻此音声。生恐怖心厌离五欲。各舍宫殿诣正法堂。修习善法爱乐正道。佛子。天妙音声。亦无有主亦无作者。不起不灭。而能利益放逸诸天。如来妙音亦复如是。普为放逸诸众生故。出生无量正法音声。而觉悟之。谓无著声。不放逸声。无常苦空非我之声。寂灭涅槃声。皆悉充满一切法界。随其所应悉令欢喜。各随所乐修学诸乘。出生无量大智音声。不退转声。具足菩萨。诸行音声。如来一切智慧地声。众生闻此诸音声已。无量无数阿僧祇众生。修习善法。或学声闻辟支佛乘。或学无上摩诃衍乘。如来妙音超绝众相。言语道断。佛子。是为菩萨摩诃萨第三胜行知见如来微妙音声。复次佛子。譬如自在天王有天宝女。名曰善口。于一语中。演出百千娱乐音声。于彼一一娱乐音中。复出百千娱乐音声。佛子当知。一善口声。出生无量微妙音声。如来音声亦复如是。于一音中出无量声。随其所应悉令开解。佛子。是为菩萨摩诃萨第四胜行知见如来微妙音声。复次佛子。譬如大梵天王。于梵众中出<a href=\"/remen/fanyin.html\" class=\"keylink\" target=\"_blank\">梵音</a>声。一切大众无不闻者。彼梵音声不出众外。时梵身诸天。各作是念。大梵天王唯与我语不对余天。如来应供等正觉。亦复如是出生无量无上妙音。应受化者皆悉得闻。不出众外。何以故。彼诸众生根未熟故。闻佛音者各作是念。今日如来唯为我说。不为余人。如来所出音声亦无所出。闻佛音者亦无所闻。能为众生施作佛事。佛子。是为菩萨摩诃萨第五胜行知见如来微妙音声。复次佛子。譬如水性皆同一味。随器异故味有差别。水无是念我作众味。如来妙音亦复如是。皆悉一味。谓解脱味。随诸众生受化器异。应有差别。如来音声。不作是知不作是念。我作种种别异音声。佛子。是为菩萨摩诃萨第六胜行知见如来微妙音声。复次佛子。譬如阿耨达龙王。兴大重云。满阎浮提普降大雨。百谷草木皆悉滋长江河池泉一切盈满。此大雨水。不从龙王身心中出。而能饶益无量众生。如来应供等正觉。亦复如是兴大悲云遍满世间。普雨无上<a href=\"/remen/ganlu.html\" class=\"keylink\" target=\"_blank\">甘露</a>正法。令一切众生皆大欢喜。出生善根。长养正法。具足诸乘。如来音声不从外来亦不内出。而能饶益一切众生。佛子。是为菩萨摩诃萨第七胜行知见如来微妙音声。复次佛子。譬如摩那斯龙王。将欲降雨。先兴重云弥覆虚空。凝停七日而未降雨。先令众生究竟诸业。何以故。彼大龙王。慈悲心故。过七日已。渐降微雨普润大地。如来应供等正觉。亦复如是。将雨法雨。先兴法云普覆众生。未便即雨甘露正法。先令众生成熟诸根。诸根熟已。然后渐降甘露法雨。若即说深法。众生恐怖。是故如来渐渐微雨一切种智甘露法味。佛子。是为菩萨摩诃萨第八胜行知见如来微妙音声。复次佛子。譬如海中有大龙王。名大庄严。或连雨十日或二十日或百日或千日或百千日。佛子。雨不作是念。我雨十日乃至百千日。但彼龙王。有不可思议自在力故。或十日雨。乃至百千日雨。如来应供等正觉。亦复如是。欲雨微妙甘露正法。或十种音声。或二十或百或千或百千。或八万四千行种种音声。乃至无量亿那由他声分别<a href=\"/remen/shuofa.html\" class=\"keylink\" target=\"_blank\">说法</a>。令一切众生皆悉欢喜。如来妙音不作是念。我能演说种种诸法。又法界清净无有差别。化众生故所说不同。佛子。是为菩萨摩诃萨第九胜行知见如来微妙音声。复次佛子。譬如娑伽罗龙王。欲现龙王大自在力。为欲饶益群生类故。从四天下乃至他化自在天处。兴大重云遍覆六天。有种种色。或有处如阎浮檀金色。或有处如琉璃色。或有处如白银色。或有处如玻璃色。或有处如玫瑰色。或有处如码瑙色。或有处如胜宝藏色。或有处如赤真珠色。或有处如妙香色。或有处如种种衣色。或有处如清净水色。或有处如种种杂色。如是等无量色云。覆四天下乃至六天。覆已出诸电光。所谓阎浮檀金色云。出琉璃电光。琉璃色云。出阎浮檀金电光。白银色云。出玻璃电光。玻璃色云。出白银电光。玫瑰色云。出码瑙电光。码瑙色云。出玫瑰电光。胜宝藏色云。出赤真珠电光。赤真珠色云。出胜宝藏电光。妙香色云。出种种衣色电光。种种衣色云。出妙香色电光。净水色云。出种种杂色电光。种种杂色云。出净水电光。广说乃至一种色云。出种种色电光。种种色云。出一种色电光。又震种种大雷音声。令众生欢喜。所谓天女歌音。天娱乐音。龙女歌音。乾闼婆女歌音。紧那罗女歌音。大地音。大海音。鹿王音。或有异类奇妙种种鸟音。或种种歌音。尔时龙王。起若干风降微细雨。饶益安乐无量众生。从四天下上至六天。普雨种种无量异雨。所谓于大海中雨名洪澍。无有断绝。于他化自在天。普雨歌颂娱乐音声。于化自在天。普雨解脱明净光宝。于兜率陀天。普雨顶髻明月神珠。于夜摩天。普雨种种众庄严具。于三十三天。普雨妙香。于四天王。普雨宝衣。于龙王宫。普雨赤明真珠。于阿修罗处。普雨兵仗。名伏怨敌。于郁单越。普雨众华。如是广说。遍四天下。雨种种雨。然彼龙王。其心平等无有彼此。但以众生根不同故。雨有差别。如来应供等正觉无上法王。亦复如是。将欲应现无量大法。先以清净身云。普覆一切法界。随其所应示现身云。或有众生。应见如来生身之云。或有众生。应见如来神力住持身云。或有众生。应见如来色身之云。或有众生。应见如来种种身云。或有众生。应见如来功德身云。或有众生。应见如来智慧身云。或有众生。应见如来不坏身云。或有众生。应见如来<a href=\"/remen/wuwei.html\" class=\"keylink\" target=\"_blank\">无畏</a>身云。或有众生。应见如来法界身云。佛子。如来以如是等无量身云。普覆一切世界。随其所应示现光明电光。或有众生。得见如来光明电光。名无所不至。或有众生。得见如来光明电光。名照无量无边。或有众生。得见如来光明电光名曰入佛微密之教。或有众生。得见如来光明电光。名明净普照。或有众生。得见如来光明电光。名曰净照。或有众生。得见如来光明电光。名入无尽藏陀罗尼门。或有众生。得见如来光明电光。名不乱<a href=\"/remen/zhengnian.html\" class=\"keylink\" target=\"_blank\">正念</a>。或有众生。得见如来光明电光。名不退智慧。或有众生。得见如来光明电光。名顺入诸趣。或有众生。得见如来光明电光。名普令众生满足诸愿。佛子。如是如来应供等正觉。普为众生。示现如来光明电光。现电光已。出生无量诸大三昧雷震音声。所谓出正觉三昧雷声。离垢寂静海三昧雷声。一切法自在三昧雷声。金刚圆满三昧雷声。须弥山王幢三昧雷声。海印三昧雷声。日光三昧雷声。普令众生欢喜三昧雷声。无尽功德藏三昧雷声。不坏解脱阿罗汉三昧雷声。佛子。如来应供等正觉。于佛身云。出生无量种种三昧雷声。出雷声已。欲说甘露法时。先现如来大智风轮瑞相。从无障碍大慈悲起。先令一切众生及诸菩萨身心柔软皆大欢喜。如来如是。以正法云大慈悲云不可思议云。令一切众生身心柔软。然后乃雨不可思议。大法云雨。所谓为坐道场一切菩萨。雨不可坏法界大法云雨。为最后身菩萨。雨如来密教菩萨娱乐自在大法云雨。为一生补处菩萨。雨清净普照大法云雨。为得记菩萨。雨如来庄严大法云雨。为得忍菩萨。雨功德宝智华不断菩萨行大法云雨。为向行菩萨。雨不退行入化门甚深门无有疲厌大法云雨。为初发心菩萨。雨如来定行大慈大悲救护众生大法云雨。为乐缘觉者。雨深知缘起离断常见无坏解脱果法云雨。为求声闻者。雨降伏烦恼怨敌智藏法云雨。为修习长养善根众生及决定不决定众生。雨种种欢喜法门云雨。佛子。雨如是等十种无量无边大法云雨。充满法界。佛子。如来应供等正觉。其心平等无有彼此。但以众生根不同故。如来法雨现有差别。佛子。是为菩萨摩诃萨第十胜行知见如来微妙音声。</p><p>复次佛子。菩萨摩诃萨。知见如来音声十种无量。何等为十。所谓知见虚空等无量。无处不至故。知见法界等无量。无处不彻故。知见众生界等无量。令一切众生悉欢喜故。知见行业等无量。广说一切<a href=\"/remen/guobao.html\" class=\"keylink\" target=\"_blank\">果报</a>故。知见烦恼等无量。究竟寂灭故。知见种种音声等无量。随应受化无不闻故。知见欲乐等无量。悉分别说诸解脱故。知见三世等无量。无分际故。知见智慧等无量。深入一切法故。知见佛境界不退等无量随顺如<a href=\"/remen/rufa.html\" class=\"keylink\" target=\"_blank\">如法</a>界故。佛子。菩萨摩诃萨。知见如来应供等正觉音声。有如是等十种无量阿僧祇。尔时普贤菩萨。欲重明此义。以偈颂曰。</p><p>世界欲坏时于彼虚空中</p><p>众生<a href=\"/remen/fubao.html\" class=\"keylink\" target=\"_blank\">福报</a>力自然出四声</p><p>于彼四禅中寂乐离众苦</p><p>众生闻是已厌离欲界身</p><p>十力亦如是自然出四声</p><p>充满于法界无处而不闻</p><p>众生因缘力佛应四种声</p><p>其有闻音者永度生死海</p><p>譬如因山谷出生呼声响</p><p>从外一切音响声随应对</p><p>种种因缘起闻者亦不同</p><p>响不作是念我出种种音</p><p>如来声如是出生无量音</p><p>随应受化者一切无不闻</p><p>皆悉令欢喜调伏诸众生</p><p>音声亦无念我出种种音</p><p>譬如天妙音于彼虚空中</p><p>自然而演出觉悟诸天子</p><p>诸天子闻此正法妙音声</p><p>修习不放逸厌离于五欲</p><p>十力亦如是出生微妙声</p><p>法云音充满一切诸世界</p><p>令众生觉悟彼音无生灭</p><p>若有得闻者皆悉证菩提</p><p>如自在天王宝女名善口</p><p>于一音声中出生百千声</p><p>复于一一音出生百千声</p><p>诸天若闻者一切皆悦乐</p><p>十力亦如是于彼一音中</p><p>随应一时演众生数等音</p><p>众生闻音已除灭诸烦恼</p><p>音声不作念我能有所灭</p><p>譬如大梵王出清净梵音</p><p>一切梵天众无有不闻者</p><p>一一梵音声令梵众欢喜</p><p>遍满梵天众音声不出外</p><p>功德大梵王安处如来座</p><p>演出一妙音充满诸法界</p><p>随应受化者一切无不闻</p><p>声不出众外以无信心故</p><p>譬如诸水性皆悉同一味</p><p>清净离垢浊具足八功德</p><p>所因地不同众器各别异</p><p>随彼因缘故水味有差别</p><p>佛子应当知一切智音声</p><p>如来微妙音悉同解脱味</p><p>众生所造行若干差别故</p><p>善逝随应化所闻各不同</p><p>譬如阿耨达自在大龙王</p><p>兴云覆世间普雨润大地</p><p>长养诸<a href=\"/remen/conglin.html\" class=\"keylink\" target=\"_blank\">丛林</a>百谷药草等</p><p>彼所降雨水不从身心出</p><p>如来亦如是初兴大法云</p><p>普覆诸法界雨大甘露法</p><p>令众增善根除灭烦恼热</p><p>而彼甘露法不从身心出</p><p>譬如大龙王名曰摩那斯</p><p>七日起重云凝停不降雨</p><p>普令一切众究竟诸事业</p><p>渐降微细泽然后乃大雨</p><p>十力兴法云普覆诸法界</p><p>雨大甘露法饶益诸群生</p><p>随应受化者为彼说深法</p><p>闻者不恐怖究竟成菩提</p><p>譬如大龙王名曰大庄严</p><p>先布密重云然后降大雨</p><p>或十二十日乃至百千日</p><p>雨水等一味众生故不同</p><p>究竟至如来大辩之彼岸</p><p>或说十法门乃至百千门</p><p>或说八万四乃至无量行</p><p>如来不生念我分别法界</p><p>譬如海龙王名曰娑伽罗</p><p>先兴密重云弥覆四天下</p><p>普雨一切处各各悉不同</p><p>龙王心平等亦无有憎爱</p><p>最胜亦如是无上法龙王</p><p>兴起大悲云普覆于一切</p><p>为道场菩萨雨大甘露法</p><p>随其所应化如来心平等</p></div>"
},{
    "title": "第三十六卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第三十六卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>宝王如来性起品第三十二之三</p><p><a href=\"/remen/fozi.html\" class=\"keylink\" target=\"_blank\">佛子</a>。云何菩萨摩诃萨。知见如来应供等正觉心。此菩萨摩诃萨。知心<a href=\"/remen/yishi.html\" class=\"keylink\" target=\"_blank\">意识</a>非即如来。但知如来智无量故。心亦无量。佛子。譬如<a href=\"/remen/xukong.html\" class=\"keylink\" target=\"_blank\">虚空</a>。悉为一切万物所依。而彼虚空无所依止。如来<a href=\"/remen/zhihui.html\" class=\"keylink\" target=\"_blank\">智慧</a>亦复如是。悉为一切<a href=\"/remen/shijian.html\" class=\"keylink\" target=\"_blank\">世间</a>智慧。离世间智之所依止。而如来智无所依止。佛子。是为菩萨摩诃萨最初胜行知见如来应供等正觉心。复次佛子。譬如清净法界。悉为一切声闻缘觉菩萨<a href=\"/remen/jietuo.html\" class=\"keylink\" target=\"_blank\">解脱</a>之所依止。而清净法界无增无减。如来智慧亦复如是。为一切世间出世间智。算数巧术一切众智之所依止。而如来智无增无减。佛子。是为菩萨摩诃萨第二胜行知见如来应供等正觉心。复次佛子。譬如四大海水。悉能泽润四天下地八十亿小洲。若有<a href=\"/remen/zhongsheng.html\" class=\"keylink\" target=\"_blank\">众生</a>。于彼诸处。方便求水无往不得。而彼大海不作是念。我能资给诸众生水。如来智慧大海亦复如是。悉能泽润一切众生心。彼诸众生。各于法门修习善根。皆得智慧光明。而如来不作是念。我能悉与众生智慧。佛子。是为菩萨摩诃萨第三胜行知见如来应供等正觉心。复次。佛子。譬如大海有四种宝珠。此四种宝。悉生海中一切众宝。若无此宝。海中众宝悉皆灭失。何等为四。一名众宝积聚。二名无尽宝藏。三名远离炽然。四名一切<a href=\"/remen/zhuangyan.html\" class=\"keylink\" target=\"_blank\">庄严</a>聚。是为四宝。佛子。此四种宝。一切阿修罗迦楼罗诸龙神等。悉不得见。何以故。娑伽罗龙王密置深宝藏故。此四种宝端严方正。如来应供等正觉海。亦有四种大智宝珠。出生一切声闻缘觉学无学智。及诸菩萨智慧大宝。何等为四。一名无染巧妙方便清净智宝。二名分别演说有为无为清净智宝。三名分别演说一切诸法而不坏法界清净智宝。四名应化众生未曾失时清净智宝。是为如来大海四种清净智宝。佛子。此如来四种清净智宝。一切众生无能见者。何以故。此四种智慧大宝安置如来微密法宝藏故。菩萨慧光端严殊特。佛子。是为菩萨摩诃萨第四胜行知见如来应供等正觉心。复次佛子。譬如大海有四炽然光明大宝。此四种宝。悉能消竭大海无极之水。何等为四。一名日藏光明大宝。一名离润光明大宝。三名火珠光明大宝。四名究竟无余光明大宝。佛子。若大海中无此四宝。四域天下金刚围山。乃至非想非非想处。皆悉漂没。佛子。此日藏光明大宝。能变海水。悉成为酪。离润光明大宝。能变酪海。悉成为酥。火珠光明大宝。能悉炽然酥海。究竟无余光明大宝。悉然酥海。永尽无余。如来应供等正觉海。亦有四种智光摩尼大宝。照诸菩萨。具足修习一切众行。乃至<a href=\"/remen/chengfo.html\" class=\"keylink\" target=\"_blank\">成佛</a>平等智慧。何等为四。一者永息一切不善波浪智光大宝。二者灭一切法爱智光大宝。三者大慧智光大宝。四者与如来等无量智光大宝。佛子。彼菩萨摩诃萨修集<a href=\"/remen/puti.html\" class=\"keylink\" target=\"_blank\">菩提</a>时。起无量<a href=\"/remen/shengsi.html\" class=\"keylink\" target=\"_blank\">生死</a>不善波浪。一切诸天阿修罗等。悉无能止。如来以息一切不善波浪智光大宝。照耀菩萨不善波浪。令永止息。坚固安住无上<a href=\"/remen/sanmei.html\" class=\"keylink\" target=\"_blank\">三昧</a>。以灭一切顺法爱智光大宝。灭一切三昧难舍味着。以大慧智光大宝。灭一切无明。净慧通达。以与如来等无量智光大宝。以少方便。出生如来智慧之地。佛子。若无如来四种智光大宝。乃至一菩萨得如来地。无有是处。佛子。是为菩萨摩诃萨第五胜行知见如来应供等正觉心。复次佛子。譬如从水轮际。上至非想非非想天。一切三千<a href=\"/remen/daqianshijie.html\" class=\"keylink\" target=\"_blank\">大千世界</a>依虚空住。谓<a href=\"/remen/wusejie.html\" class=\"keylink\" target=\"_blank\">无色界</a>众生处。<a href=\"/remen/sejie.html\" class=\"keylink\" target=\"_blank\">色界</a>众生处。欲界众生处。此<a href=\"/remen/sanjie.html\" class=\"keylink\" target=\"_blank\">三界</a>处悉依虚空。而彼虚空无有迫迮。如来智慧亦复如是。一切声闻缘觉菩萨。知有为法智慧。知<a href=\"/remen/wuweifa.html\" class=\"keylink\" target=\"_blank\">无为法</a>智慧。如是等一切智慧。悉依如来智慧而起。悉依如来智慧而住。如来智慧无有迫迮。何以故。如来智慧无所不至故。佛子。是为菩萨摩诃萨第六胜行知见如来应供等正觉心。复次佛子。譬如雪山顶有药王树。名非从根生非不从生。彼药王树。从六百八十万由旬下极金刚地水轮际生。佛子。此药王树。若生根时。阎浮提树一切根生。若生茎时。阎浮提树皆悉生茎。若生枝叶华果时。阎浮提树一切悉生枝叶华果。此药王树根能生茎。茎能生根。是故名曰不从根生非不从根。佛子。此药王树。一切诸处皆悉生长。唯除二处。所谓<a href=\"/remen/diyu.html\" class=\"keylink\" target=\"_blank\">地狱</a>深坑及水轮中不得生长。而大药王树亦不舍生性。如来智慧大药王树亦复如是。从一切如来种姓中生。于过去世。修习大慈悲等无量无边<a href=\"/remen/gongde.html\" class=\"keylink\" target=\"_blank\">功德</a>。坚固正住不可倾动。三世无量善根智慧。皆悉普覆一切世间。除灭一切恶道众难。巧方便茎。净法界枝。诸禅三昧解脱之叶。七觉意华。无上解脱果。陀罗尼持初无增减。佛子。如来智慧大药王树。复有异名。名根坚固不坏。何以故。不舍不断菩萨众行。是故其根名曰不坏。彼如来智慧大药王树。初生根时。一切菩萨。悉生大慈悲根。未曾舍离一切众生。初生茎时。一切菩萨。皆悉生长坚固<a href=\"/remen/jingjin.html\" class=\"keylink\" target=\"_blank\">精进</a>正直心茎。初生枝时。一切菩萨。生长一切波罗蜜枝。初生叶时。一切菩萨。生长一切净戒威仪头陀功德之叶。初生华时。一切菩萨。善根庄严相好华敷。初生果时。一切菩萨。得无生忍受佛记果。佛子。如来智慧大药王树。唯除二处。不得生长。所谓声闻缘觉<a href=\"/remen/niepan.html\" class=\"keylink\" target=\"_blank\">涅槃</a>。地狱深坑。及诸犯戒。邪见贪着。非<a href=\"/remen/faqi.html\" class=\"keylink\" target=\"_blank\">法器</a>等。而如来树非不生长。其余一切应受化者。皆悉生长。而如来智慧大药王树。不增不减。佛子。是为菩萨摩诃萨第七胜行知见如来应供等正觉心。复次佛子。譬如火劫起时。三千大千世界一切所有大地草木金刚围山。皆悉炽然烧尽无余。设有一人。若以干草投彼火中。宁得不然。答言不也。无不烧尽。佛子。彼所投草。犹可不尽。如来智慧。于一切众生。一切佛刹。一切劫数。一切诸法。无不悉知。若有不知。无有是处。何以故。如来智慧不可破坏。悉明达故。佛子。是为菩萨摩诃萨第八胜行知见如来应供等正觉心。复次佛子。譬如风灾坏世界时。有大风起。名曰坏散。悉能坏散磨灭大千世界金刚围山一切万物。尔时三千大千世界外。复有风起。名障坏散风灾。不令风灾得至余方。佛子。若无此障风。十方无量无边阿僧祇世界。无不散灭。如来应供等正觉亦复如是。有大智风。名曰散灭一切<a href=\"/remen/fannao.html\" class=\"keylink\" target=\"_blank\">烦恼</a>。悉能散灭一切菩萨烦恼习气。如来复有巧方便智风。能持一切菩萨。不令究竟尽灭。堕于声闻辟支佛地。菩萨摩诃萨。得此巧方便智风力故。能过声闻辟支佛地。究竟佛地。佛子。是为菩萨摩诃萨第九胜行知见如来应供等正觉心。复次佛子。如来智慧无处不至。何以故。无有众生无众生身。如来智慧不具足者。但众生颠倒不知如来智。远离颠倒。起一切智无师智无碍智。佛子。譬如有一经卷。如一三千大千世界。大千世界一切所有无不记录。若二千世界等悉记二千世界中事。小千世界等悉记小千世界中事。四天下等悉记四天下事。须弥山王等悉记须弥山王事。地天宫等悉记地天宫殿中事。欲天宫等悉记欲界天宫殿中事。色天宫等悉记色界天宫殿中事。若无色天宫等悉记无色界天宫殿中事。彼三千大千世界等经卷。在一微尘内。一切微尘亦复如是。时有一人。出兴于世。智慧聪达。具足成就清净天眼。见此经卷在微尘内。作如是念。云何如此广大经卷在微尘内。而不<a href=\"/remen/154932.html\" class=\"keylink\" target=\"_blank\">饶益</a>众生耶。我当勤作方便破彼微尘。出此经卷饶益众生。尔时彼人。即作方便破坏微尘。出此经卷饶益众生。佛子。如来智慧。<a href=\"/remen/wuxiang.html\" class=\"keylink\" target=\"_blank\">无相</a>智慧。无碍智慧。具足在于众生身中。但愚痴众生颠倒想覆。不知不见不生<a href=\"/remen/xinxing1.html\" class=\"keylink\" target=\"_blank\">信心</a>。尔时如来。以无障碍清净天眼。观察一切众生。观已作如是言。奇哉奇哉。云何如来具足智慧在于身中。而不知见。我当教彼众生。<a href=\"/remen/juewu.html\" class=\"keylink\" target=\"_blank\">觉悟</a>圣道。悉令永离<a href=\"/remen/wangxiang.html\" class=\"keylink\" target=\"_blank\">妄想</a>颠倒垢缚。具见如来智慧在其身内。与佛无异。如来即时教彼众生。修八圣道。舍离虚妄颠倒。离颠倒已具如来智。与如来等饶益众生。佛子。是为菩萨摩诃萨第十胜行知见如来应供等正觉心。佛子。菩萨摩诃萨。有如是等无量无数诸胜妙行知见如来应供等正觉心。尔时普贤菩萨。欲重明此义。以偈颂曰。</p><p>欲知如来心应解最胜智</p><p>如来智无量最胜心亦然</p><p>十方诸世界一切众生类</p><p>皆悉依虚空虚空无所依</p><p>一切法界中众生种种乐</p><p>方便巧智术依最胜智起</p><p>一切诸智慧悉依善逝智</p><p>如来最胜智寂然无所依</p><p>声闻缘觉乘解脱智慧果</p><p>悉从法界起法界无增减</p><p>最胜智如是能起一切智</p><p>学智无学智了达有无智</p><p>善逝无上智出生一切智</p><p>非生非不生皆悉无增减</p><p>譬如大海水泽润一切地</p><p>众生善方便求水无不得</p><p>大海地无念我与众生水</p><p>大海无增减方便求悉得</p><p>十方诸世界一切群生类</p><p>善逝智慧海皆悉能润泽</p><p>各各勤方便修习诸法门</p><p>一切<a href=\"/remen/xiuxing.html\" class=\"keylink\" target=\"_blank\">修行</a>者疾得智慧光</p><p>如娑伽龙王有四妙宝珠</p><p>密置深宝藏众生无能见</p><p>端严而方正<a href=\"/remen/changzhu.html\" class=\"keylink\" target=\"_blank\">常住</a>于大海</p><p>因此四摩尼生出一切宝</p><p>最胜四种智无量不可称</p><p>出生一切众无量诸智慧</p><p>安住大乘藏无量德庄严</p><p>除受记菩萨一切莫能见</p><p>譬如大海中有四摩尼宝</p><p>光焰甚猛热能消大海水</p><p>若无此四宝天地悉漂没</p><p>大海无增减四域皆安住</p><p>如来四种智无量不可称</p><p>能止诸菩萨不善根波浪</p><p>一切三世间欲色无色界</p><p>离我及我所安住于虚空</p><p>善逝智亦然一切智根本</p><p>声闻学无学及诸缘觉智</p><p>菩萨普饶益无量甚深智</p><p>悉依如来智如来智无依</p><p>如彼雪山顶有大药王树</p><p>名不从根生非不从根生</p><p>由此药王树生长<a href=\"/remen/yinyuan1.html\" class=\"keylink\" target=\"_blank\">因缘</a>故</p><p>悉生阎浮提一切诸树林</p><p>彼树根生时一切树根生</p><p>茎枝叶华实一切亦如是</p><p>清净甚深智如来性中生</p><p>依因如来智出生修行智</p><p>一切菩萨行无量诸功德</p><p>如来智树王平等心地生</p><p>譬如劫尽时猛盛大火栽</p><p>设人投干草犹可烧不尽</p><p>善逝清净智无量无有边</p><p>悉能分别知三世众生类</p><p>又知一切劫一切诸佛刹</p><p>如是无量法如来悉了知</p><p>譬如劫尽时风栽名坏散</p><p>能坏诸大地金刚及须弥</p><p>刹外有风起名曰障散坏</p><p>若无此风者十方悉磨灭</p><p>十力亦如是智慧风无量</p><p>皆悉能散灭菩萨诸烦恼</p><p>如来方便智摄取诸菩萨</p><p>过声闻缘觉安住如来地</p><p>譬如微尘内有一大经卷</p><p>三千世界等无益众生类</p><p>尔时有一人出兴于世间</p><p>破尘出经卷饶益一切世</p><p>如来智如是众生悉具有</p><p>颠倒妄想覆众生不知见</p><p>如来教众生修习八圣道</p><p>除灭一切障究竟成菩提</p><p>佛子。云何菩萨摩诃萨。知见如来应供等正觉境界。此菩萨摩诃萨。成就无量无边无碍智慧。知一切众生是如来境界。一切世间。一切刹。一切法。一切众生行。如如不坏境界。无碍法界境界。实际无际境界。无量虚空境界。非境界境界。是如来境界。佛子。一切众生无量故。如来境界无量。一切世间无量故。如来境界无量。乃至非境界境界无量故。如来境界无量。非境界至一切处。而无所至。如来境界亦复如是。佛子。菩萨摩诃萨。知心境界是如来境界。如心境界无量故。如来境界无量。何以故。随心无量。出生智慧亦复如是。佛子。譬如大龙随心降雨。雨不从内亦不从外。如来境界亦复如是。随心所念。于念念中。出生无量不思议智。彼诸智慧悉无来处。佛子。一切大海水。皆从龙王心愿所起。如来智海亦复如是悉从大愿力起。佛子。如来智海无量无边。不可言说。不可思议。我说小谕。汝今谛听。佛子。此阎浮提内。流出二千五百河水。悉入大海。俱耶尼内。流出五千河水。悉入大海。弗婆提内。流出八千四百河水。悉入大海。郁单越内。流出一万河水。悉入大海。佛子。此四天下内。如是二万五千九百河水。悉入大海。佛子。于意云何。此水多少。答言甚多。佛子。复有十光明龙王。雨大海中悉过前水。百光明龙王。雨大海中复悉过前。大庄严龙王。雨大海中复悉过前。摩那斯龙王。雨大海中复悉过前。大雷龙王。雨大海中复悉过前。难陀。跋难陀龙王。雨大海中复悉过前。无量光明龙王。雨大海中复悉过前。流注不断龙王。雨大海中复悉过前。大胜龙王。雨大海中复悉过前。金刚光明龙王。雨大海中复悉过前。佛子。如是等八十亿龙王。各雨大海展转过前。娑伽罗龙王太子名曰佛生。雨大海中复悉过前。佛子。彼十光明龙王所住渊池。流入大海复悉过前。百光明龙王所住渊池。流入大海复悉过前。大庄严龙王所住渊池。流入大海复悉过前。摩那斯龙王所住渊池。流入大海复悉过前。大雷龙王所住渊池。流入大海复悉过前。难陀。跋难陀龙王所住渊池。流入大海复悉过前。无量光明龙王所住渊池。流入大海复悉过前。流注不断龙王所住渊池。流入大海复悉过前。大胜龙王所住渊池。流入大海复悉过前。金刚光明龙王所住渊池。流入大海复悉过前。如是等广说。乃至娑伽罗龙王太子所住渊池。流入大海复悉过前。佛子。如彼十龙王。及八十亿龙王。乃至娑伽罗龙王太子。雨大海中及其渊池。皆悉不及娑伽罗龙王所雨大海。娑伽罗龙王所住渊池。涌出流入大海倍复过前。彼涌流水。青琉璃色。盈满大海。涌出有时。是故海潮常不失时。佛子。如是大海。其水无量。珍宝无量。众生无量。大地无量。佛子。于意云何。彼大海水。为无量不。答言实尔。其水深广不可为谕。佛子。如是海水深广无量。于如来无量智海。百分不及其一。乃至不可为譬。但随所应化。为作譬谕。佛子。菩萨摩诃萨。知见如来智海。深广无量。从初<a href=\"/remen/faxin.html\" class=\"keylink\" target=\"_blank\">发心</a>。乃至不断菩萨无量行故。知见道品宝无量。不断<a href=\"/remen/sanbao.html\" class=\"keylink\" target=\"_blank\">三宝</a>故。知见无量众生<a href=\"/remen/huanxi.html\" class=\"keylink\" target=\"_blank\">欢喜</a>。长养一切声闻学无学及缘觉故。知见大地无量。从欢喜地乃至究竟无碍智地故。佛子。是为菩萨摩诃萨知见如来应供等正觉。境界无量。饶益一切众生。无量智慧故。尔时普贤菩萨。欲重明此义。以偈颂曰。</p><p>离垢净境界无量不可称</p><p>殊胜愿力故一切无有量</p><p>譬如心境界无量无有边</p><p>一切诸十力境界亦如是</p><p>譬如大龙王不离于本处</p><p>以心愿力故其雨无有量</p><p>雨水无从来亦无有去处</p><p>龙王愿力故随心雨无量</p><p>一切十方刹十力亦如是</p><p>本无所从来去亦无所至</p><p>无量诸境界悉从心缘起</p><p>一切诸法界皆入一毛道</p><p>譬如大海水无量无有边</p><p>众生及珍宝大地亦无量</p><p>海水常湛然皆悉同一味</p><p>随众生受用其味各不同</p><p>最胜亦如是智慧海无量</p><p>三宝最胜故是故宝无量</p><p>声闻学无学辟支佛无量</p><p>具修无上道故说地无量</p><p>佛子。云何菩萨摩诃萨。知见如来应供等正觉行。此菩萨摩诃萨。知见如来无碍行。如如行。是如来行如如。过去不灭。未来不至。现在不起。如来行亦如是。不灭不至不起。佛子。譬<a href=\"/remen/rufa.html\" class=\"keylink\" target=\"_blank\">如法</a>界无量无缚。何以故。法界无身故。如来行亦如是。无量无缚。何以故。如来行无身故。佛子。譬如鸟飞虚空。经百千年。所游行。处不可度量。未游行处亦不可量。何以故。虚空无分齐故。如来应供等正觉行。亦复如是。若使有人。于百千亿那由他劫。分别解说如来之行。已解说者不可限量。未解说者亦不可量。何以故。如来行无分齐故。佛子。如来应供等正觉。住如来住。无所住故。而能普为一切众生。示现开导如来之行。众生见已。出过一切诸障碍道。佛子。譬如金翅鸟王飞行虚空。安住虚空。以清净眼。观察大海龙王宫殿。奋勇猛力。以左右翅博开海水。悉令两辟。知龙男女有命尽者。而撮取之。如来应供等正觉金翅鸟王。亦复如是。安住无碍虚空之中。以清净眼。观察法界诸宫殿中。一切众生。若有善根已成熟者。奋勇猛十力。<a href=\"/remen/zhiguan.html\" class=\"keylink\" target=\"_blank\">止观</a>两翅。博开生死大爱海水。随其所应。出生死海。除灭一切妄想颠倒。安立如来无碍之行。佛子。譬如日月周行虚空。不作是念。我行虚空。从何所来。去至何所。如来亦复如是。周行无碍解脱虚空。分别一切法界。饶益一切众生。广作佛事。如来不作是念。我有去来。佛子。菩萨摩诃萨。以如是等无量无边胜行。知见如来应供等正觉行。尔时普贤菩萨。欲重明此义。以偈颂曰。</p><p>譬如如无尽无生亦无灭</p><p>亦无有方处求之不可见</p><p>如来亦如是境界不可量</p><p>远离于三世其性悉如如</p><p>譬如诸法界非界非不界</p><p>非有亦非无非量非无量</p><p>功德持如是所行不可量</p><p>非有亦非无其身本无故</p><p>如鸟飞虚空经由百千年</p><p>行处未行处皆悉不可量</p><p>若人百千劫演说如来行</p><p>已说及未说皆悉不可量</p><p>譬如金翅鸟安住于虚空</p><p>观察龙王宫撮取其男女</p><p>十力亦如是安住如来行</p><p>善根纯熟者令出烦恼海</p><p>譬如净日月周行于虚空</p><p>安乐一切众不念我能尔</p><p>如来亦如是游行诸法界</p><p>度脱一切众不念我能度</p><p>佛子。云何菩萨摩诃萨。知见如来应供等正觉菩提。此菩萨摩诃萨。知见菩提。解一切义。灭除疑惑。不二等觉。无相。无行。无退。无量无边。无缚无脱。远离二边知处非处。知一切字一切语言法。知一切众生心心所行。知一切根烦恼习性。于一念中。悉知三世一切诸法。佛子。譬如大海。为一切众生色像之印。是故大海说名为印。如来应供等正觉菩提。亦复如是。一切众生心念诸根。现菩提中而无所现。故说如来为一切觉。佛子。一切诸佛菩提。一切文字所不能记。一切语言所不能说。不可为譬。但随所应。如来为之分别演说。佛子。如来应供等正觉成菩提时。住佛方便。得一切众生等身。得一切法等身。得一切刹等身。得一切三世等身。得一切如来等身。得一切诸佛等身。得一切语言等身。得一切法界等身。得虚空界等身。得无碍法界等身。得出生无量界等身。得一切行界等身。得寂灭涅槃界等身。佛子。随如来所得身。当知音声及无碍心。亦复如是。如来具足如是等三种清净无量。佛子。如来身中。悉见一切众生发<a href=\"/remen/putixin.html\" class=\"keylink\" target=\"_blank\">菩提心</a>。修菩萨行成等正觉。乃至见一切众生寂灭涅槃。亦复如是。皆悉一性以无性故。无相无尽。无生无灭故。我非我性故。众生非众生性故。觉无所觉故。法界无<a href=\"/remen/zixing.html\" class=\"keylink\" target=\"_blank\">自性</a>故。虚空界无自性故。如是等觉一切无性。无尽智。自然智。一切如来无极大悲。度脱众生。佛子。譬如虚空界。世界若成若败。常无增减。何以故。虚空无生灭故。如来应供等正觉。菩提若成未成。常无增减。一性无性舍离众性。佛子。设有一人出兴于世。彼能化作恒沙等心。彼一一心。悉能化作恒沙如来。无色无形。如是恒沙等劫。常化不绝。于意云何。彼化如来宁为多不。答曰。我知仁意。若化不化等无有异。善哉善哉。佛子。诚如所言。佛子。设使一切众生。于一念中悉成正觉。若成未成皆悉平等。何以故。菩提无性故。无增无减。如来菩提皆悉一性。所谓无性。佛子。是为菩萨摩诃萨知见如来应供等正觉菩提。佛子。如来应供等正觉。成正觉已。正受三昧。名曰善觉。正受三昧已。得菩提身。数与一切众生身等。如一三昧。一切三昧。一切法门。亦复如是。佛子。是为菩萨摩诃萨知见如来应供等正觉菩提身。复次佛子。菩萨摩诃萨。于一毛道。悉知一切众生等如来之身。如一毛道。一切毛道。一切法界处。亦复如是。何以故。如来菩提身。无处不至。无处不有故。如来应供等正觉。本求菩提勤修精进。往诣道场菩提树下。处师子座。成最正觉。究竟菩提。复次佛子。此菩萨摩诃萨。自知身中。悉有一切诸佛菩提。何以故。彼菩萨心。不离一切如来菩提故。如自心中。一切众生心中。亦复如是。无量无边。无处不有。不可破坏。不可思议。佛子。菩萨摩诃萨。以如是等无量无边不可思议方便法门知见如来应供等正觉菩提。尔时普贤菩萨。欲重明此义。以偈颂曰。</p><p>菩提非二法远离于二边</p><p>除灭一切恶平等觉诸法</p><p>了达一切法皆悉如虚空</p><p>非我非<a href=\"/remen/wuwo.html\" class=\"keylink\" target=\"_blank\">无我</a>等觉一切法</p><p>譬如诸大海一切众生类</p><p>色像悉显现故说一切印</p><p>十方世界中一切众生类</p><p>无上菩提海无法而不现</p><p>譬如虚空性世界成坏时</p><p>若成若未成虚空无增减</p><p>最胜亦如是无上菩提道</p><p>若觉若未觉一性亦无性</p><p>譬如<a href=\"/remen/wuliangjie.html\" class=\"keylink\" target=\"_blank\">无量劫</a>念念化诸佛</p><p>若化若不化皆悉等无异</p><p>设一切众生一时成正觉</p><p>若成若未成菩提无增减</p><p>最胜有三昧名曰为善觉</p><p>道场成菩提逮得此三昧</p><p>普放无量光一切众生等</p><p>除灭一切闇开悟诸群生</p><p>三世一切劫佛刹及诸法</p><p>诸根心心法一切虚妄法</p><p>于一<a href=\"/remen/foshen.html\" class=\"keylink\" target=\"_blank\">佛身</a>中此法皆悉现</p><p>是故说菩提无量无有边</p><p>佛子。云何菩萨摩诃萨知见如来应供等正觉转法轮。此菩萨摩诃萨。知见如来一切愿。一切法转无所转。本无所起。三转<a href=\"/remen/yuanman.html\" class=\"keylink\" target=\"_blank\">圆满</a>皆悉清净。悉能远离一切邪见。离欲际非际。一切诸法。如虚空际。不可言说。一切法寂灭。涅槃性故。菩萨摩诃萨。知见一切文字。一切语言法。悉转法轮。如来音声无所不至故。知见法轮如响。真实法性故。知见一切音声皆是一声。如来以此而转法轮。佛转法轮无有主故。知见转法轮无漏无尽。内外无所有故。佛子。譬如文字。于无量无数劫。说不可尽。如来应供等正觉转<a href=\"/remen/zhengfa.html\" class=\"keylink\" target=\"_blank\">正法</a>轮。亦复如是。一切文字。一切语言。说不可尽。如来法轮。悉入一切语言文字。而无所住。佛子。譬如字章。悉入一切字数。一切事数。一切语言数。一切算数。一切世间出世间。而无所住。如来音声亦复如是。于一切处无所不入。于一切众生。一切法。一切业。一切报。一切心。亦无所住。一切众生诸语言法。皆为法轮音声所摄。何以故。一切音声不离法轮音声故。复次佛子。此菩萨摩诃萨。知见如来应供等正觉出生法门转法轮。何等为如来出生法门转法轮。如来以一切众生念念心心行等音声。为一切众生而转法轮。何以故。佛子。如来应供等正觉有三昧。名曰究竟无碍<a href=\"/remen/wuwei.html\" class=\"keylink\" target=\"_blank\">无畏</a>如来正受三昧。而转法轮。如来入此三昧已。出生一切众生等音。于一一音中。复生一切众生等音。而转法轮。悉令众生皆大欢喜。佛子。若如是知转法轮者。当知是人则为随顺一切佛家。不如是知。则不随顺诸如来家。佛子。是为菩萨摩诃萨知见如来应供等正觉转法轮。尔时普贤菩萨。欲重明此义。以偈颂曰。</p><p>如来转法轮三世无不至</p><p>所转无所转求之不可得</p><p>譬如诸文字说之不可尽</p><p>十力亦如是转法轮无尽</p><p>譬如章文字悉入一切数</p><p>所入无所入法轮亦如是</p><p>普入一切音所入无所入</p><p>彼亦无自性能令一切喜</p><p>出过一切数究竟成菩提</p><p>欲说真实义是故入三昧</p><p>以彼三昧力出生妙音声</p><p>悉与众生等而转正法轮</p><p>又复悉于彼一一诸音声</p><p>出生无量音众生语言法</p><p>大<a href=\"/remen/zizai.html\" class=\"keylink\" target=\"_blank\">自在</a>无念我出彼众音</p><p>随其受化者一切无不闻</p><p>譬如诸文字不内亦不外</p><p>无漏不可尽亦复无积聚</p><p>十力亦如是转清净法轮</p><p>无漏不可尽诸佛大神力</p></div>"
},{
    "title": "第三十七卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第三十七卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>宝王如来性起品第三十二之四</p><p><a href=\"/remen/fozi.html\" class=\"keylink\" target=\"_blank\">佛子</a>。云何菩萨摩诃萨。知见如来应供等正觉大般<a href=\"/remen/niepan.html\" class=\"keylink\" target=\"_blank\">涅槃</a>。此菩萨摩诃萨。欲知见如来应供等正觉大般涅槃者。当如是知如如般涅槃。如来大般涅槃。亦复如是。如实际。<a href=\"/remen/rufa.html\" class=\"keylink\" target=\"_blank\">如法</a>界。如<a href=\"/remen/xukong.html\" class=\"keylink\" target=\"_blank\">虚空</a>界。如实性。如离欲际。如<a href=\"/remen/wuxiang.html\" class=\"keylink\" target=\"_blank\">无相</a>际。如我性际。如一切法性际。如真实际般涅槃。如来大般涅槃。亦复如是。何以故。涅槃非生灭法。若法不生。当知不灭去无所至。佛子。如来应供等正觉。不为菩萨演说显现如来究竟涅槃。何以故。欲令诸菩萨于一念中。普见三世一切诸佛悉现前故。出生一切如来妙色。亦复不起二不二想。何以故。菩萨摩诃萨。远离诸想。无染着故。佛子。但如来欲令<a href=\"/remen/zhongsheng.html\" class=\"keylink\" target=\"_blank\">众生</a><a href=\"/remen/huanxi.html\" class=\"keylink\" target=\"_blank\">欢喜</a>故。出现于世。欲令众生忧悲感慕故。示现涅槃。其实如来无有出世。亦无涅槃。何以故。如来<a href=\"/remen/changzhu.html\" class=\"keylink\" target=\"_blank\">常住</a>如法界故。为化众生示现涅槃。佛子。设有日出照现<a href=\"/remen/shijian.html\" class=\"keylink\" target=\"_blank\">世间</a>。<a href=\"/remen/yuanman.html\" class=\"keylink\" target=\"_blank\">圆满</a>明净与法界等。于一切世界净水器中。影无不现。日无是念。我能普现一切净水。佛子。彼时或有一水器破。日影不现。于意云何。彼影不现。岂日过耶。答曰不也。水器破故日影不现。佛子。如来<a href=\"/remen/zhihui.html\" class=\"keylink\" target=\"_blank\">智慧</a>圆满净日一念出现。悉能照明一切世界一切法界一切众生。灭除垢浊。净心水器影无不显。常现在前。但破器浊心众生。不见如来法身影像。应见涅槃而得度者。是故如来现般涅槃。其实如来不生不灭。永无灭度。佛子。譬如大火于一切世界能为火事。焚烧草木无不尽者。有时彼火至无草木城邑聚落。自然而灭。于意云何。一切世间火悉灭不。答曰不也。如来应供等正觉。亦复如是。于一切世界。施作佛事。或一佛刹化度已周。示现涅槃。于意云何。一切世界如来悉灭度耶。答曰不也。佛子。是为菩萨摩诃萨知见如来应供等正觉大般涅槃。复次佛子。如大幻师善知幻术。安住此术。于三千<a href=\"/remen/daqianshijie.html\" class=\"keylink\" target=\"_blank\">大千世界</a>一切城邑聚落大王之都。普现幻身。住持幻身。<a href=\"/remen/shouming.html\" class=\"keylink\" target=\"_blank\">寿命</a>无尽。时此幻师于彼城邑聚落大王之都。随事讫处。便舍幻身。于意云何。为三千大千世界幻身悉舍灭耶。答曰不也。如来应供等正觉。亦复如是。善知大慧幻术。具足出生巧方便慧。于一切法界。普能示现如来幻身。常住如法界。究竟如虚空。随诸佛刹。<a href=\"/remen/jiaohua.html\" class=\"keylink\" target=\"_blank\">教化</a>度脱已周讫处。示现涅槃。当知不以一佛刹示现涅槃故。如来究竟永灭度也。佛子。是为菩萨摩诃萨知见如来大般涅槃。复次佛子。如来示现般涅槃时。先入不动<a href=\"/remen/sanmei.html\" class=\"keylink\" target=\"_blank\">三昧</a>入三昧已。于一一身。各放无量亿千那由他大光。一一光明。各出无量阿僧祇妙宝莲华。一一莲华。各有不可说不可说妙宝华须。一一华须。各有宝师子座。一一座上。各有如来结跏趺坐。彼时所现诸如来身。悉与一切众生数等。<a href=\"/remen/gongde.html\" class=\"keylink\" target=\"_blank\">功德</a>具足。相好<a href=\"/remen/zhuangyan.html\" class=\"keylink\" target=\"_blank\">庄严</a>。究竟本愿。时有众生善根熟者。见如来身。心皆调伏。禀受道化。彼如来身究竟安住。尽未来际随一切众生。所应受化未曾失时。彼如来身。无有处所。非实非虚。如来但欲究竟过去诸大愿故。欲令众生长养诸善根故。应现其身常住不灭。佛子。是为菩萨摩诃萨知见如来应供等正觉大般涅槃。复次佛子。此菩萨摩诃萨。知见如来涅槃无量无边。究竟法界。无所障碍。不生不灭。净如虚空。安住实际。随其所应而示现之。本愿所持。不舍一切众生一切佛刹一切诸法。尔时普贤菩萨。欲重明此义。以偈颂曰。</p><p>譬如圆满日一切法界等</p><p>影现一切水唯除诸破器</p><p>最胜亦如是普现一切世</p><p>众生无<a href=\"/remen/xinxing1.html\" class=\"keylink\" target=\"_blank\">信心</a>谓佛入涅槃</p><p>譬如猛盛火焚烧一切物</p><p>无草木聚落火则自然灭</p><p>最胜亦如是充满于法界</p><p>究竟诸佛事示现入涅槃</p><p>譬如大幻师示现无量身</p><p>如来亦如是普现一切身</p><p>究竟诸佛事示现般涅槃</p><p>随应受化者以此而示现</p><p>最胜有三昧名曰不可动</p><p>究竟佛事已然后入此定</p><p>念出无数佛又放无量光</p><p>光有无量华华有无量佛</p><p>最胜无量身充满诸法界</p><p>积集功德者一切无不见</p><p>善逝净法身无量法界等</p><p>寿命净庄严一切悉具足</p><p>犹如无生性如来兴亦然</p><p>犹如无生性涅槃亦如是</p><p>悉离语言道不可为譬谕</p><p>天中天难胜具足一切德</p><p>佛子。云何菩萨摩诃萨知见于如来应供等正觉所见闻恭敬<a href=\"/remen/gongyang.html\" class=\"keylink\" target=\"_blank\">供养</a>所种善根。此菩萨摩诃萨。知见于如来所见闻恭敬供养所种善根。皆悉不虚。功德无尽。离一切爱究竟<a href=\"/remen/jietuo.html\" class=\"keylink\" target=\"_blank\">解脱</a>。<a href=\"/remen/guobao.html\" class=\"keylink\" target=\"_blank\">果报</a>不虚满足诸愿。于一切有为法中。不可穷尽。而能随顺无为智慧。起诸佛智。究竟未来际。具足一切诸如来地。佛子。譬如丈夫食少金刚。终竟不消。要从身过。至金刚轮际。然后乃住。所以者何。以彼金刚不可消故。如是佛子。于如来所。少植善根。能坏一切有为<a href=\"/remen/fannao.html\" class=\"keylink\" target=\"_blank\">烦恼</a>。乃至究竟如来涅槃智慧。然后乃住。所以者何。于如来所。植诸善根。不可尽故。佛子。譬如须弥山等大干草聚。若有人持如芥子火。悉能烧尽。何以故。火性悉能烧故。佛子。于如来所。种少善根。亦复如是。悉能烧灭一切烦恼。无有遗余。究竟涅槃。何以故。于如来所。种诸善根。性究竟故。佛子。譬如雪山有大药王。名曰善现。若有见者眼得清净。若有闻者耳得清净。若闻香者鼻得清净。若尝味者舌得清净。若有触者身得清净。若取彼地土。悉能除灭无量众病。安隐快乐。如来应供等正觉无上药王。亦复如是。常以一切诸方便行。<a href=\"/remen/154932.html\" class=\"keylink\" target=\"_blank\">饶益</a>众生。若有得见如来色身。眼得清净。若有得闻如来名号。耳得清净。若有得闻如来戒香。鼻得清净。若有得味如来法味。舌得清净。得金刚广长清净舌根。悉能演说一切言音。若有得触如来光者。彼人即得清净色身。究竟逮得无上法身。若有念如来者。得<a href=\"/remen/nianfo.html\" class=\"keylink\" target=\"_blank\">念佛</a>三昧。<a href=\"/remen/zhengnian.html\" class=\"keylink\" target=\"_blank\">正念</a>不乱。若有得经卷地。如来塔庙<a href=\"/remen/libai.html\" class=\"keylink\" target=\"_blank\">礼拜</a>供养。彼众生等具足善根。灭烦恼患得贤圣乐。佛子。乃至不信邪见众生。见闻佛者。彼诸众生。于见闻中。所种善根果报不虚。乃至究竟涅槃。断一切恶诸不善根。具足善根。佛子。于如来所。见闻供养恭敬。所种善根不可言说。不可为谕。何以故。如来不可思议过思议故。但随所应佛为作谕。佛子。是为菩萨摩诃萨知见于如来所见闻恭敬供养种诸善根。尔时诸菩萨摩诃萨。白普贤菩萨言。佛子。当何名此经。云何奉持。佛子。此经名为一切诸佛微密法藏。一切世间不能思议。如来所印。大智光明。开发示现如来种性。长养一切菩萨功德。一切世间无能破坏。随顺一切如来境界。令一切众生皆悉清净。分别演说佛究竟法。佛子。如是经典。但为乘不思议乘。菩萨摩诃萨。一向专心求<a href=\"/remen/puti.html\" class=\"keylink\" target=\"_blank\">菩提</a>者。分别解说不为余人。何以故。此经不入一切众生之手。唯除菩萨。佛子。譬如转轮圣王所有七宝。因此宝故。行转轮王法。圣王七宝无堪持者。唯除第一夫人所生太子。具足成就圣王相者。佛子。若转轮王无此太子具众德者。王命终后。此诸宝等自然散灭。佛子。此经如是。不入一切众生之手。唯除如来法王真子。从诸如来种姓家生。种如来相诸善根者。若无此等佛之真子。斯经则灭。何以故。一切声闻缘觉不闻此经。何况<a href=\"/remen/shouchi.html\" class=\"keylink\" target=\"_blank\">受持</a>书写解说。无有是处。唯除菩萨摩诃萨能自诵持书写经卷。佛子。是故菩萨摩诃萨。闻此经者。欢喜恭敬顶戴受持。何以故。菩萨摩诃萨。信乐此经。少作方便。必决定得无上菩提。佛子。菩萨摩诃萨。虽无量亿那由他劫。行<a href=\"/remen/liuboluomi.html\" class=\"keylink\" target=\"_blank\">六波罗蜜</a>。修习道品善根。未闻此经。虽闻不信受持随顺。是等犹为假名菩萨。不从如来种姓家生。佛子。若菩萨摩诃萨。得闻此经。闻已信向受持随顺。当知此等为真佛子。从佛家生。随顺一切如来境界。具足一切菩萨<a href=\"/remen/zhengfa.html\" class=\"keylink\" target=\"_blank\">正法</a>。安住一切种智境界。远离一切世间诸法。出生长养如来所行。到一切菩萨诸法<a href=\"/remen/bian.html\" class=\"keylink\" target=\"_blank\">彼岸</a>。于如来<a href=\"/remen/zizai.html\" class=\"keylink\" target=\"_blank\">自在</a>正法。心无疑惑。究竟安住无师之地。深入一切如来境界。佛子。菩萨摩诃萨。闻此经已。应当发平等意行无量心。远离一切虚妄之想。究竟直心。面对正念一切如来。修习平等清净犹如虚空。分别观察一切菩萨行业与法界等。具足成就一切智智。远离一切世间垢浊。发清净心。充满一切十方世界。深入一切菩萨法门。平等观察三世诸佛。具足善根功德智慧。深入此等一切诸法而无所入。不念一法不念二法。悉平等观无量诸法。佛子。菩萨摩诃萨。成就如是等功德。少作方便得无师智。尔时普贤菩萨。欲重明此义以偈颂曰。</p><p>若见闻如来恭敬及供养</p><p>所植诸善根无量不可称</p><p>一切有为中不可得穷尽</p><p>寂灭诸烦恼离苦得涅槃</p><p>譬如有一人吞服少金刚</p><p>究竟不可消下至金刚际</p><p>如是十力所见闻供养福</p><p>具足金刚智烦恼灭无余</p><p>譬如干草积等彼须弥山</p><p>投火如芥子烧尽悉无余</p><p>如是善逝所若植少功德</p><p>烧灭诸烦恼正趣到涅槃</p><p>譬如雪山中有大药王树</p><p>见闻嗅味触除灭一切患</p><p>十力亦如是若有见闻者</p><p>修习胜功德究竟成菩提</p><p>尔时十方不可说不可说。百千亿那由他佛刹微尘等世界六种震动。东涌西没。西涌东没。南涌北没。北涌南没。边涌中没。中涌边没。及十八相动。所谓动。遍动。等遍动。起。遍起。等遍起。觉。遍觉。等遍觉。震。遍震。等遍震。吼。遍吼。等遍吼。涌。遍涌。等遍涌。尔时佛神力故。法如是故。雨众华云。胜过诸天。雨宝衣云。盖云。幢云。幡云。香云。涂香云。鬘云庄严云。众宝云。菩萨赞叹云。菩萨身云。三藐三菩提云。普令不可思议世界皆悉清净。雨如来妙音声云。充满无量无边法界。如此四天下佛神力故。令诸菩萨皆大欢喜。一切十方亦复如是。尔时十方各过八十不可说百千亿那由他佛刹微尘等世界之外。各有八十不可说百千亿那由他世界微尘等如来。悉现其身。若近对面。同号普贤。现已咸作是言。善哉善哉。佛子。乃能承佛神力。随顺深法。解说不可思议如来性起正法。佛子。我等诸佛亦说此法。十方一切诸佛。及诸菩萨亦复如是。说此经时。百千佛刹微尘等菩萨。得菩萨一切明。一切三昧。授一生记。当成阿耨多罗三藐三菩提。一佛刹微尘等众生发<a href=\"/remen/putixin.html\" class=\"keylink\" target=\"_blank\">菩提心</a>。我等悉与授记。于未来世当<a href=\"/remen/chengfo.html\" class=\"keylink\" target=\"_blank\">成佛</a>道。悉同一号号佛胜境界。是故我等普为未来诸菩萨故。护持此经。令久住世。如此四天下所度众生。十方无量阿僧祇不可思议不可称不可量不可<a href=\"/remen/shuofa.html\" class=\"keylink\" target=\"_blank\">说法</a>界虚空界等。一切世界所度众生。亦复如是。卢舍那佛本愿力故。法如是故。善根力故。如来无尽智故。如来不失时故。随其所应化菩萨故。广行普贤菩萨行故。示现一切种智故。尔时十方各过十不可说百千亿那由他佛刹微尘等世界之外。各有十不可说百千亿那由他佛刹微尘等菩萨。来诣此土。充满一切法界。示现菩萨大妙庄严。放大光明网。震动一切世界。坏散一切诸魔宫殿。除灭一切恶道诸难。照明一切如来功德。赞叹一切如来正法。普雨无量无边供养云雨。示现无量种种异身。示现己身是无量诸<a href=\"/remen/fofa.html\" class=\"keylink\" target=\"_blank\">佛法</a>门之器。时彼诸菩萨承佛神力。各作是言。善哉善哉。佛子。乃能说是如来不可坏法。佛子。我等一切悉名普贤。于普光明世界普胜如来所。净修梵行。彼诸佛所亦说是经。如是句。如是味。如是行。如是相貌。佛子。我等承佛神力故。法如是故。于彼世界来诣此土为汝作证。一切十方尽法界虚空界等一切世界。亦复如是。尔时普贤菩萨。承佛神力。观察一切诸菩萨众。欲重明如来性起正法。欲说如来无量功德。欲明如来正法不可沮坏。欲生一切菩萨无量智慧法明。欲说一切具足佛法。欲观察一切群生类心。欲随所应化不失时。欲分别一切无量无边菩萨正法。欲显现一切如来变化自在庄严。欲明一切如来一身无异。欲出生一切菩萨无量本行。以偈颂曰。</p><p>一切诸如来所成就威仪</p><p>举世悉称誉无能为譬谕</p><p>为饶益众生令悉开解故</p><p>以非谕为谕显现真实义</p><p>如是微密法<a href=\"/remen/wuliangjie.html\" class=\"keylink\" target=\"_blank\">无量劫</a>难闻</p><p><a href=\"/remen/jingjin.html\" class=\"keylink\" target=\"_blank\">精进</a>智慧者乃闻如来藏</p><p>若有闻此经欢喜恭敬者</p><p>此等已过去供养无量佛</p><p>当知如此人诸天常赞叹</p><p>一切诸善逝摄取常守护</p><p>一切诸善逝世上世间胜</p><p>最胜欢喜众此经为内藏</p><p>能出生无量一切白净道</p><p>是故离放逸一心常奉持</p><p>离世间品第三十三之一</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。在摩竭提国寂灭道场普光法堂。坐莲<a href=\"/remen/huazang.html\" class=\"keylink\" target=\"_blank\">华藏</a>宝师子座。成等正觉。念不二念。无相念。住佛所住。等一切佛。到无碍趣。得不还法无碍境界。住不思议远离三世。于一切世界普现其身。知一切法。具足成就一切妙行。永灭疑惑离虚妄身。能与一切菩萨无量智慧。住佛无二法。究竟到彼岸。具足如来不可沮坏智慧法门。究竟无量无边虚空法界等如来诸地。与百千亿那由他不可说一切佛刹微尘等菩萨摩诃萨。俱悉是一生当成阿耨多罗三藐三菩提。各从十方世界来集。具足成就一切菩萨方便智慧。善巧方便调伏众生。悉令安住菩萨正法。分别了知一切世界。观察明达解脱境界。悉已除灭一切虚妄。具足成就一切妙行。善摄众生。深入无量巧方便法。善知一切众生果报。善知一切众生心使诸根境界方便。三世一切诸佛所说句味及义。善闻受持广为人说。善入无量无边世间离世间法。善能解了诸有为法皆悉无二。于一念中得一切佛智。于念念中善能示现成等正觉。令一切众生。发菩提心成等正觉。入一众生境界。善知一切众生心之境界。不舍如来地。现菩萨身。得不退转一切智地。不舍菩萨行。深入无行智。为一切众生故。于无量无数劫。修菩萨行。于无量无数劫。难得值遇菩萨之宝。转正法轮调伏众生。悉令逮得明净<a href=\"/remen/fayan.html\" class=\"keylink\" target=\"_blank\">法眼</a>。成就三世一切诸佛净住<a href=\"/remen/xingyuan.html\" class=\"keylink\" target=\"_blank\">行愿</a>。具足如是等无量无边功德。一切诸佛。尽未来劫说不可尽。其名曰普贤菩萨。普正法菩萨。普化菩萨。普慧菩萨。普眼菩萨。普光菩萨。普观察菩萨。普照菩萨。普幢菩萨。普觉菩萨。如是等百万亿那由他不可说佛刹微尘等菩萨摩诃萨。皆悉具足普贤行愿。随诸世界有佛兴世。悉能往诣请转法轮。悉能受持诸佛正法。令一切佛种姓不断。悉能了达一切诸佛次第授记。随诸世界成等正觉转净法轮。于无佛世界现身为佛出兴于世。令有染者悉得清净。除灭一切菩萨<a href=\"/remen/yezhang.html\" class=\"keylink\" target=\"_blank\">业障</a>。入无碍法界。尔时普贤菩萨正受三昧。其三昧名佛华严。入三昧已。十方一切世界六种十八相震动出微妙音。一切世界无不闻者。然后安详从三昧起。尔时普慧菩萨。知诸菩萨大众云集。问普贤菩萨言。佛子。何等为诸菩萨摩诃萨依果。何等为奇特想。何等为行。何等为善知识。何等为勤修精进。何等为正希望。何等为成就众生。何等为戒。何等为自知受记法。何等为入。何等为入如来。何等为入众生心行。何等为入世界。何等为入劫。何等为说三世。何等为入三世间。何等为离忧心无厌悔。何等为无坏智。何等为陀罗尼。何等为知分别说佛。何等为发普贤心。何等为普贤愿行法。何等为大悲。何等为发菩提心<a href=\"/remen/yinyuan1.html\" class=\"keylink\" target=\"_blank\">因缘</a>。何等为于善知识起恭敬心。何等为清净。何等为波罗蜜。何等为随顺觉知。何等为决定智。何等为力。何等为平等。何等为佛法句。何等为说法。何等为受持。何等为辩。何等为胜法。何等为无著。何等为平等心。何等为出生智慧。何等为变化。何等为持。何等为大正希望。何等为深入佛法。何等为依止。何等为发<a href=\"/remen/wuwei.html\" class=\"keylink\" target=\"_blank\">无畏</a>心。何等为除灭一切疑惑发无疑心。何等为不思议。何等为巧方便微密语。何等为巧方便分别智。何等为正受三昧。何等为一切处。何等为法门。何等为通。何等为明。何等为解脱。何等为园林。何等为宫殿。何等为乐。何等为庄严。何等为发不动心。何等为不舍深心。何等为智观察。何等为分别法。何等为无垢。何等为智印。何等为智慧光明。何等为不可称量住。何等为无<a href=\"/remen/xiedai.html\" class=\"keylink\" target=\"_blank\">懈怠</a>心。何等为须弥山王正直之心。何等为深入智慧大海成。无上菩提。何等为宝住。何等为发金刚心庄严大乘。何等为发大事。何等为究竟大事。何等为不坏信。何等为授记。何等为善根<a href=\"/remen/huixiang.html\" class=\"keylink\" target=\"_blank\">回向</a>。何等为得智慧。何等为发无量无边广心。何等为藏。何等为调顺。何等为自在。何等为众生自在。何等为刹自在。何等为法自在。何等为身自在。何等为愿自在。何等为境界自在。何等为智自在。何等为通自在。何等为神力自在。何等为力自在。何等为游戏<a href=\"/remen/shentong.html\" class=\"keylink\" target=\"_blank\">神通</a>。何等为胜行。何等为力。何等为无畏。何等为不共法。何等为业。何等为身。何等为身业。何等为净身业。何等为口。何等为净口业。何等为净口业得诸守护。何等为口业成办大事。何等为心。何等为<a href=\"/remen/faxin.html\" class=\"keylink\" target=\"_blank\">发心</a>。何等为心满。何等为根。何等为直心。何等为深心。何等为方便。何等为乐修。何等为解脱深入世界。何等为入众生性。何等为习气。何等为炽然。何等为趣。何等为具足法。何等为退失佛法。何等为离生。何等为决定法。何等为出生佛道法。何等为得。善男子名号。何等为道。何等为无量道。何等为道具。何等为<a href=\"/remen/xiudao.html\" class=\"keylink\" target=\"_blank\">修道</a>。何等为庄严道。何等为足。何等为手。何等为腹。何等为藏。何等为心。何等为庄严。何等为器仗。何等为头。何等为眼。何等为耳。何等为鼻。何等为舌。何等为身。何等为意。何等为行。何等为住。何等为坐。何等为卧。何等为住。何等为行。何等为观察。何等为周遍观察。何等为奋迅。何等为师子吼。何等为净施。何等为净戒。何等为净忍。何等为净精进。何等为净禅。何等为净慧。何等为净慈。何等为净悲。何等为净喜。何等为净舍。何等为义。何等为法。何等为功德具。何等为智具。何等为明足。何等为求法。何等为明了法。何等为向法。何等为魔。何等为魔业。何等为舍离魔业。何等为见佛。何等为佛业。何等为慢业。何等为智业。何等为魔摄持。何等为佛摄持。何等为法摄持。何等为住兜率天所行事业。何等为兜率天示现命终。何等为示现降神母胎事。何等为示现微细趣。何等为生。何等为大庄严。何等为游行七步。何等为示现童子地。何等为示现采女眷属。何等为示现舍家<a href=\"/remen/chujia.html\" class=\"keylink\" target=\"_blank\">出家</a>。何等为示现苦行。何等为往诣道场。何等为坐道场。何等为坐道场时显奇特相。何等为示现降魔。何等为成等正觉。何等为转法轮。何等为因转法轮得白净法。佛子。何等为如来应供等正觉示现大般涅槃。善哉。佛子。如向所问愿具演说。</p><p>尔时普贤菩萨摩诃萨。告普慧等诸菩萨言。佛子。菩萨摩诃萨。有十种依果。何等为十。所谓菩提心依果。究竟不忘失故。善知识依果。随顺和合故。善根依果。长养诸善根故。诸波罗蜜依果。究竟<a href=\"/remen/xiuxing.html\" class=\"keylink\" target=\"_blank\">修行</a>故。一切法依果。永出<a href=\"/remen/shengsi.html\" class=\"keylink\" target=\"_blank\">生死</a>故。诸愿依果。长养菩提故。诸行依果。广修习故。菩萨依果。一生补处故。供养佛依果。信心不坏故。一切如来依果。正教离颠倒故。佛子。是为菩萨摩诃萨十种依果。若菩萨摩诃萨。住此依果。则得如来无上智依果。佛子。菩萨摩诃萨。有十种奇特想。何等为十。所谓于一切善根生自善根想。于一切善根生菩提种子想。于一切众生生菩提器想。于一切愿生自愿想。于一切法生出生死想。于一切行生自行想。于一切法生佛法想。于一切语言生语言道想。于一切佛生慈父想。于一切如来生无二想。佛子。是为菩萨摩诃萨十种奇特想。若菩萨摩诃萨。安住此想。则得无上巧妙方便转一切想。佛子。菩萨摩诃萨。有十种行。何等为十。所谓令一切众生专求正法行。善根淳熟行。善学一切戒行。长养一切善根行。一心不乱修三昧行。分别一切诸智慧行。修习一切所修行。庄严一切世界行。恭敬供养善知识行。恭敬供养诸如来行。佛子。是为菩萨摩诃萨十种行。若菩萨摩诃萨。安住此行。则得如来无上大智行。佛子。菩萨摩诃萨。有十种善知识。何等为十。所谓能令安住菩提心善知识。能令修习善根善知识。能令究竟诸波罗蜜善知识。能令分别解说一切法善知识。能令安住成熟一切众生善知识。能令具足辩才随问能答善知识。能令不着一切生死善知识。能令于一切劫行菩萨行心无厌倦善知识。能令安住普贤<a href=\"/remen/xingshan.html\" class=\"keylink\" target=\"_blank\">行善</a>知识。能令深入一切佛智善知识。佛子。是为菩萨摩诃萨十种善知识。佛子。菩萨摩诃萨。有十种勤修精进。何等为十。所谓教化一切众生勤修精进。入一切法勤修精进。令一切世界清净勤修精进。究竟一切菩萨所学勤修精进。令一切众生灭一切恶勤修精进。除灭一切<a href=\"/remen/diyu.html\" class=\"keylink\" target=\"_blank\">地狱</a>饿鬼畜生阎罗王苦勤修精进。降一切魔勤修精进。为一切众生作清净眼勤修精进。恭敬供养一切诸佛勤修精进。令一切如来皆悉欢喜勤修精进。佛子。是为菩萨摩诃萨十种勤修精进。若菩萨摩诃萨。住此精进。则具如来无上精进波罗蜜。佛子。菩萨摩诃萨。有十种正希望。何等为十。所谓自住菩提心亦令众生住菩提心正希望。自离忿诤亦令一切众生离于忿诤正希望。自离愚痴安住佛法。亦令众生舍离愚痴安住佛法正希望。自修善根专求正法亦令众生修习善根专求正法正希望。自究竟诸波罗蜜得到彼岸亦令众生究竟诸波罗蜜得到彼岸正希望。自生如来种姓家亦令众生生如来种姓家正希望。自深入观一切法无尽性亦令众生深入观一切法无尽性正希望。自不诽谤一切佛法亦令众生不诽谤一切佛法正希望。自满一切智愿亦令众生满一切智愿正希望。自深入一切如来无尽智藏亦令众生深入一切如来无尽智藏正希望。佛子。是为菩萨摩诃萨十种正希望。若菩萨摩诃萨。安住此法。则得如来无上平等大智正希望。佛子。菩萨摩诃萨。有十种法成就众生。何等为十。所谓<a href=\"/remen/bushi.html\" class=\"keylink\" target=\"_blank\">布施</a>成就众生。色身端严成就众生。说法成就众生。同意成就众生。无染着成就众生。叹菩萨行成就众生。示现一切世界炽然成就众生。叹如来功德成就众生。示现神力自在成就众生。种种巧方便微密随顺世间行成就众生。佛子。是为菩萨摩诃萨十种成就众生。若菩萨摩诃萨。安住此法。则能成就一切众生。</p><p>佛子。菩萨摩诃萨。有十种戒。何等为十。所谓不坏菩提心戒。离声闻缘觉地戒。饶益观察一切众生戒。令一切众生住佛法戒。一切菩萨学戒戒。一切无所有戒。一切善根回向菩提戒。不着一切如来身戒。佛子。菩萨摩诃萨。有十种自知受记法。令彼菩萨自知受记。何等为十。所谓一向发菩提心菩萨受记。不厌菩萨行菩萨受记。于一切劫修诸苦行菩萨受记。随顺一切佛法菩萨受记。于一切如来所说决定信向菩萨受记。具足修习一切善根菩萨受记。令一切众生安住菩提菩萨受记。于一切善知识和合随顺菩萨受记。于一切善知识生如来想菩萨受记。守护菩提本愿菩萨受记。佛子。是为菩萨摩诃萨十种自知受记法。令彼菩萨自知受记。佛子。菩萨摩诃萨有十种入。何等为十。所谓入愿。入行。入聚。入波罗蜜。入具足。入分别愿。入性。入庄严刹。入神力自在。入示现出生。佛子。是为菩萨摩诃萨十种入。亦入三世一切菩萨所入。佛子。菩萨摩诃萨。有十种深入如来。何等为十。所谓深入无量无边诸佛菩提。深入无量无边转净法轮。深入无量无边诸方便法。深入无量无边微妙音声。深入无量无边调伏众生。深入无量无边神力自在。深入无量无边种种异身。深入无量无边三昧。深入无量无边力无所畏。深入无量无边示现涅槃。佛子。是为菩萨摩诃萨十种深入如来。此十种深入法。三世诸佛悉亦共入。佛子。菩萨摩诃萨。有十种入众生心行。何等为十。所谓入过去一切众生心行。入未来一切众生心行。入现在一切众生心行。入一切众生诸善根行。入一切众生不善根行。入一切众生心心所行。入一切众生诸根行。入一切众生种性行。入一切众生烦恼使习气行。入一切众生时非时调伏行。佛子。是为十种入众生心行。因是十种入众生心行。则能普入一切众生心行。佛子。菩萨摩诃萨。有十种入世界。何等为十。所谓入不净世界。入清净世界。入小世界。入中世界。入微尘世界。入微细世界。入伏世界。入仰世界。入有佛世界。入无佛世界。佛子。是为菩萨摩诃萨十种入世界。因此十种入世界。则能普入一切世界。佛子。菩萨摩诃萨。有十种入劫。何等为十。所谓入过去劫。入未来劫。入现在劫。入可数劫。入不可数劫。入可数不可数劫。入不可数可数劫。入一切劫非劫。入非劫一切劫。入一切劫即是一念。佛子。是为菩萨摩诃萨十种入劫。因此十种入劫。则能普入一切诸劫。</p></div>"
},{
    "title": "第三十八卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第三十八卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>离<a href=\"/remen/shijian.html\" class=\"keylink\" target=\"_blank\">世间</a>品第三十三之二</p><p><a href=\"/remen/fozi.html\" class=\"keylink\" target=\"_blank\">佛子</a>。菩萨摩诃萨。有十种说三世。何等为十。所谓过去世说过去世。过去世说未来世。过去世说现在世。未来世说过去世。未来世说现在世。未来世说无尽。现在世说未来世。现在世说过去世。现在世说平等。现在世说三世即一念。佛子。是为菩萨摩诃萨十种说三世。因此十种说三世。则能普说一切三世。佛子。菩萨摩诃萨。有十种入三世间。何等为十。所谓入世间。入语言道。入性。入施设。入想。入名字。入语言。入无尽。入离欲。入寂灭。佛子。是为菩萨摩诃萨十种入三世间。因此十种入三世间。则能普入一切三世间。佛子。菩萨摩诃萨有十种舍离忧恼心无厌悔。何等为十。所谓<a href=\"/remen/gongyang.html\" class=\"keylink\" target=\"_blank\">供养</a>一切佛舍离忧恼心无厌悔。亲近一切善知识舍离忧恼心无厌悔。专求一切法舍离忧恼心无厌悔。常闻<a href=\"/remen/zhengfa.html\" class=\"keylink\" target=\"_blank\">正法</a>舍离忧恼心无厌悔。常说正法舍离忧恼心无厌悔。<a href=\"/remen/jiaohua.html\" class=\"keylink\" target=\"_blank\">教化</a>调伏一切<a href=\"/remen/zhongsheng.html\" class=\"keylink\" target=\"_blank\">众生</a>舍离忧恼心无厌悔。令一切众生安住佛道舍离忧恼心无厌悔。于一一世界中行不可说不可说菩萨行舍离忧恼心无厌悔。游行一切世界教化众生舍离忧恼心无厌悔。出生一切<a href=\"/remen/fofa.html\" class=\"keylink\" target=\"_blank\">佛法</a>舍离忧恼心无厌悔。佛子。是为菩萨摩诃萨十种舍离忧恼心无厌悔。若菩萨摩诃萨安住此法。则得如来无上<a href=\"/remen/zhihui.html\" class=\"keylink\" target=\"_blank\">智慧</a>。永离厌悔。佛子。菩萨摩诃萨。有十种不可坏智。何等为十。所谓知众生智不可坏。知诸根智不可坏。知受生智不可坏。知世界智不可坏。知法界智不可坏。知佛智不可坏。知法智不可坏。知僧智不可坏。知三世智不可坏。知一切语言道智不可坏。佛子。是为菩萨摩诃萨十种不可坏智。若菩萨摩诃萨安住此智。则得如来无上不可坏智。佛子。菩萨摩诃萨。有十种陀罗尼。何等为十。所谓闻持陀罗尼。不忘一切法故。持正法陀罗尼。巧方便分别一切法如实故。不生一切法陀罗尼。觉一切法无<a href=\"/remen/zixing.html\" class=\"keylink\" target=\"_blank\">自性</a>故。法明陀罗尼。普照不可思议诸佛法故。<a href=\"/remen/sanmei.html\" class=\"keylink\" target=\"_blank\">三昧</a>陀罗尼。于现在一切佛所闻法不乱故。音声<a href=\"/remen/yuanman.html\" class=\"keylink\" target=\"_blank\">圆满</a>陀罗尼。究竟解了不可思议语言法故。三世陀罗尼。分别说一切三世佛不思议法故。种种辩才陀罗尼。分别解说无量无边诸佛法故。出生无碍耳陀罗尼。不可说佛所说诸法悉能闻故。持一切佛法陀罗尼。安住如来十力<a href=\"/remen/wuwei.html\" class=\"keylink\" target=\"_blank\">无畏</a>故。佛子。是为菩萨摩诃萨十种陀罗尼。若菩萨摩诃萨欲得此法。应勤修学。佛子。菩萨摩诃萨。知分别说十种佛。何等为十。所谓正觉佛。愿佛。业报佛。住持佛。化佛。法界佛。心佛。三昧佛。性佛。如意佛。佛子。是为菩萨摩诃萨知分别说十种佛。</p><p>佛子。菩萨摩诃萨。有十种发普贤心。何等为十。所谓发大慈心。救护一切众生故。发大悲心。代一切众生受一切苦毒故。发一切施为首心。悉舍一切诸所有故。发<a href=\"/remen/zhengnian.html\" class=\"keylink\" target=\"_blank\">正念</a>一切智为首心。乐求一切佛法故。发<a href=\"/remen/gongde.html\" class=\"keylink\" target=\"_blank\">功德</a><a href=\"/remen/zhuangyan.html\" class=\"keylink\" target=\"_blank\">庄严</a>心。学一切菩萨诸行故。发金刚心。一切受生不忘失故。发大海心。一切白净法悉流入故。发须弥山王心。一切诽谤苦言悉堪忍故。发安隐心。施一切众生无畏故。发究竟<a href=\"/remen/banruo.html\" class=\"keylink\" target=\"_blank\">般若</a>波罗蜜到<a href=\"/remen/bian.html\" class=\"keylink\" target=\"_blank\">彼岸</a>心。巧分别一切法无所有故。佛子。是为菩萨摩诃萨十种发普贤心。若菩萨摩诃萨安住此心。以少方便则具足普贤巧方便智。佛子。菩萨摩诃萨。有十种普贤愿行法。何等为十。所谓尽未来劫行菩萨行普贤愿行法。恭敬供养未来一切佛普贤愿行法。立一切众生于普贤菩萨愿行普贤愿行法。积集一切善根普贤愿行法。入一切波罗蜜普贤愿行法。满足一切菩萨愿行普贤愿行法。庄严一切世界普贤愿行法。<a href=\"/remen/wangsheng.html\" class=\"keylink\" target=\"_blank\">往生</a>一切佛所普贤愿行法。善巧方便求一切法普贤愿行法。于一切十方佛刹成无上<a href=\"/remen/puti.html\" class=\"keylink\" target=\"_blank\">菩提</a>普贤愿行法。佛子。是为菩萨摩诃萨十种普贤愿行法。若菩萨摩诃萨修此愿行。疾得具足普贤愿行。佛子。菩萨摩诃萨。有十种大悲常观众生。何等为十。所谓观察众生无所归依而起大悲。观察众生随逐邪道而起大悲。观察众生贫无善根而起大悲。观察众生长寝<a href=\"/remen/shengsi.html\" class=\"keylink\" target=\"_blank\">生死</a>而起大悲。观察众生行不善法而起大悲。观察众生欲缚所缚而起大悲。观察众生在生死海而起大悲。观察众生久远长病而起大悲。观察众生无欲善法而起大悲。观察众生失诸佛法而起大悲。佛子。是为菩萨摩诃萨十种大悲常观众生。佛子。菩萨摩诃萨。有十种发<a href=\"/remen/putixin.html\" class=\"keylink\" target=\"_blank\">菩提心</a><a href=\"/remen/yinyuan1.html\" class=\"keylink\" target=\"_blank\">因缘</a>。何等为十。所谓教化成熟一切众生发菩提心因缘。除灭一切众生苦发菩提心因缘。与一切众生种种快乐发菩提心因缘。除灭一切众生愚闇发菩提心因缘。与一切众生佛智发菩提心因缘。恭敬供养一切诸佛发菩提心因缘。随如来教令佛<a href=\"/remen/huanxi.html\" class=\"keylink\" target=\"_blank\">欢喜</a>发菩提心因缘。见佛色身相好发菩提心因缘。入一切佛智发菩提心因缘。显现<a href=\"/remen/foli.html\" class=\"keylink\" target=\"_blank\">佛力</a>无畏发菩提心因缘。佛子。是为菩萨摩诃萨十种发菩提心因缘。若菩萨摩诃萨发菩提心应当恭敬供养亲近善知识。何以故。欲速觉一切智故。彼菩萨摩诃萨恭敬供养亲近善知识。起十种心。何等为十。所谓于善知识。起给侍心。不违心。随顺心。欢喜心。不求利心。一向心。同善根心。同愿心。如来心。同满行心。佛子。是为菩萨摩诃萨于善知识起十种心。佛子。若菩萨摩诃萨发如是十种心。则得十种清净。何等为十。所谓正直心清净。究竟不失故。色身清净。随所应化无不见故。音声圆满清净。究竟一切语言法故。辩才清净。巧方便说不可思议诸佛法故。智慧清净。除灭一切愚痴闇故。受生清净。具足菩萨<a href=\"/remen/zizai.html\" class=\"keylink\" target=\"_blank\">自在</a>力故。眷属清净。成就过去同行众生诸善根故。<a href=\"/remen/guobao.html\" class=\"keylink\" target=\"_blank\">果报</a>清净。除灭一切<a href=\"/remen/yezhang.html\" class=\"keylink\" target=\"_blank\">业障</a>故。诸愿清净。同一切菩萨故。诸行清净。究竟普贤菩萨行故。佛子。是为菩萨摩诃萨十种清净佛子。菩萨摩诃萨。有十种波罗蜜。何等为十。所谓檀波罗蜜。舍一切有故。尸波罗蜜。净佛戒故。羼提波罗蜜。具足佛忍故。<a href=\"/remen/jingjin.html\" class=\"keylink\" target=\"_blank\">精进</a>波罗蜜。于一切时不退转故。禅波罗蜜。正念不乱故。般若波罗蜜。观一切法悉如如故。智波罗蜜。深入佛力故。愿波罗蜜。普贤菩萨愿行满故。神力波罗蜜。示现一切<a href=\"/remen/shentong.html\" class=\"keylink\" target=\"_blank\">神通</a>力故。法波罗蜜摄取一切法故。佛子。是为菩萨摩诃萨十种波罗蜜。若菩萨摩诃萨安住此法。则得如来无上究竟智波罗蜜。佛子。菩萨摩诃萨。有十种随顺觉知。何等为十。所谓随顺觉知一切世界。随顺觉知一切众生不可思议。随顺觉知一切诸法不一不异。随顺觉知一切法界。随顺觉知一切<a href=\"/remen/xukong.html\" class=\"keylink\" target=\"_blank\">虚空</a>界。随顺觉知一切世界入过去世。随顺觉知一切世界入未来世。随顺觉知一切世界入现在世。随顺觉知一切如来于一念中具足愿行。随顺觉知三世诸佛悉同一行。佛子。是为菩萨摩诃萨十种随顺觉知。若菩萨摩诃萨安住此法。则得一切法自在。普照随意满愿。于一念中觉无上道。一切佛法悉现在前。佛子。菩萨摩诃萨。有十种决定智。何等为十。所谓决定了知一切诸法于一念中。决定了知一切诸法以无碍智。决定了知一切众生心心所行。决定了知一切众生皆悉同根。决定了知一切众生<a href=\"/remen/fannao.html\" class=\"keylink\" target=\"_blank\">烦恼</a>习气诸行。决定了知一切众生诸心使行。决定了知一切众生善不善行。决定了知一切菩萨愿行。决定了知神力自在变化住持。决定了知一切如来成就十力。佛子。是为菩萨摩诃萨十种决定智。若菩萨摩诃萨安住此法。则得一切诸法巧妙方便。佛子。菩萨摩诃萨。有十种力。何等为十。所谓深入一切法力。解一切法犹如化力。解一切法犹如幻力。令一切法入佛法力。于一切法无染着力。专求一切善妙法力。一向恭敬供养一切善知识力。令一切善根悉究竟得无上智力。深心信解一切佛法不诽谤力。究竟不退一切智心力。佛子。是为菩萨摩诃萨十种力。若菩萨摩诃萨安住此力。则能具足如来无上十力。佛子。菩萨摩诃萨。有十种平等。何等为十。所谓一切众生平等。一切法平等。一切佛刹平等。一切佛乘平等。一切善根平等。一切菩提平等。一切愿平等。一切波罗蜜平等。一切行平等。一切佛平等。佛子。是为菩萨摩诃萨十种平等。若菩萨摩诃萨住此平等。则具足一切诸佛无上平等。佛子。菩萨摩诃萨。有十种方便佛法句。何等为十。所谓说一切法言说方便佛法句。一切法如幻。一切法如电。一切法缘起。一切法净业。一切法文字。一切法实际。一切法<a href=\"/remen/wuxiang.html\" class=\"keylink\" target=\"_blank\">无相</a>。一切法真实义。一切法法界。佛子。是为菩萨摩诃萨十种方便佛法句。若菩萨摩诃萨安住此法。则得无上方便一切智。佛子。菩萨摩诃萨有十种<a href=\"/remen/shuofa.html\" class=\"keylink\" target=\"_blank\">说法</a>。何等为十。所谓说甚深法。说胜妙法。说种种庄严法。说一切智法。说随顺波罗蜜法。说出生如来力法。分别说三世法。说不退菩萨法。说赞叹一切佛功德法。说一切菩萨行一切佛平等一切如来境界法。佛子。是为菩萨摩诃萨十种说法。若菩萨摩诃萨住此说法。则得如来无上说法。佛子。菩萨摩诃萨。有十种<a href=\"/remen/shouchi.html\" class=\"keylink\" target=\"_blank\">受持</a>。何等为十。所谓受持一切善根功德。受持一切佛所说法。受持一切譬谕。受持一切方便法门。受持一切出生陀罗尼门。受持一切除疑惑法。受持一切菩萨具足法受持一切如来所。说平等三昧法门。受持一切普照法门。受持一切诸佛自在神力。佛子。是为菩萨摩诃萨十种受持。若菩萨摩诃萨安住此法。则得如来无上智慧持法。佛子。菩萨摩诃萨。有十种辩。何等为十。所谓不虚妄取一切法辩。于一切法无所行辩。于一切法无所著辩。于一切法悉空无辩。于一切法无闇障辩。于一切法佛所持辩。于一切法不由他悟辩。于一切法巧方便说句味身辩。于一切法说众生辩。于一切众生等心观察令欢喜辩。佛子。是为菩萨摩诃萨十种辩。若菩萨摩诃萨安住此辩。则得如来无上巧方便辩。佛子。菩萨摩诃萨。有十种胜法。何等为十。所谓成熟一切众生胜法。普照一切诸法胜法。修习一切善根一切行胜法。大乘智慧胜法。具足无著净戒胜法。一切善根悉<a href=\"/remen/huixiang.html\" class=\"keylink\" target=\"_blank\">回向</a>菩提胜法。勤修精进不退胜法。降伏一切众魔胜法。发菩提心自在游行胜法。随时应化现成菩提胜法。佛子。是为菩萨摩诃萨十种胜法。若菩萨摩诃萨安住此法。则得如来无上大智胜法。佛子。菩萨摩诃萨。有十种无著。何等为十。所谓于一切世界无著。于一切众生无著。于一切法无著。于一切所作无著。于一切善根无著。于一切生处无著。于一切愿无著。于一切行无著。于一切菩萨无著。于一切佛无著。佛子。是为菩萨摩诃萨十种无著。若菩萨摩诃萨安住此法。则能速转一切众想。得清净无上无所著智。佛子。菩萨摩诃萨。有十种平等心。何等为十。所谓长养一切功德平等心。一切语言法平等心。于一切众生平等心。于一切众生业报平等心。入一切法平等心。于一切净秽佛刹平等心。于一切众生性若好若丑平等心。于一切行无所选择平等心。入一切如来力无所畏平等心。入一切如来智慧平等心。佛子。是为菩萨摩诃萨十种平等心。若菩萨摩诃萨安住此心。则得如来无上平等心。佛子。菩萨摩诃萨。有十种出生智慧。何等为十。所谓入一切众生性出生智慧。入一切佛刹无一无异出生智慧。入分别十方一切世界网出生智慧。入一切俯仰翻覆世界等出生智慧。巧方便入一切诸法无一无异出生智慧。入一切种种异身出生智慧。入一切世间颠倒惑网悉无所著出生智慧。入一切法究竟一乘出生智慧。入一切法界自在神力出生智慧。入三世一切众生诸佛种性常不断绝出生智慧。佛子。是为菩萨摩诃萨十种出生智慧。若菩萨摩诃萨安住此法。则得无尽法藏。佛子。菩萨摩诃萨。有十种变化。何等为十。所谓众生变化。身变化。佛刹变化。供养变化。音声变化。<a href=\"/remen/xingyuan.html\" class=\"keylink\" target=\"_blank\">行愿</a>变化。调伏成熟众生变化。菩提变化。说法变化。住持变化。佛子。是为菩萨摩诃萨十种变化。若菩萨摩诃萨安住此法。则得一切无上化法。</p><p>佛子。菩萨摩诃萨。有十种持。何等为十。所谓佛持。法持。众生持。业持。愿持。行持。境界持。妙持。善持。智持。佛子。是为菩萨摩诃萨十种持。若菩萨摩诃萨安住此持。则于一切法得自在持。佛子。菩萨摩诃萨。有十种大正希望。何等为十。所谓菩萨摩诃萨发如是心。尽未来世一切诸佛出兴于世。我当随顺奉行悉令欢喜。得大正希望。彼一切如来应供等正觉。我当以无上恭敬供养而供养之。得大正希望。恭敬供养彼诸佛已。必当具足诲我正法。闻正法已。三世菩萨一切诸地所生功德。令我悉得。得大正希望。菩萨摩诃萨发如是心。我当于不可说不可说劫修菩萨行。常不离佛及诸菩萨。得大正希望。菩萨摩诃萨发如是心。我当正向菩提离一切畏。所谓不活畏。恶名畏。死畏。恶道畏。大众畏。如是等畏我当远离休息除灭。一切众魔外道不能坏我。得大正希望。菩萨摩诃萨发如是心。令一切众生究竟成就无上菩提。安住菩提。成菩提已。我当于彼佛所。尽其形寿修菩萨行。恭敬供养彼诸如来。彼诸如来灭度之后。我当悉取<a href=\"/remen/sheli.html\" class=\"keylink\" target=\"_blank\">舍利</a>起无量塔而供养之。受持守护彼诸佛法。得大正希望。菩萨摩诃萨发如是心。令十方一切世界。悉以无上庄严而庄严之。平等清净住持出生。神力自在六种震动。得大正希望。菩萨摩诃萨发如是心。令一切众生悉除疑惑。清净直心除灭烦恼。永闭恶道开善趣门。成就慧光照除痴闇。降伏众魔置安隐处。得大正希望。菩萨摩诃萨发如是心。无量无数劫。如来难值正法难闻。譬如优昙钵华。我欲见佛听受正法应念见闻。于彼佛所直心清净。离众谄曲舍幻伪法。常见诸佛一心恭敬。得大正希望。菩萨摩诃萨发如是心。我当击大法鼓。雨<a href=\"/remen/ganlu.html\" class=\"keylink\" target=\"_blank\">甘露</a>法。作大法施。清净无畏大师子吼。满足大愿安住法界。于无量无数劫。常为众生讲说正法。安住大悲身口意业未曾疲厌。得大正希望。佛子。是为菩萨摩诃萨十种大正希望。若菩萨摩诃萨安住此法。则得无上智慧大正希望。</p><p>佛子。菩萨摩诃萨有十种深入佛法。何等为十。所谓一切世界入过去世。是为第一深入佛法。一切世界入未来世。是为第二深入佛法。一切世界入现在世。所有世界数。世界行。世界说。世界清净。世界智。悉入现在世。是为第三深入佛法。一切世界悉分别入一切世界。是为第四深入佛法。悉分别入一切众生业报。是为第五深入佛法。悉分别入一切菩萨行。是为第六深入佛法。悉次第知过去一切如来。是为第七深入佛法。悉次第知未来一切诸佛出兴于世。是为第八深入佛法。悉知现在十方世界一切佛刹。佛及眷属说法教化。法界虚空界等众生。是为第九深入佛法。知世间法。知声闻缘觉菩萨法。知如来法。于彼诸法。无一无异。而说一异。于彼诸法。悉入法界。无所入故。<a href=\"/remen/rufa.html\" class=\"keylink\" target=\"_blank\">如法</a>相说。无所染着。是为第十深入佛法。佛子。是为菩萨摩诃萨十种深入佛法。若菩萨摩诃萨安住此法。则能深入阿耨多罗三藐三菩提甚深智慧。佛子。菩萨摩诃萨。有十种依止。菩萨依此行菩萨行。何等为十。所谓依善知识行菩萨行。依一切善根行菩萨行。依清净佛刹行菩萨行。依不舍一切众生行菩萨行。依深入一切波罗蜜行菩萨行。依一切菩萨满足诸愿行菩萨行。依无量菩提心行菩萨行。依一切诸佛菩提行菩萨行。佛子。是为菩萨摩诃萨十种依止。菩萨依此行菩萨行。</p><p>佛子。菩萨摩诃萨。有十种发无畏心。何等为十。所谓灭一切业障发无畏心。佛灭度后受持守护正法发无畏心。降一切魔发无畏心。不惜身命发无畏心。如法调伏一切外道发无畏心。令一切众生皆悉欢喜发无畏心。令一切大众皆悉欢喜发无畏心。调伏一切天龙夜叉乾闼婆阿修罗迦楼罗紧那罗摩睺罗伽发无畏心。远离声闻缘觉地入甚深法发无畏心。于不可说不可说劫修菩萨行心无疲厌发无畏心。佛子。是为菩萨摩诃萨十种发无畏心。若菩萨摩诃萨安住此心。则得如来大智无所畏心。佛子。菩萨摩诃萨。有十种除灭一切疑惑发无疑心。何等为十。所谓菩萨摩诃萨发如是心。<a href=\"/remen/bushi.html\" class=\"keylink\" target=\"_blank\">布施</a>摄取一切众生。戒忍精进定慧慈悲喜舍摄取一切众生。不生疑惑。若生疑惑无有是处。是为第一除灭一切疑惑发无疑心。菩萨摩诃萨发如是心。未来一切诸佛出兴于世。我当奉给恭敬供养。于彼不生疑惑。若生疑惑无有是处。是为第二除灭一切疑惑发无疑心。菩萨摩诃萨发如是心。令一切世界。种种庄严。放大光明网。皆悉普照。于彼不生疑惑。若生疑惑无有是处。是为第三除灭一切疑惑发无疑心。菩萨摩诃萨发如是心。我当尽未来际劫修菩萨行。无量无数。不可思议。不可称量。不可分齐。不可说不可说。一切算数所不能及。法界虚空界等众生。悉以无上教化调伏。成熟彼诸众生心无疲厌。于彼不生疑惑。若生疑惑无有是处。是为第四除灭一切疑惑发无疑心。菩萨摩诃萨发如是心。我当成满诸愿。行菩萨行。出生一切智。安住一切智。于彼不生疑惑。若生疑惑无有是处。是为第五除灭一切疑惑发无疑心。菩萨摩诃萨发如是心。我当为一切世间行菩萨行。作大灯明普照佛法。于彼不生疑惑。若生疑惑无有是处。是为第六除灭一切疑惑发无疑心。菩萨摩诃萨发如是心。我当说一切法悉是佛法。随其所应化一切故。于彼不生疑惑。若生疑惑无有是处。是为第七除灭一切疑惑发无疑心。菩萨摩诃萨发如是心。我当得无碍法门。除灭一切障碍。究竟逮得无上正觉。于彼不生疑惑。若生疑惑无有是处。是为第八除灭一切疑惑发无疑心。菩萨摩诃萨发如是心。我当知一切世间法即是出世间法。断一切颠倒。以一庄严而自庄严。无所庄严。不由他悟。于彼不生疑惑。若生疑惑无有是处。是为第九除灭一切疑惑发无疑心。菩萨摩诃萨发如是心。我当成等正觉。得一切智。永灭一切颠倒疑惑。成一念智。无二智。无所有智。无碍智。无为智。无著智。不可说实际境界智。于彼不生疑惑。若生疑惑无有是处。是为第十除灭一切疑惑发无疑心。佛子。是为菩萨摩诃萨十种除灭一切疑惑发无疑心。若菩萨摩诃萨安住此法。则于一切佛法得无疑心。</p><p>佛子。菩萨摩诃萨。有十种不可思议。何等为十。所谓一切善根不可思议。一切愿不可思议。解一切法如幻不可思议。发菩提心修菩萨行。善根无所依住。而亦不失无所染着。是为第四不可思议。深解一切法亦不灭度。一切诸愿未成满故。是为第五不可思议。行菩萨行。示现受胎出生。<a href=\"/remen/chujia.html\" class=\"keylink\" target=\"_blank\">出家</a>苦行。往诣道场。降伏众魔。成最正觉。转正法轮。于一切法而得自在。示现大般<a href=\"/remen/niepan.html\" class=\"keylink\" target=\"_blank\">涅槃</a>。而亦不舍大愿。大慈救护众生。是为第六不可思议。示现如来十力自在。而亦不舍法界等心。教化成熟一切众生。是为第七不可思议。解一切法无相有相。有相无相。非劫是劫。劫是非劫。非有是有。有是非有。非行是行。行是非行。非说是说。说是非说。是为第八不可思议。解发菩提心与菩提等。解菩提与发菩提心等。解初发菩提心及菩提与一切众生等。亦不生心颠倒。想颠倒。见颠倒。是为第九不可思议。于念念中入灭尽三昧正受。灭一切漏而不证实际。又亦不尽有漏善根。知一切法无漏。亦知漏灭尽。知一切佛法是世间法。于佛法中不取世间相。于世间法中不取佛<a href=\"/remen/faxiang.html\" class=\"keylink\" target=\"_blank\">法相</a>。一切诸法悉入法界。无所入故。解一切法悉无二。不变易故。佛子。是为菩萨摩诃萨第十不可思议。若菩萨摩诃萨安住此法。则得如来不可思议法。佛子。菩萨摩诃萨。有十种巧方便微密语。何等为十。所谓于一切经典巧方便微密语。于一切受生处巧方便微密语。觉一切菩萨神力自在巧方便微密语。于一切众生业报巧方便微密语。于一切众生垢净起巧方便微密语。于一切法究竟无碍门巧方便微密语。于一切虚空界一一方面世界成坏无处不现巧方便微密语。于一切法界一切诸方乃至微细处现成等正觉如来充满一切法界乃至示现大般涅槃悉分别见巧方便微密语。解一切众生悉同涅槃无变易故而不舍大愿。乃至究竟满足一切智愿巧方便微密语。解一切法不由他悟而亦不离诸善知识,恭敬如来,随顺善知识,修诸善根,回向善根,安住善根,相续善根,同一善根,一道善根,一成就善根巧方便微密语。佛子。是为菩萨摩诃萨十种巧方便微密语。若菩萨摩诃萨安住此法。则得如来无上巧方便微密语。</p><p>佛子。菩萨摩诃萨有十种巧方便分别智。何等为十。所谓入一切佛刹巧方便分别智。入一切众生处巧方便分别智。入一切众生心心所行巧方便分别智。入一切众生根巧方便分别智。入一切众生诸行业报巧方便分别智。入一切声闻行巧方便分别智。入一切缘觉行巧方便分别智。入一切菩萨行巧方便分别智。入一切世间法巧方便分别智。入一切佛法巧方便分别智。佛子。是为菩萨摩诃萨十种巧方便分别智。若菩萨摩诃萨。安住此法。则得一切诸佛无上巧方便分别智。佛子。菩萨摩诃萨有十种正受三昧。何等为十。所谓一切世界正受三昧。一切众生身正受三昧。一切法正受三昧。见一切诸佛正受三昧。善巧住持一切劫正受三昧。巧方便出生不可思议身正受三昧。一切如来身正受三昧。巧随顺觉一切众生平等正受三昧。于一念中正受一切菩萨三昧。于一念中以无碍智具足成就一切菩萨行不舍大愿善巧智慧正受三昧。佛子。是为菩萨摩诃萨十种正受三昧。若菩萨摩诃萨。安住此三昧。则得一切诸佛无上巧方便智正受三昧。佛子。菩萨摩诃萨。有十种一切处。何等为十。所谓一切众生处。一切佛刹处。一切众生性处。一切火灾处。一切水灾处。一切佛处。一切出生庄严处。一切如来无量功德处。一切分别说法处。一切如来种种供养处。佛子。是为菩萨摩诃萨十种一切处。若菩萨摩诃萨安住此处。则得如来无上一切大智处。佛子。菩萨摩诃萨。有十种法门。何等为十。所谓一身充满一切世界法门。示现一切世界种种无量色法门。一切世界入一佛刹法门。住持一切众生法门。如来庄严身充满一切世界法门。遍至一切世界法门。于一念中游行一切世界法门。于一佛刹示现一切如来出世法门。一身充满一切法界法门。于一念中示现一切诸佛神力法门。佛子。是为菩萨摩诃萨十种法门。若菩萨摩诃萨住此法门。则得如来无上法门。佛子。菩萨摩诃萨有十种神通。何等为十。所谓出生念<a href=\"/remen/suming.html\" class=\"keylink\" target=\"_blank\">宿命</a>方便智通。出生无碍天耳方便智通。出生知一切众生不可思议心心数法方便智通。出生无碍天眼观察众生方便智通。出生不可思议自在神力示现众生方便智通。出生一身示现不可思议世界方便智通。出生于一念中往诣不可说世界方便智通。出生不可思议庄严具庄严一切世界方便智通。出生不可说不可说<a href=\"/remen/huashen.html\" class=\"keylink\" target=\"_blank\">化身</a>示现众生方便智通。出生不可说世界成阿耨多罗三藐三菩提不可思议示现众生方便智通。佛子。是为菩萨摩诃萨十种神通。若菩萨摩诃萨。安住此通。则得无上大方便智通。显现诸佛自在神力。</p></div>"
},{
    "title": "第三十九卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第三十九卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>离<a href=\"/remen/shijian.html\" class=\"keylink\" target=\"_blank\">世间</a>品第三十三之三</p><p><a href=\"/remen/fozi.html\" class=\"keylink\" target=\"_blank\">佛子</a>。菩萨摩诃萨。有十种明。何等为十。所谓出生知一切<a href=\"/remen/zhongsheng.html\" class=\"keylink\" target=\"_blank\">众生</a>业报方便智明。出生知一切众生境界<a href=\"/remen/jietuo.html\" class=\"keylink\" target=\"_blank\">解脱</a>寂灭净心方便智明。出生入一切境界一切众生种种决定一切法无所有金刚方便智明。出生不可思议净妙音声无量世界无不普闻方便智明。出生<a href=\"/remen/zhihui.html\" class=\"keylink\" target=\"_blank\">智慧</a>除灭一切毁害染着方便智明。出生受生方便不受生方便方便智明。于一切境界转诸受想方便智明。知一切法无性无非性。<a href=\"/remen/wuxiang.html\" class=\"keylink\" target=\"_blank\">无相</a>无非相。一性无性故。而于<a href=\"/remen/wuliangjie.html\" class=\"keylink\" target=\"_blank\">无量劫</a>种种<a href=\"/remen/shuofa.html\" class=\"keylink\" target=\"_blank\">说法</a>。修习善根成阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>方便智明。知一切众生生。亦知无生。知一切众生灭。亦知无灭。知因知缘。知事知境界知行。知生知灭。知众生说。知愚痴知离愚痴。知颠倒知非颠倒。知垢浊知清净。知<a href=\"/remen/shengsi.html\" class=\"keylink\" target=\"_blank\">生死</a>知<a href=\"/remen/niepan.html\" class=\"keylink\" target=\"_blank\">涅槃</a>。知有知无。知着知不着。知坚固知离。知转知不转。知起知不起。知坏知道知成就知根。知众生受化。随器应故。<a href=\"/remen/jiaohua.html\" class=\"keylink\" target=\"_blank\">教化</a>众生。未曾忘失菩萨所行。何以故。菩萨摩诃萨发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。为教化众生故。是故菩萨摩诃萨。常化众生。而不失菩萨行。身无疲倦。不违一切众生。观察缘起方便智明。不着诸刹不起着心。不着诸佛不起着心。不着一切法不起着心。不着世界不起着心。不着众生不起着心。不见众生。不化众生。不调伏众生。不为众生说法。而亦不舍菩萨<a href=\"/remen/xingyuan.html\" class=\"keylink\" target=\"_blank\">行愿</a>。长养大悲。见一切佛。听受<a href=\"/remen/zhengfa.html\" class=\"keylink\" target=\"_blank\">正法</a>未曾忘失。得佛依果种诸善根。于如来所不舍恭敬<a href=\"/remen/gongyang.html\" class=\"keylink\" target=\"_blank\">供养</a>之心。增长恭敬供养之心。具足成就法界等心。<a href=\"/remen/zizai.html\" class=\"keylink\" target=\"_blank\">自在</a>神力六种震动不可思议无量世界知种种说法。知众生数。知种种众生。知苦起知苦灭。知一切行苦。知一切行悉如电光。行菩萨行永断一切生死根本。悉能救护一切众生。行菩萨行无所染污。不断一切如来种性。发须弥山王心。不可倾动。除灭一切颠倒众想。一切智门悉现在前。不动不坏成等正觉。于生死海悉能济渡一切众生。方便智明。佛子。是为菩萨摩诃萨十种明。若菩萨摩诃萨安住此明。则得如来无上巧方便智明。佛子。菩萨摩诃萨。有十种解脱。何等为十。所谓<a href=\"/remen/fannao.html\" class=\"keylink\" target=\"_blank\">烦恼</a>解脱。邪见解脱。炽然解脱。阴界入解脱。超出声闻缘觉地解脱。无生法忍解脱。不着一切佛刹一切众生一切诸法。住无量无边诸菩萨住。离一切菩萨行。住如来地解脱。于一念中悉能了知一切三世诸法解脱。佛子。是为菩萨摩诃萨十种解脱。若菩萨摩诃萨住此解脱。则能普为一切众生。而作无上佛事。</p><p>佛子。菩萨摩诃萨。有十种园林。何等为十。所谓生死园林。行菩萨行不起忧恼故。教化众生园林。不厌众生故。一切劫园林。摄取菩萨一切大行故。清净世界园林。性无著故。一切魔宫殿园林。降魔境界故。听受正法园林。<a href=\"/remen/zhengnian.html\" class=\"keylink\" target=\"_blank\">正念</a>观察故。<a href=\"/remen/liuboluomi.html\" class=\"keylink\" target=\"_blank\">六波罗蜜</a>四摄法三十七道品园林。修习慈父境界故。十力四无所畏乃至一切<a href=\"/remen/fofa.html\" class=\"keylink\" target=\"_blank\">佛法</a>园林。不念异法故。菩萨示现一切无量无边<a href=\"/remen/gongde.html\" class=\"keylink\" target=\"_blank\">功德</a>神力园林。转净法轮调伏众生故。于念念中为一切众生现成正觉园林。法身如<a href=\"/remen/xukong.html\" class=\"keylink\" target=\"_blank\">虚空</a>充满一切世界平等觉故。佛子。是为菩萨摩诃萨十种园林。若菩萨摩诃萨住此园林。则得如来无上离忧快乐园林。佛子。菩萨摩诃萨。有十种宫殿。何等为十。所谓发菩提心宫殿。不忘失故。十善业迹功德智慧宫殿。教化成熟欲界众生故。四梵住处宫殿。教化成熟<a href=\"/remen/sejie.html\" class=\"keylink\" target=\"_blank\">色界</a>众生故。净居天受生宫殿。一切烦恼不能染故。<a href=\"/remen/wusejie.html\" class=\"keylink\" target=\"_blank\">无色界</a>天受生宫殿。除灭众生障难处故。降生不净世界宫殿。欲令众生断一切烦恼故。现处深宫采女妻子色味宫殿。教化成熟本同行众生故。现为四天下王四大天王帝释梵王宫殿。为调伏自在心众生故。一切菩萨神力自在命行宫殿。一切诸禅解脱<a href=\"/remen/sanmei.html\" class=\"keylink\" target=\"_blank\">三昧</a>智慧自在故。于诸佛所受无上自在一切智王记宫殿。十力<a href=\"/remen/zhuangyan.html\" class=\"keylink\" target=\"_blank\">庄严</a>行一切法自在法王事故。佛子。是为菩萨摩诃萨十种宫殿。若菩萨摩诃萨安住此法。则得一切法王受记自在法。佛子。菩萨摩诃萨有十种乐。何等为十。所谓乐寂静。不散乱故。乐明慧。善分别法故。乐往诣一切佛所。现前闻法<a href=\"/remen/shouchi.html\" class=\"keylink\" target=\"_blank\">受持</a>故。乐一切佛。充满十方故。乐菩萨自在神力。无量法门示现众生身故。乐三昧。于一三昧门。出生一切三昧门故。乐陀罗尼门。持一切法。教化众生。不忘失故。乐辩才。于一句身味身不可说劫说无穷尽故。乐菩提。以无量法门。现众生等身。成正觉故。乐转法轮。<a href=\"/remen/rufa.html\" class=\"keylink\" target=\"_blank\">如法</a>调伏一切外道故。佛子。是为菩萨摩诃萨十种乐。若菩萨摩诃萨。安住此乐。则得一切诸佛无上法乐。佛子。菩萨摩诃萨。有十种庄严。何等为十。所谓力庄严。不可坏故。<a href=\"/remen/wuwei.html\" class=\"keylink\" target=\"_blank\">无畏</a>庄严。不生恐怖故。义庄严。说不可说义法门无穷尽故。法庄严。说八万四千法藏不忘失故。愿庄严。一切菩萨愿事不退转故。行庄严。究竟普贤菩萨行故。佛刹庄严。受持一切佛刹为一佛刹故。妙音庄严。雨大<a href=\"/remen/ganlu.html\" class=\"keylink\" target=\"_blank\">甘露</a>法。充满一切佛刹故。受持庄严。于一切劫。行菩萨行。不断绝故。变化庄严。于一众生身。示现一切众生等身。一切众生无不知见。专求十力一切智不退转故。佛子。是为菩萨摩诃萨十种庄严。若菩萨摩诃萨。安住此法。则得一切诸佛无上庄严。佛子。菩萨摩诃萨有十种发不动心。何等为十。所谓一切所有皆悉能舍发不动心。出生一切诸佛正法发不动心。恭敬供养一切诸佛发不动心。等心观察一切众生发不动心。摄取一切众生发不动心。一向专求一切佛法未曾休息发不动心。一切众生等劫修菩萨行发不动心。成就有根信不浊信离垢信明净信恭敬供养一切佛信不退转信不坏信发不动心。具足成就究竟一切智发不动心。成就一切菩萨诸行发不动心。佛子。是为菩萨摩诃萨十种发不动心。若菩萨摩诃萨。安住此法。则得无上一切智不动心。佛子。菩萨摩诃萨。有十种不舍深心。何等为十。所谓觉一切佛菩提不舍深心。教化成熟一切众生不舍深心。不断一切诸佛种性不舍深心。亲近善知识不舍深心。于一切佛刹恭敬供养一切诸佛不舍深心。专求大乘及一切功德不舍深心。于一切佛所<a href=\"/remen/xiuxing.html\" class=\"keylink\" target=\"_blank\">修行</a>梵行护持净戒不舍深心。摄取一切菩萨不舍深心。闻持一切佛法不舍深心。修习一切菩萨行愿一向专求一切佛法不舍深心。佛子。是为菩萨摩诃萨十种不舍深心。若菩萨摩诃萨安住此法。则得一切诸佛不舍深心正法。佛子。菩萨摩诃萨有十种智观察。何等为十。所谓智慧观察善巧分别一切诸法。智慧观察三世一切善根。智慧观察一切菩萨行神力自在。智慧观察一切诸法巧方便门。智慧观察一切佛持。智慧观察一切陀罗尼门。智慧观察一切世界常说正法。智慧观察深入一切法界。智慧观察十方一切世界不可思议。智慧观察一切佛法。智慧观察无障碍智。佛子。是为菩萨摩诃萨十种智观察。若菩萨摩诃萨安住此法。则得如来无上大智观察。佛子。菩萨摩诃萨有十种分别法。何等为十。所谓分别一切法悉从缘起。分别一切法皆悉如幻。分别一切法皆悉无诤。分别一切法无量无边。分别一切法无所依止。分别一切法悉如金刚。分别一切法悉是如来。分别一切法皆悉寂静。分别一切法悉是正道。分别一切法悉是一相一义。佛子。是为菩萨摩诃萨十种分别法。若菩萨摩诃萨。安住此法。则得巧方便。悉能分别一切诸法。佛子。菩萨摩诃萨有十种无垢。何等为十。所谓深心无垢。除灭疑惑无垢。远离邪见无垢。境界无垢。欲得一切智无垢。诸辩无垢。无畏无垢。一切菩萨所住无垢。一切菩萨正受三昧无垢。三十二相百福庄严成就一切诸白净法究竟逮得无上菩提无垢。佛子。是为菩萨摩诃萨十种无垢。若菩萨摩诃萨安住此法。则得一切佛无上无垢法。佛子。菩萨摩诃萨。有十种智印。何等为十。所谓菩萨摩诃萨知苦苦。变易苦。行苦。不生<a href=\"/remen/xiedai.html\" class=\"keylink\" target=\"_blank\">懈怠</a>修菩萨行。一向专求无上菩提。不恐不怖不惊不畏。不舍大愿菩提之心。坚固不退究竟阿耨多罗三藐三菩提。是为第一印。一切凡夫众生悉有烦恼颠倒惑乱。彼诸众生粗鄙恶言诃骂菩萨。或以刀杖瓦石而加害之。菩萨尔时心无忧恼。修菩萨行正向菩提。修习忍法受证离生。是为第二印。菩萨摩诃萨。闻甚深佛法赞一切智。闻已一向信解。是为第三印。菩萨摩诃萨。作如是念。我发菩提心。究竟成就阿耨多罗三藐三菩提。一切众生<a href=\"/remen/liuzhuan.html\" class=\"keylink\" target=\"_blank\">流转</a>五道受无量苦。我当令彼皆大<a href=\"/remen/huanxi.html\" class=\"keylink\" target=\"_blank\">欢喜</a>。勤行<a href=\"/remen/jingjin.html\" class=\"keylink\" target=\"_blank\">精进</a>修习善根。度生死流永得安乐。是为第四印。菩萨摩诃萨。解如来智无量无边。而未与如来等。于如来所闻无量无边智。于文字中。分别解了与如来等。是为第五印。菩萨摩诃萨成就善欲。不可坏欲。甚深欲。胜欲。功德欲。庄严欲。无比欲。无上欲。坚固欲。究竟正求无上菩提一切众魔外道及其眷属不能坏欲。不退无上菩提欲。是为第六印。菩萨摩诃萨不惜身命无所怖畏。修菩萨行发菩提心趣一切智。得一切佛智慧光明。不舍佛菩提。不舍善知识。是为第七印。菩萨摩诃萨。若善男子善女人。学大乘者。长养诸佛善根。安住善根。摄取一切智。心不退菩提。是为第八印。菩萨摩诃萨令一切众生。住平等心。修一切智。为众生说法。悉令不退无上菩提。长养大悲。是为第九印。菩萨摩诃萨。随顺三世诸佛一切善根。绍继佛种生一切智。是为第十印。佛子。是为菩萨摩诃萨十种智印。若菩萨摩诃萨。成就此印。疾得阿耨多罗三藐三菩提。具足如来无上智印。佛子。菩萨摩诃萨。有十种智慧光明。何等为十。所谓菩萨摩诃萨。于阿耨多罗三藐三菩提决定智慧光明。见一切佛智慧光明。见一切众生死此生彼智慧光明。开悟一切众生。悉令正求修多罗法智慧光明。依善知识。发菩提心。长养善根智慧光明。示现一切诸佛智慧光明。化一切众生。悉令成熟安住佛地智慧光明。分别解说不思议法智慧光明。于一切佛神力住持善巧方便智慧光明。满足一切波罗蜜智慧光明。佛子。是为菩萨摩诃萨十种智慧光明。若菩萨摩诃萨安住此法。则得一切佛法无上智慧光明。佛子。菩萨摩诃萨。有十种不可称量住。一切众生及声闻缘觉不能称量。何等为十。所谓菩萨摩诃萨。住实际住而不受证一切所愿未成满故。是为第一菩萨住不可称量。菩萨摩诃萨。种如法界等清净善根。于彼善根无所染着。是为第二菩萨住不可称量。菩萨摩诃萨。解菩萨行犹如变化。一切诸法皆悉寂灭。于诸佛法不生疑惑。是为第三菩萨住不可称量。菩萨摩诃萨。离生死心。于不可说劫修菩萨行。满一切大愿。而不中起厌怠之心。是为第四菩萨住不可称量。菩萨摩诃萨。住一切法无所依止。皆悉寂灭而不证涅槃。一切智道未成满故。是为第五菩萨住不可称量。菩萨摩诃萨。知一切劫非劫。而实说一切劫。是为第六菩萨住不可称量。菩萨摩诃萨。知一切法非行。而不舍道行正求佛法。是为第七菩萨住不可称量。菩萨摩诃萨。解心是<a href=\"/remen/sanjie.html\" class=\"keylink\" target=\"_blank\">三界</a>心是三世。了知彼心无量无边。是为第八菩萨住不可称量。菩萨摩诃萨。为一众生故。于不可说劫修菩萨行。欲令安住一切智地。如一众生。一切众生亦复如是。不生厌心。是为第九菩萨住不可称量。菩萨摩诃萨。虽具足满菩萨诸行。而不取正觉。何以故。菩萨摩诃萨。作如是念。我不受正觉故行菩萨行。于无量劫中。无量众生。悉令安住无上菩提。是为第十菩萨住不可称量。若菩萨摩诃萨。安住此法。则得一切佛法无上大智不可称量住。佛子。菩萨摩诃萨。有十种发无懈怠心。何等为十。所谓菩萨摩诃萨。作如是念。我降伏一切魔及其眷属。发无懈怠心。如法调伏一切外道。发无懈怠心。说深妙法令一切众生皆悉欢喜。发无懈怠心。满足一切法界等诸波罗蜜。发无懈怠心。令一切众生积集成满一切功德藏。发无懈怠心。一切如来无上菩提。弥广大事甚难成满。我当修菩萨行具足成就。发无懈怠心。以无上法教化调伏一切众生。悉令成熟。发无懈怠心。于一切世界种种异色无量庄严成就正觉。发无懈怠心。菩萨摩诃萨。发如是心。我修菩萨行时。若有众生来求我身。或求手足耳鼻血肉。骨髓妻子象马国土。如是等类皆悉能舍。乃至不生一念悔心。悉能惠施。<a href=\"/remen/154932.html\" class=\"keylink\" target=\"_blank\">饶益</a>安乐一切众生。不求<a href=\"/remen/guobao.html\" class=\"keylink\" target=\"_blank\">果报</a>。大慈悲心以为上首。发无懈怠心。菩萨摩诃萨。作如是念。于一念中。三世一切佛。一切佛法。一切众生。一切刹。一切世界。一切空界。一切法界。一切施设语界。一切寂灭涅槃界。如是等一切诸法。以一念相应慧。悉别相觉知。明了修。分别修。知智断证。于一切法不取虚妄。无一无异无所分别无所修习。无境界无所有。无二智慧。觉一切二。无相智慧。觉一切相。无劫智慧。觉一切劫。无异智慧。觉一切异。光明智慧。觉一切世间光明界。趣智慧。觉一切世界。非世智慧。觉一切世。众生地智慧。觉一切众生界。无著智慧。究竟无著行。无坚固智慧。觉一切坚固无染智慧。觉一切烦恼。无尽际智慧。觉一切尽。法界等智慧。于一切世界示现其身。离一切言音智慧。出生一切微妙言音。一性智慧。说无性法。一境智慧。示现种种诸异境界。觉不可说诸法智慧。示现无量大自在神变。觉一切地智慧。显现大自在神变。一切智自在神变。教化成熟一切众生。发无懈怠心。佛子。是为菩萨摩诃萨十种发无懈怠心。若菩萨摩诃萨安住此心。则得一切诸佛无上无懈怠法。佛子。菩萨摩诃萨。有十种须弥山王正直之心。何等为十。所谓菩萨摩诃萨。常修正念一切智法。是为第一决定阿耨多罗三藐三菩提须弥山王正直之心。菩萨摩诃萨。观察一切法空。一切法无所有。是为第二决定阿耨多罗三藐三菩提须弥山王正直之心。菩萨摩诃萨。于无量无数劫。行菩萨行。以一切具足白净法。<a href=\"/remen/faxin.html\" class=\"keylink\" target=\"_blank\">发心</a>决定。了知如来无量智法。趣向积聚诸白净法。是为第三决定阿耨多罗三藐三菩提须弥山王正直之心。菩萨摩诃萨。为一切佛法等心。恭敬供养诸善知识。不起疑心不求利养。又复远离盗法之心。但起无上恭敬供养一切施心。是为第四决定阿耨多罗三藐三菩提须弥山王正直之心。菩萨摩诃萨。若一切众生诃责骂辱。生一切苦。乃至夺命。菩萨摩诃萨。不因此故舍菩提心。心亦不散。不生恚心。于一切众生不舍大悲庄严。长养大悲。何以故。菩萨摩诃萨。成就一切法如如舍故。决定了知如来大忍法故。是为第五决定阿耨多罗三藐三菩提须弥山王正直之心。菩萨摩诃萨。成就增上功德。天增上功德。人增上功德。色增上功德。力增上。眷属增上。欲增上。王法增上。自在增上。智慧。彼菩萨不着味乐。不着欲乐。不着财乐。不着眷属乐。但专求正法谛满正法谛辨正法。究竟正法。向正法灯明。向正法救护。向正法归依。向正法道。向正法义。乐求正法乐住寂静法。菩萨摩诃萨。虽成就如是一切快乐。而悉远离众魔境界。何以故。菩萨摩诃萨。于过去世发如是心。令一切众生。皆悉远离众魔境界。住佛境界。是为第六决定阿耨多罗三藐三菩提须弥山王正直之心。菩萨摩诃萨。勤修精进。正求阿耨多罗三藐三菩提。于阿僧祇劫修菩萨行。犹谓我今初发阿耨多罗三藐三菩提心。亦不惊不怖不畏。行菩萨行虽能速成正觉。为化众生故。于无量劫修菩萨行。是为第七决定阿耨多罗三藐三菩提须弥山王正直之心。菩萨摩诃萨。知一切众生难伏难度。不知恩不知报恩。为彼众生故。发大庄严而自庄严。欲令一切众生。心得自在随意境界。不生恶心。不于他所生烦恼心。是为第八决定阿耨多罗三藐三菩提须弥山王正直之心。菩萨摩诃萨。作如是念。我不依他发菩提心修菩萨行。都无有人助我修习菩萨之行。但我一身尽未来际劫修菩萨苦行。积集一切诸佛正法。成阿耨多罗三藐三菩提。身自清净。亦令一切众生清净。自知境界知他境界。我当悉同三世诸佛境界。是为第九决定阿耨多罗三藐三菩提须弥山王正直之心。菩萨摩诃萨。如是知见。无有一法修菩萨行。无有一法满菩萨行。无有一法调伏众生。无有一法化度众生。不见有法恭敬供养一切诸佛。不见有法过去成阿耨多罗三藐三菩提。不见有法未来成阿耨多罗三藐三菩提。不见有法现在成阿耨多罗三藐三菩提。无有一法过去说法未来说法现在说法。无有一法能说法者亦无法可说。而菩萨摩诃萨。不舍阿耨多罗三藐三菩提大愿之心。何以故。菩萨摩诃萨。如是出生阿耨多罗三藐三菩提。深入一切甚深诸法行。无所有行。而此菩萨摩诃萨。修习积聚善业善根。清净一切诸对治法。智慧成满。于念念中悉能积集长养一切诸善根法。若一切法无所有者。我有何义求无上道。是故不生恐怖惊畏之心。是为第十决定阿耨多罗三藐三菩提须弥山王正直之心。佛子。是为菩萨摩诃萨十种须弥山王正直之心。若菩萨摩诃萨。安住此心。则得一切诸佛无上智慧须弥山王正直之心。</p><p>佛子。菩萨摩诃萨。有十种深入智慧大海。成阿耨多罗三藐三菩提。何等为十。所谓入无量一切众生界。是为第一深入智慧大海成阿耨多罗三藐三菩提。菩萨摩诃萨。入一切世界不取虚妄。是为第二深入智慧大海成阿耨多罗三藐三菩提。菩萨摩诃萨。知一切虚空界等入十方一切世界。无所障碍。是为第三深入智慧大海成阿耨多罗三藐三菩提。菩萨摩诃萨。善入法界。入无碍。入不断。入不常。入无量。入不生。入不灭。入知一切。是为第四深入智慧大海成阿耨多罗三藐三菩提。菩萨摩诃萨。于过去未来现在诸佛菩萨法师声闻缘觉。及一切众生所种善根。过去诸佛已成无上菩提善根。未来诸佛当成无上菩提善根。现在诸佛今成无上菩提善根。过去诸佛说法教化调伏成熟众生善根。未来诸佛说法教化调伏成熟众生善根。现在诸佛说法教化调伏成熟众生善根。菩萨摩诃萨。皆悉<a href=\"/remen/suixi.html\" class=\"keylink\" target=\"_blank\">随喜</a>。长养积集如是等一切善根。心无厌足。是为第五深入智慧大海成阿耨多罗三藐三菩提。菩萨摩诃萨。于念念中入过去世。观察不可说劫。于一劫中。或百亿佛出兴于世。或千亿佛。百千亿佛。无量佛。阿僧祇佛。不可思议佛。不可称量佛。无分齐佛。无边际佛。不可说。不可说佛。算数譬谕所不及佛。出兴于世。彼诸如来。及其眷属菩萨大众。诸声闻僧。说法教化。<a href=\"/remen/shouming.html\" class=\"keylink\" target=\"_blank\">寿命</a>住持。种种法住。如一劫中。一切诸劫亦复如是。若无佛劫中。有诸众生。为阿耨多罗三藐三菩提所种善根。亦悉了知。又睹众生种见佛善根。得值未来无量诸佛。如是观察过去一切劫。而无厌足。是为第六深入智慧大海。成阿耨多罗三藐三菩提。菩萨摩诃萨。入未来世观察一切劫。知劫有佛知劫无佛。知彼诸劫各有几佛出兴于世。世界如来名号何等。又知所度众生多少。亦知如来寿命长短。如是入未来世一切诸劫。分别了知而无厌足。是为第七深入智慧大海成阿耨多罗三藐三菩提。菩萨摩诃萨。入现在世。观察十方一切世界。无量无边不可说不可说诸世界中。一切如来舍家学道往诣道场。菩提树下藉菩提草结跏趺坐。降魔官属。成阿耨多罗三藐三菩提已。起入城邑升天宫殿。说微妙法转正法轮。调伏教化无量众生。现如来无量自在神力。付属阿耨多罗三藐三菩提。乃至舍寿入无余涅槃。如来灭后。大众普会结集<a href=\"/remen/jingzang.html\" class=\"keylink\" target=\"_blank\">经藏</a>。护持正法令久住世。为<a href=\"/remen/sheli.html\" class=\"keylink\" target=\"_blank\">舍利</a>故起无量塔。种种庄严恭敬供养。又化众生。令见诸佛听受正法。忆念护持智慧观察。长养胜趣深心。充满无量法界。于一切佛法而无错谬。何以故。菩萨摩诃萨。知一切如来皆悉如梦。而能往诣一切佛所。恭敬供养。不着自身。不着<a href=\"/remen/foshen.html\" class=\"keylink\" target=\"_blank\">佛身</a>。不着世界不着大众。不著闻法不着诸劫。见佛闻法观察世界。解一切劫而无厌足。是为第八深入智慧大海成阿耨多罗三藐三菩提。菩萨摩诃萨。于不可说不可说劫。恭敬供养无量诸佛。于一一劫中。恭敬供养不可说不可说佛。示现没此生彼。以出三界众供养具。供养诸佛菩萨大众及声闻僧。诸佛灭后。以无上供具供养舍利。广行大施。满足一切众生意愿所行。大施不可思议。不求果报。为哀愍饶益摄取众生。于不可说不可说劫。恭敬供养一切诸佛。护持正法化度众生。成阿耨多罗三藐三菩提。而无厌足。是为第九深入智慧大海成阿耨多罗三藐三菩提。菩萨摩诃萨。于一切佛所。一切菩萨所。一切法师所。一向专求教菩萨法。菩萨威仪。菩萨随顺法。菩萨清净法。菩萨长养法。菩萨调伏法。菩萨平等法。菩萨出生道。受持菩萨陀罗尼门。摄取一切众生。而为说法调伏成熟。令不可说不可说众生。发一切智心。得不退转。住阿耨多罗三藐三菩提。随顺修习一切佛法。教化众生而无厌足。是为第十深入智慧大海成阿耨多罗三藐三菩提。佛子。是为菩萨摩诃萨十种深入智慧大海成阿耨多罗三藐三菩提。若菩萨摩诃萨。安住此法。则得一切诸佛无上智慧大海。</p><p>佛子。菩萨摩诃萨。有十种宝住成阿耨多罗三藐三菩提。何等为十。所谓菩萨摩诃萨。悉能往诣无量阿僧祇世界诸如来所。恭敬<a href=\"/remen/libai.html\" class=\"keylink\" target=\"_blank\">礼拜</a>亲近供养。是为菩萨摩诃萨第一宝住成阿耨多罗三藐三菩提。菩萨摩诃萨。于不可思议诸如来所。闻法受持正念不忘。智慧分别长养胜趣。出生智慧充满十方。是为菩萨摩诃萨第二宝住成阿耨多罗三藐三菩提。菩萨摩诃萨。不离此土而于异刹示现受生。于一切佛法心不惑乱。是为菩萨摩诃萨第<a href=\"/remen/sanbao.html\" class=\"keylink\" target=\"_blank\">三宝</a>住成阿耨多罗三藐三菩提。菩萨摩诃萨。出生一法别相。分别知一切法。一切诸法究竟无一无异义故。是为菩萨摩诃萨第四宝住成阿耨多罗三藐三菩提。菩萨摩诃萨。知息烦恼知离烦恼知断烦恼。而善住修习菩萨诸行。不证实际。究竟到于实际<a href=\"/remen/bian.html\" class=\"keylink\" target=\"_blank\">彼岸</a>。善学成就巧妙方便。本愿成满心无疲厌。是为菩萨摩诃萨第五宝住成阿耨多罗三藐三菩提。菩萨摩诃萨。知一切众生心无处所。而说众生心有处所。无著无行。修菩萨行化度众生。是为菩萨摩诃萨第六宝住成阿耨多罗三藐三菩提。菩萨摩诃萨。知一切法一性。所谓无性。无一无异无来无去。不可称量不可赞叹。悉无实性。以一异求皆不可得。而菩萨摩诃萨。决定了知此是佛法。是菩萨法是缘觉法是声闻法是凡夫法。是善法是不善法。是世间法是出世间法。是染污法是不染污法。是有漏法是无漏法。乃至是有为法是<a href=\"/remen/wuweifa.html\" class=\"keylink\" target=\"_blank\">无为法</a>。是为菩萨摩诃萨第七宝住成阿耨多罗三藐三菩提。菩萨摩诃萨。求佛不可得。求菩萨不可得。求法不可得。求众生不可得。而亦不舍本愿。教化一切众生。成无上道。何以故。菩萨所修善根。欲令一切成无上道。善知众生善根。善知众生境界。善知教化众生。善知一切众生涅槃。修菩萨行。欲令一切大愿成满。是为菩萨摩诃萨第八宝住成阿耨多罗三藐三菩提。菩萨摩诃萨。随其所应。善巧说法而调伏之。巧妙方便示现涅槃。知实非虚亦非颠倒。而安住三世菩萨正法。不离如如不住实际。亦不见众生。亦不见众生已受化今受化当受化。解我所行非为虚妄。解了无有乃至一法可求得者。无生灭故。而菩萨所愿皆悉不虚。无所依止。是为菩萨摩诃萨第九宝住成阿耨多罗三藐三菩提。菩萨摩诃萨。于不可思议诸佛。一一佛所。闻不可说不可说受记法。名号各异劫数不同。从一劫中次第闻法。乃至不可说不可说劫闻受记法。闻是法已。不惊不怖不畏。行菩萨行心无疑惑。解如来智不可思议。如来所说言无有二。本愿满足随应受化。令成阿耨多罗三藐三菩提。满一切愿了达法界。是为菩萨摩诃萨第十宝住成阿耨多罗三藐三菩提。若菩萨摩诃萨。安住此法。则得一切诸佛阿耨多罗三藐三菩提大智慧宝。</p></div>"
},{
    "title": "第四十卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第四十卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>离<a href=\"/remen/shijian.html\" class=\"keylink\" target=\"_blank\">世间</a>品第三十三之四</p><p><a href=\"/remen/fozi.html\" class=\"keylink\" target=\"_blank\">佛子</a>。菩萨摩诃萨。有十种发金刚心<a href=\"/remen/zhuangyan.html\" class=\"keylink\" target=\"_blank\">庄严</a>大乘。何等为十。所谓菩萨摩诃萨。作如是念。一切诸法无有分际。不可究竟。菩萨发如是心。我当觉了三世一切诸法。悉无有余。是为菩萨摩诃萨第一发金刚心庄严大乘。菩萨摩诃萨。作如是念。于一毛端处。有无量无边不可数菩萨。何况一切法界耶。菩萨发如是心。我当发大庄严而自庄严。化度<a href=\"/remen/zhongsheng.html\" class=\"keylink\" target=\"_blank\">众生</a>。皆令成阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。以大般<a href=\"/remen/niepan.html\" class=\"keylink\" target=\"_blank\">涅槃</a>而般涅槃。是为菩萨摩诃萨第二发金刚心庄严大乘。菩萨摩诃萨。作如是念十方世界无量无边无有分际。菩萨发如是大愿。我当以无上清净庄严。庄严此等一切世界。彼诸庄严皆实不虚。是为菩萨摩诃萨第三发金刚心庄严大乘。菩萨摩诃萨。作如是念。众生无量无边无有分际。不可穷尽。菩萨发如是心。我当以诸善根<a href=\"/remen/huixiang.html\" class=\"keylink\" target=\"_blank\">回向</a>一切众生。以无上大<a href=\"/remen/zhihui.html\" class=\"keylink\" target=\"_blank\">智慧</a>光。普照一切众生。是为菩萨摩诃萨第四发金刚心庄严大乘。菩萨摩诃萨。作如是念。一切诸佛无量无边不可穷尽。菩萨发如是心。我所种善根回向奉给<a href=\"/remen/gongyang.html\" class=\"keylink\" target=\"_blank\">供养</a>一切诸佛。然后我乃成等正觉。是为菩萨摩诃萨第五发金刚心庄严大乘。菩萨摩诃萨。见一切佛。闻所<a href=\"/remen/shuofa.html\" class=\"keylink\" target=\"_blank\">说法</a>。发大<a href=\"/remen/huanxi.html\" class=\"keylink\" target=\"_blank\">欢喜</a>心。不着自身及如来身。解知<a href=\"/remen/foshen.html\" class=\"keylink\" target=\"_blank\">佛身</a>非实非虚。非有非无。非有性非无性。非色非无色。非相非<a href=\"/remen/wuxiang.html\" class=\"keylink\" target=\"_blank\">无相</a>。非生非灭。解知如来实无所有。亦不坏有相。何以故。一切摄取故。是为菩萨摩诃萨第六发金刚心庄严大乘。菩萨摩诃萨。若有众生诃骂毁辱。或截手足耳鼻。或挑其目或级其头。菩萨不因此故生恚害心。于不可说不可说劫。修菩萨行。摄取众生心不废舍。何以故。菩萨摩诃萨。住不二法。善学菩萨所学清净直心。于一切众生无嗔恚心。忍住众苦心无加报。自身堪受一切众苦。是为菩萨摩诃萨第七发金刚心庄严大乘。菩萨摩诃萨。作如是念。未来世劫无量无边。无有分际不可穷尽。菩萨发如是心。我当尽一切未来世法界<a href=\"/remen/xukong.html\" class=\"keylink\" target=\"_blank\">虚空</a>界等劫。于一世界行<a href=\"/remen/pusadao.html\" class=\"keylink\" target=\"_blank\">菩萨道</a><a href=\"/remen/jiaohua.html\" class=\"keylink\" target=\"_blank\">教化</a>众生。如一世界。尽法界虚空界等一切世界。亦复如是。心亦不惊不怖不畏。行菩萨行。何以故。菩萨法应如是。为一切众生修菩萨行。是为菩萨摩诃萨第八发金刚心庄严大乘。菩萨摩诃萨。作如是念。阿耨多罗三藐三菩提。以心为本。心清净故。能积集成满一切善根。若心得<a href=\"/remen/zizai.html\" class=\"keylink\" target=\"_blank\">自在</a>。则能成就无上菩提。行菩萨行满足诸愿。究竟教化一切众生。是为菩萨摩诃萨第九发金刚心庄严大乘。菩萨摩诃萨。知佛不可得。菩提不可得。菩萨不可得。一切法不可得。众生不可得。心不可得。行不可得。过去不可得。未来现在不可得。一切众生不可得。有为无为不可得。菩萨摩诃萨。如是住寂静。住甚深。住寂灭。住无诤。住不可言。住无二。住无等。住真实。住成就。住<a href=\"/remen/jietuo.html\" class=\"keylink\" target=\"_blank\">解脱</a>。住涅槃。住实际。而亦不舍一切大愿。不舍发一切智心。不舍修菩萨行。不舍教化众生。不舍恭敬供养诸佛。不舍说法。不舍庄严一切世界。何以故。菩萨摩诃萨。出生大愿故。善知如是<a href=\"/remen/faxiang.html\" class=\"keylink\" target=\"_blank\">法相</a>。长养大悲无量<a href=\"/remen/gongde.html\" class=\"keylink\" target=\"_blank\">功德</a>。摄取众生。不舍众生。一切诸法无有真实。凡愚众生不知不觉。一切诸佛安住寂灭。演说<a href=\"/remen/zhengfa.html\" class=\"keylink\" target=\"_blank\">正法</a>教化众生。不舍大悲。一切众生。未得菩提。<a href=\"/remen/fofa.html\" class=\"keylink\" target=\"_blank\">佛法</a>未足。大愿未满。我本请一切众生。为无上大法施主。唱实语不虚语。一切诸佛种姓语。发大愿门心。发<a href=\"/remen/154932.html\" class=\"keylink\" target=\"_blank\">饶益</a>一切众生心。发长养一切善根心。发安住善巧方便心。发内身含受一切众生心。发一切众生所平等心。令一切众生所愿成满。我当云何未度众生而舍大悲。是为菩萨摩诃萨第十发金刚心庄严大乘。佛子。是为菩萨摩诃萨十种发金刚心庄严大乘。若菩萨摩诃萨。安住此法。则得一切诸佛无上金刚智明。佛子。菩萨摩诃萨。有十种发大事。何等为十。所谓恭敬供养一切诸佛。是为菩萨摩诃萨第一发大事。长养一切菩萨善根。是为菩萨摩诃萨第二发大事。一切如来灭度之后。悉取<a href=\"/remen/sheli.html\" class=\"keylink\" target=\"_blank\">舍利</a>起无量塔。种种妙宝以为庄严。以一切华一切鬘。一切香一切涂香一切末香。一切衣一切盖。一切幢一切幡。而供养之。<a href=\"/remen/shouchi.html\" class=\"keylink\" target=\"_blank\">受持</a>守护诸佛正法。是为菩萨摩诃萨第三发大事。教化成熟一切众生。令得阿耨多罗三藐三菩提。是为菩萨摩诃萨第四发大事。以诸佛刹无上清净庄严。庄严一切世界。是为菩萨摩诃萨第五发大事。菩萨摩诃萨。作如是念。我当为一众生。于一一世界尽未来际阿僧祇劫修菩萨行。如为一众生。为一切众生。亦复如是。出生大悲。令一切众生安住菩提。乃至不生一念疲厌之心。是为菩萨摩诃萨第六发大事。我当于不可思议阿僧祇劫。恭敬供养彼诸如来。是为菩萨摩诃萨第七发大事。彼诸如来灭度之后。我当悉取舍利而起塔庙。其塔高广。与不可说诸世界等。造如来像。巍巍高大。如不可思议世界。于不可思议劫。以众妙宝幢幡缯盖华香而供养之。乃至不生一念休息之心。教化众生。受持守护赞叹正法。亦无一念休息之心。是为菩萨摩诃萨第八发大事。修习彼诸善根。成阿耨多罗三藐三菩提。悉与一切诸如来等。逮得一切诸如来地。是为菩萨摩诃萨第九发大事。我成菩提已。于一切世界不可说劫。说微妙法。示现如来不可思议自在神变。其身口意未曾暂生疲厌之想。但发专念正法之心。如来力心。充满一切众生愿心。大慈悲心。观察诸法真实之心。安住实语证寂灭法。一切众生悉不可得。而亦不违一切诸业。随顺三世一切诸佛。究竟一切法界虚空界。观察诸法无所有相。不生不灭。具足成就一切诸佛无上大愿。施作一切诸佛大事。悉能化度一切众生。是为菩萨摩诃萨第十发大事。佛子。是为菩萨摩诃萨十种发大事。若菩萨摩诃萨。安住此法。则得一切诸佛无上智慧。不断一切菩萨所行。佛子。菩萨摩诃萨。有十种究竟大事。何等为十。所谓恭敬供养一切如来。究竟大事。随所请众生皆悉度脱。究竟大事。专求一切诸佛正法。究竟大事。长养一切善根。究竟大事。出生一切诸如来法。究竟大事。成满一切清净大愿。究竟大事。行一切菩萨行。究竟大事。恭敬奉事一切善知识。究竟大事。往诣一切世界佛所。究竟大事。闻持一切诸佛正法。深入一切诸佛大众。究竟大事。佛子。是为菩萨摩诃萨十种究竟大事。若菩萨摩诃萨。安住此法则得阿耨多罗三藐三菩提究竟智慧大事。佛子。菩萨摩诃萨。有十种不坏信。何等为十。所谓于一切佛不坏信。于一切佛法不坏信。于一切圣僧不坏信。于一切菩萨不坏信。于一切善知识不坏信。于一切众生不坏信。于一切菩萨大愿不坏信。于一切菩萨行不坏信。恭敬供养一切诸佛不坏信。教化一切众生成就菩萨巧妙方便不坏信。佛子。是为菩萨摩诃萨十种不坏信。若菩萨摩诃萨。安住此法。则得一切诸佛无上智慧不可坏信。佛子。菩萨摩诃萨。有十种授记。何等为十。所谓专求解脱菩萨授记。谛满谛辩菩萨善根菩萨授记。广行菩萨无量诸行菩萨授记。现前菩萨授记。秘密菩萨授记。因自心得菩提菩萨授记。得法忍菩萨授记。教化成熟众生菩萨授记。究竟一切劫菩萨授记。一切菩萨自在<a href=\"/remen/xiuxing.html\" class=\"keylink\" target=\"_blank\">修行</a>菩萨授记。佛子。是为菩萨摩诃萨十种授记。若菩萨摩诃萨。安住此法。则于一切佛所而得授记。佛子。菩萨摩诃萨。有十种善根回向。何等为十。所谓一切善根回向同善知识愿。一切善根回向同善知识正直心。一切善根回向同善知识行。一切善根回向同善知识善根。一切善根回向随顺善知识善根。一切善根回向同善知识<a href=\"/remen/zhengnian.html\" class=\"keylink\" target=\"_blank\">正念</a>。一切善根回向同善知识清净。一切善根回向同善知识住。一切善根回向同善知识入成满平等。一切善根回向同善知识不坏深心。若如是同则无异同。佛子。是为菩萨摩诃萨十种善根回向。若菩萨摩诃萨。安住此法。则得一切无上善根回向。佛子。菩萨摩诃萨。有十种得智慧。何等为十。所谓于一切施自在智慧。乐一切佛法解脱自在智慧。深入一切如来无量无边自在智慧。随问能答灭一切疑自在智慧。深解实义自在智慧。解一切如来巧妙方便深入一切诸佛解脱自在智慧。解一切佛所种少善根。必能满足一切白净善根出生如来一切智自在智慧。具足成就菩萨不思议住自在智慧。于一念中悉能往诣不可说佛所自在智慧。<a href=\"/remen/juewu.html\" class=\"keylink\" target=\"_blank\">觉悟</a>一切诸佛菩提深入一切法界闻持一切佛法深入一切如来庄严语言自在智慧。佛子。是为菩萨摩诃萨十种得智慧。若菩萨摩诃萨。安住此法。则得一切如来无上自在智慧。佛子。菩萨摩诃萨。有十种发无量无边广心。何等为十。所谓发无量无边广心于一切佛。发无量无边广心度脱一切众生。发无量无边广心令一切众生一切世一切刹悉入法界。发无量无边广心观一切法悉如虚空。发无量无边广心观察一切菩萨诸行。发无量无边广心正念三世一切诸佛。发无量无边广心了达不可思议诸业<a href=\"/remen/guobao.html\" class=\"keylink\" target=\"_blank\">果报</a>。发无量无边广心严净一切诸如来刹。发无量无边广心深入一切如来大众。发无量无边广心观察一切如来妙音。佛子。是为菩萨摩诃萨十种发无量无边广心。若菩萨摩诃萨。安住此心。则得一切佛法无量无边智慧大海。佛子。菩萨摩诃萨。有十种藏。何等为十。所谓分别数知一切法藏。出生一切法藏。普照一切陀罗尼法藏。分别解说一切法辩藏。于一切法觉不可说巧方便藏。示现一切佛自在力大神变藏。于一切法出生平等巧方便藏。不离常见一切佛藏。入不思议劫皆悉如幻巧方便藏。于一切诸佛菩萨欢喜恭敬藏。佛子。是为菩萨摩诃萨十种藏。若菩萨摩诃萨。安住此藏。则得一切诸佛大智慧藏。悉能度脱一切众生。佛子。菩萨摩诃萨。有十种调顺。何等为十。所谓不谤一切佛法调顺。于一切佛信不可坏调顺。尊重恭敬一切菩萨调顺。亲近一切善知识调顺。远离一切声闻缘觉调顺。长养菩萨一切<a href=\"/remen/sanmei.html\" class=\"keylink\" target=\"_blank\">三昧</a>调顺。平等观察一切众生调顺。究竟成满一切善根调顺。悉能降伏一切诸魔调顺。成满一切波罗蜜调顺。佛子。是为菩萨摩诃萨十种调顺。若菩萨摩诃萨。安住此法。则得无上大智调顺。</p><p>佛子。菩萨摩诃萨。有十种自在。何等为十。所谓<a href=\"/remen/shouming.html\" class=\"keylink\" target=\"_blank\">寿命</a>自在。无量无边不可说劫住持寿命故。心自在。出生阿僧祇三昧入深智故。庄严自在。以大庄严悉能庄严一切刹故。业自在。随时受报故。受生自在。于一切刹示现生故。解脱自在。见一切世界诸佛充满故。愿自在。随时随刹成菩提故。神力自在。示现一切大神变故。法自在。示现无量无边法门故。智自在。于念念中。示现觉悟如来十力无所畏故。佛子。是为菩萨摩诃萨十种自在。若菩萨摩诃萨。安住此法则得一切诸佛菩萨究竟成满一切智自在。佛子。菩萨摩诃萨。有十种自在。何等为十。所谓众生自在。刹自在。法自在。身自在。愿自在。境界自在。智自在。通自在。神力自在。力自在。佛子。是为菩萨摩诃萨十种自在。佛子。何等为菩萨摩诃萨众生自在。佛子。菩萨摩诃萨。有十种众生自在。何等为十。所谓度脱一切众生自在。持一切众生想自在。为一切众生说法未曾失时自在。变化一切众生自在。安置一切众生于一毛道而不迫迮自在。于一切世界一切众生中示现为王自在。于一切众生中示现帝释梵王自在。于一切众生中示现声闻缘觉不转威仪自在。于一切众生中示现行菩萨行自在。于一切众生中示现佛身相好庄严觉悟一切智力自在。佛子。是为菩萨摩诃萨十种众生自在。佛子。菩萨摩诃萨。有十种刹自在。何等为十。所谓令一切刹为一刹自在。令一切刹入一毛道自在。于一切刹深入无尽方便自在。于一切刹示现一身结跏趺坐充满自在。令一切刹现入己身自在。神力震动一切佛刹不令众生恐怖自在。以一切刹庄严庄严一刹示现自在。以一刹庄严庄严一切刹示现自在。一如来身及其眷属。皆悉充满一切佛刹示现众生自在。一切刹小刹中刹大刹广刹深刹翻覆刹俯刹仰刹平正刹以此等刹示现众生自在。佛子。是为菩萨摩诃萨。十种刹自在。佛子。菩萨摩诃萨。有十种法自在。何等为十。所谓一切法即是一法。一法即是一切法。而不违众生法相自在。<a href=\"/remen/banruo.html\" class=\"keylink\" target=\"_blank\">般若</a>波罗蜜出生一切法。觉悟一切众生。无不了知自在。于一切法悉离法想。普令众生入胜法自在。一切诸法入一方便。分别解说无量方便自在。一切诸法言语道断。而能演说无量法门自在。于一切法巧方便。转普门法轮。无尽自在。一切诸法入一法门。于不可说劫。分别解说不可穷尽自在。一切法悉入佛法殊胜众生自在。一切法示现无量无边自在。一切法无碍实际无量无边犹如幻网。于<a href=\"/remen/wuliangjie.html\" class=\"keylink\" target=\"_blank\">无量劫</a>为众生说不可穷尽自在。佛子。是为菩萨摩诃萨十种法自在。</p><p>佛子。菩萨摩诃萨。有十种身自在。何等为十。所谓令一切众生入己身自在。己身示现一切众生身自在。一切佛身示现一佛身自在。一佛身示现一切佛身自在。一切刹置己身内自在。一法身充满三世示现众生自在。一身入三昧无量身起三昧自在。一身成最正觉示现众生等身自在。一切众生身作一众生身示现一切众生身自在。一切众生身示现法身法身示现一切众生身自在。佛子。是为菩萨摩诃萨十种身自在。佛子。菩萨摩诃萨。有十种愿自在。何等为十。所谓一切菩萨愿即是己愿愿自在。以一切佛愿力菩提示现众生愿自在。随其所应悉令成就阿耨多罗三藐三菩提愿自在。于不可数阿僧祇劫大愿不断愿自在。远离识身不着智身而示现一切身愿自在。不舍己事而能成满一切他事愿自在。教化成熟一切众生令不退转愿自在。于一切阿僧祇劫修菩萨行未曾断绝愿自在。于一毛道成等正觉愿力充满一切佛刹。为一一众生示现不可说不可说世界愿自在。说一句法。法云普覆一切法界。震实法雷耀明解脱电光澍<a href=\"/remen/ganlu.html\" class=\"keylink\" target=\"_blank\">甘露</a>法雨。充满一切众生心愿愿自在。佛子。是为菩萨摩诃萨十种愿自在。佛子。菩萨摩诃萨。有十种境界自在。何等为十。所谓菩萨在法界境界而示现在众生境界。在佛境界而示现在众魔境界。在涅槃境界而不离<a href=\"/remen/shengsi.html\" class=\"keylink\" target=\"_blank\">生死</a>境界。在一切智境界而不离菩萨境界。在寂灭境界而不舍散乱众生境界。在离一切虚妄境界而不离虚妄境界。在庄严力境界而示现非一切智境界。在无众生实际境界而不舍化度一切众生境界。在诸禅三昧解脱通明智离欲境界而示现一切世界受生在如来行菩提庄严境界而示现声闻缘觉寂静威仪境界。佛子。是为菩萨摩诃萨十种境界自在。佛子。菩萨摩诃萨。有十种智自在。何等为十。所谓无尽辩智自在。不惑一切陀罗尼智自在。法定知一切众生诸根智自在。于一念中以无碍心智悉知一切众生心心数法智自在。知一切众生心心使<a href=\"/remen/fannao.html\" class=\"keylink\" target=\"_blank\">烦恼</a>习气随病对治法智自在。于一念中深入如来十力智自在。无碍智知三世众生随时度脱智自在。于一念中成等正觉示现一切众生智自在。于一众生想了达一切众生业行智自在。于一众生音声示现一切众生音声智自在。佛子。是为菩萨摩诃萨十种智自在。佛子。菩萨摩诃萨。有十种通自在。何等为十。所谓一切世界示现身一身境界通自在。于一如来大众中坐听受正法。悉能闻持一切诸佛大众会法通自在。于一众生一念境界成不可说无上菩提。一切众生无不知者通自在。出一妙音皆能充遍一切世界。出生一切音声各各别异。一切众生无不开解通自在。于一念中示现尽过去际劫。一切众生诸业果报无不知者通自在。令一切世界皆悉庄严通自在。观察三世平等通自在。出生一切诸佛菩提及众生愿。放大法光明通自在。一切天龙夜叉乾闼婆阿修罗迦楼罗紧那罗摩睺罗伽帝释梵王及一切声闻缘觉诸菩萨等悉恭敬尊重。善能护持诸如来力一切善根通自在。佛子。略说菩萨平等观察一切诸法通自在。佛子。是为菩萨摩诃萨十种通自在。佛子。菩萨摩诃萨。有十种神力自在。何等为十。所谓以不可说世界入一微尘神力自在。于一微尘中显现一切法界等一切佛刹神力自在。于一毛孔皆悉容受一切大海。能持游行一切世界。不令众生有恐怖心神力自在。以一切世界内己身中。悉能显现一切众事神力自在。以一毛系不可思议金刚围山。悉持游行一切世界。不令众生有恐怖心神力自在。不可说劫示现一劫。一劫示现不可说诸成败劫。不令众生有恐怖心神力自在。于一切世界示现水火风灾成败。不令众生有恐怖心神力自在。一切世界水火风灾坏时。悉能住持一切众生资生之具神力自在。以不可思议世界置于掌中。远掷他方过不可说世界。不令众生有恐怖心神力自在。令一切众生解一切佛刹犹如虚空神力自在。佛子。是为菩萨摩诃萨十种神力自在。佛子。菩萨摩诃萨。有十种力自在。何等为十。所谓众生力自在。不舍众生教化调伏故。佛刹力自在。以不可说庄严具庄严显现诸佛刹故。法力自在。令一切身入无身故。劫力自在。不断一切菩萨行故。<a href=\"/remen/foli.html\" class=\"keylink\" target=\"_blank\">佛力</a>自在觉悟生死长寝众生故。行力自在。摄取一切菩萨行故。如来力自在。度脱一切众生故。无师智力自在。自然觉悟一切法故。一切智力自在。一切智人智觉悟故。大悲力自在。不舍一切众生故。佛子。是为菩萨摩诃萨十种力自在。佛子。是为菩萨摩诃萨众生自在等十种自在。若菩萨摩诃萨。成就此十种自在者。欲成无上菩提不成无上菩提自在随意。虽成菩提而亦不断菩萨诸行。何以故。菩萨摩诃萨。出生诸大愿故。善巧方便示现无量自在法门。</p><p>佛子。菩萨摩诃萨。有十种游戏<a href=\"/remen/shentong.html\" class=\"keylink\" target=\"_blank\">神通</a>。何等为十。所谓菩萨摩诃萨。于众生身作佛刹身。而不坏众生身。是为第一游戏神通。菩萨摩诃萨。于佛刹身作众生身。而不离佛刹身。是为第二游戏神通。菩萨摩诃萨。于佛身示现声闻缘觉身。而不减如来身。是为第三游戏神通。菩萨摩诃萨。于声闻缘觉身示现如来身。而不增长声闻缘觉身。是为第四游戏神通。菩萨摩诃萨。于菩萨身示现无上菩提身。而不舍菩萨行。是为第五游戏神通。菩萨摩诃萨。于无上菩提身示现菩萨身。而不减菩提身。是为第六游戏神通。菩萨摩诃萨。于涅槃界示现生死相续不绝。而不着涅槃界。是为第七游戏神通。菩萨摩诃萨。于生死界示现涅槃界。亦不究竟无余涅槃。是为第八游戏神通。菩萨摩诃萨。正受三昧行住坐卧现诸威仪。而不舍于正受三昧。是为第九游戏神通。菩萨摩诃萨。于一佛所闻法受持。悉能往诣不可说佛所。听受正法而不离本坐。亦不分身不起三昧。念念于一一三昧身门。出生不可说不可说三昧身门。一切诸劫犹可穷尽。菩萨出生三昧身门。不可穷尽。是为第十游戏神通。佛子。是为菩萨摩诃萨十种游戏神通。若菩萨摩诃萨。安住此法。则得一切诸佛无上大智游戏神通。佛子。菩萨摩诃萨。有十种胜行。何等为十。所谓一切法界以无量方便门普现众生胜行。以无量庄严庄严一切世界普现众生胜行。知出生一切众生界皆悉如化胜行。于如来身出生菩萨身于菩萨身出生如来身胜行。于虚空界出生世界于世界出生虚空界胜行。于生死界出生涅槃界于涅槃界出生生死界胜行。于一众生音声出生一切佛法音声胜行。于无量身门示现一身于一身门示现分别一切诸身胜行。以一身充遍一切世界胜行。于一念中令一切众生出生无量无边法门成等正觉胜行。佛子。是为菩萨摩诃萨十种胜行。若菩萨摩诃萨。安住此行。则得一切诸佛无上大智胜行。</p><p>佛子。菩萨摩诃萨。有十种力。何等为十。所谓直心力。于一切世界无染着故。深心力。不坏一切诸佛法故。方便力。究竟菩萨一切行故。智慧力。知一切众生诸心行故。愿力。令一切众生愿满足故。行力。尽一切未来际劫不断绝故。乘力。出生普现一切诸乘不转大乘故。游戏神通力。于一毛道示现一切清净世界一切如来出兴世故。菩提力。觉悟菩提与一切众生念等故。转法轮力。于一句法说一切众生希望诸根故。佛子。是为菩萨摩诃萨十种力。若菩萨摩诃萨。安住此力。则得一切诸佛一切智无上十力。佛子。菩萨摩诃萨。有十种<a href=\"/remen/wuwei.html\" class=\"keylink\" target=\"_blank\">无畏</a>。何等为十。所谓菩萨摩诃萨。悉能闻持一切问难。作如是念。十方一切世界有来问我。若不能答。无有是处。乃至不见微畏之相。不见微畏相故。菩萨究竟一切无畏。安住无畏。一切众生随其所问。悉断疑惑。是为第一无畏。菩萨摩诃萨。一切语言音声。一切文字如来授记无碍辩才。究竟<a href=\"/remen/bian.html\" class=\"keylink\" target=\"_blank\">彼岸</a>。作如是念。十方世界一切众生来问难我。若不能答。无有是处。乃至不见微畏之相。不见微畏相故。悉能除灭一切疑惑。安住无畏。是为第二无畏。菩萨摩诃萨。知一切法空。离我我所。无造无造者。无知者无命者。无长养者无福伽罗。离阴界入。离诸邪见。心如虚空。作如是念。一切众生若能令我起身口意恶。无有是处。何以故。菩萨常离我我所故。若生怖畏无有是处。乃至不见微畏之相。不见微畏相故。行菩萨行不可沮坏。是为第三无畏。菩萨摩诃萨。为诸佛所护。成如来力行如来行。如来威仪未曾转易。作如是念。若有能来诃我威仪。无有是处。乃至不见微畏之相。不见微畏相故。于大众中说微妙法。是为第四无畏。菩萨摩诃萨。身口意净远离众恶。作如是念。若有能来诃我身口意恶。无有是处。乃至不见微畏之相。不见微畏相故。悉能教化一切众生。是为第五无畏。菩萨摩诃萨。金刚力士常随侍卫一切天龙夜叉乾闼婆阿修罗迦楼罗紧那罗摩睺罗伽帝释梵王等。常随侍卫尊敬供养。一切诸佛常护念之。菩萨作如是念。一切众魔眷属及诸外道。有见众生来诣我所。能障碍我无上菩提。无有是处。乃至不见微畏之相。不见微畏相故。安住无畏。欢喜修行菩萨行业。是为第六无畏。菩萨摩诃萨。离痴正念随如来生。成就第一意根。作如是念。一切诸佛所说正法。句身味身随顺菩提。我若不能<a href=\"/remen/rufa.html\" class=\"keylink\" target=\"_blank\">如法</a>受持。无有是处。乃至不见微畏之相。不见微畏相故。受持守护如来正法。是为第七无畏。菩萨摩诃萨。具足成就巧方便智慧。究竟菩萨诸力彼岸。清净直心教化众生。发大菩提愿。于众生所起大悲故。于烦恼浊世而现受生。现受五欲畜养妻子及诸眷属。为化众生故。菩萨复作是念。我虽在此。不生惑乱障于菩提解脱三昧法门辩才。若能障碍无有是处。何以故。菩萨于一切法而得自在。究竟彼岸修菩萨行安住菩提。一切世间受生惑乱所不能乱。若能惑乱无有是处。乃至不见微畏之相。不见微畏相故。于一切世界。示现受生。是为第八无畏。菩萨摩诃萨。舍离愚痴知一切智。住菩萨道乘于大乘住一切智。心力示现声闻缘觉不改威仪。菩萨作如是念。我终不证声闻辟支佛道。我若受证无有是处。乃至不见微畏之相。不见微畏相故。安住无畏。悉能示现一切诸乘。具足究竟平等大乘。是为第九无畏。菩萨摩诃萨。成就一切诸白净法。积集善根。成满一切诸愿通明。坚住菩提。具足成满菩萨诸行。于一切佛所。顶受如来一切智记。教化众生不舍菩萨行。作如是念。其有众生应受化者。若不能应时示现如来境界。无有是处。乃至不见微畏之相。不见微畏相故。安住无畏。随受化者。普为应现如来境界。而亦不断菩萨愿行。是为第十无畏。佛子。是为菩萨摩诃萨十种无畏。若菩萨摩诃萨。安住此法。则得一切诸佛无上无畏。而亦不舍菩萨无畏。</p><p>佛子菩萨摩诃萨。有十种不共法。何等为十。所谓菩萨摩诃萨。修习<a href=\"/remen/liuboluomi.html\" class=\"keylink\" target=\"_blank\">六波罗蜜</a>。不由他悟。平等心施无所悭吝。持戒清净远离恶戒。忍辱成就心不可动。勤修<a href=\"/remen/jingjin.html\" class=\"keylink\" target=\"_blank\">精进</a>于一切劫未曾退转。深入<a href=\"/remen/chanding.html\" class=\"keylink\" target=\"_blank\">禅定</a>离一切乱。出生智慧远离邪见。是为菩萨摩诃萨修习六波罗蜜随顺波罗蜜道不由他悟第一不共法。菩萨摩诃萨。摄一切众生而饶益之。常以法施于一切众生。和颜爱语远离恶言。于一切众生。常起乐心真实利益。令一切众生解悟菩提。远离恶心。具足成就平等实义。是为菩萨摩诃萨摄取众生随顺摄道不由他悟第二不共法。菩萨摩诃萨。善解回向不求果报。随顺回向诸佛菩提。不着一切世间三昧。回向佛智饶益众生。是为菩萨摩诃萨善解回向专求一切诸佛善根无上智慧饶益众生不由他悟第三不共法。菩萨摩诃萨。善巧方便究竟彼岸。随顺世间亲近世间而无疲厌。正向圣行。远离一切声闻缘觉出要之道。教化成熟一切众生。不着己乐。善知一切诸禅解脱三昧。正受三昧。起于诸三昧而得自在。于生死中心无疲厌。游于生死如园观想。安住一切诸魔宫殿。示现帝释梵王无量自在。于一切生死。慧光明净照除痴闇。于一切众舍家<a href=\"/remen/chujia.html\" class=\"keylink\" target=\"_blank\">出家</a>。不着异见。示现一切世间书<a href=\"/remen/shuwen.html\" class=\"keylink\" target=\"_blank\">疏文</a>诵谈<a href=\"/ctwh/jing/13j/lunyu.html\" class=\"keylink\" target=\"_blank\">论语</a>言算术印法一切娱乐。现为女身才术巧妙。能转人心。于世间法离世间法。悉能问答究竟彼岸。于世间事离世间事。亦悉究竟到于彼岸。常观众生。示现一切声闻缘觉。不转威仪不忘大乘。于念念中。现成如来无上菩提。而亦不断菩萨所行。是为菩萨摩诃萨具足修习巧妙方便到于彼岸不由他悟第四不共法。菩萨摩诃萨善知俱变三昧。翻覆三昧。游戏智慧通明。究竟智慧彼岸。常在涅槃而现生死门。知无众生际。而教化成熟一切众生。常在究竟寂灭彼岸。而示现处炽然烦恼。常在金刚一妙法身。而现众生无量身门。常能正受诸禅三昧。而现众生五欲娱乐。常乐寂静远离<a href=\"/remen/sanjie.html\" class=\"keylink\" target=\"_blank\">三界</a>。而教化一切众生。长养善根常乐正法。而现百千天女围绕共相娱乐。百福相好庄严其身。而现贫贱鄙陋之形。常离诸恶长养善业。而现受生一切恶道。究竟到于佛智彼岸。而亦不舍菩萨智身。菩萨成就如是等无量智慧。一切声闻缘觉无能知者。何况一切童蒙众生。是为菩萨摩诃萨第五不共法。菩萨摩诃萨。身口意业智慧为首。一切威仪诸业清净。成就大慈永离杀心。乃至远离邪见具足<a href=\"/remen/zhengjian.html\" class=\"keylink\" target=\"_blank\">正见</a>。是为菩萨摩诃萨身口意业随智慧行第六不共法。菩萨摩诃萨。成就大悲。不舍一切众生。代一切众生。受诸<a href=\"/remen/diyu.html\" class=\"keylink\" target=\"_blank\">地狱</a>畜生饿鬼阎罗王苦。利益众生心无疲厌。度脱一切诸群生界。于一切欲乐心无染着。常为众生灭诸苦阴不舍大悲。是为菩萨摩诃萨第七不共法。菩萨摩诃萨。为一切众生之所爱敬。帝释梵王四天王等。皆恭敬供养。一切众生心常乐见无有厌足。何以故。菩萨本修行业心无染着。皆悉清净威仪具足故。一切众生乐见无厌。是为菩萨摩诃萨第八不共法。菩萨摩诃萨。一切智心坚固正直。以大庄严而庄严之。虽至难处诸恶人处声闻缘觉处。终不退失一切智心。清净妙宝。譬如水珠名曰净光。虽处浊水宝性无异。能令浊水皆悉清净。菩萨亦复如是。虽在众难诸恶人处声闻缘觉处。终不舍离一切种智清净宝心。令一切众生灭除邪见烦恼垢浊。住一切智清净宝心。是为菩萨摩诃萨第九不共法。菩萨摩诃萨。<a href=\"/remen/zijue.html\" class=\"keylink\" target=\"_blank\">自觉</a>智法到于彼岸受无师记。离垢法缯以冠其顶。于如来所。不舍恭敬供养之心。亦不舍离诸善知识。是为菩萨摩诃萨第十不共法。佛子。是为菩萨摩诃萨十种不共法。若菩萨摩诃萨。安住此法。则得一切诸佛无上大不共法。</p></div>"
},{
    "title": "第四十一卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第四十一卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>离<a href=\"/remen/shijian.html\" class=\"keylink\" target=\"_blank\">世间</a>品第三十三之五</p><p><a href=\"/remen/fozi.html\" class=\"keylink\" target=\"_blank\">佛子</a>。菩萨摩诃萨。有十种业。何等为十。所谓世界业。悉能严净一切世界故。如来业。奉给<a href=\"/remen/gongyang.html\" class=\"keylink\" target=\"_blank\">供养</a>一切佛故。菩萨善友业。善根同故。<a href=\"/remen/zhongsheng.html\" class=\"keylink\" target=\"_blank\">众生</a>业。<a href=\"/remen/jiaohua.html\" class=\"keylink\" target=\"_blank\">教化</a>成熟一切众生故。未来世业。摄取一切尽未来际故。神力业。不舍本处而能游行一切世界故。净光业。放无量无边色光。一一光端悉有七宝清净莲华。一一华台各有菩萨。结跏趺坐。悉显现故。<a href=\"/remen/sanbao.html\" class=\"keylink\" target=\"_blank\">三宝</a>不断业。一切诸佛灭度之后。<a href=\"/remen/shouchi.html\" class=\"keylink\" target=\"_blank\">受持</a>守护佛<a href=\"/remen/zhengfa.html\" class=\"keylink\" target=\"_blank\">正法</a>故。变化业。游十方<a href=\"/remen/shuofa.html\" class=\"keylink\" target=\"_blank\">说法</a>化众生故。持业。随所<a href=\"/remen/faxin.html\" class=\"keylink\" target=\"_blank\">发心</a>示现众生。令满一切诸大愿故。佛子。是为菩萨摩诃萨十种业。若菩萨摩诃萨。安住此业。则得一切诸佛无上大业。佛子。菩萨摩诃萨。有十种身。何等为十。所谓菩萨不来身。于一切趣不受生故。菩萨不去身。一切趣求不可得故。菩萨不实身。如一切世间之所得故。菩萨不虚身。如诸世间解真实故。菩萨不尽身。未来际不可断故。菩萨坚固身。一切众魔不能坏故。菩萨不动身。一切众魔及诸外道不能动故。菩萨相身。示现清净百福相故。菩萨<a href=\"/remen/wuxiang.html\" class=\"keylink\" target=\"_blank\">无相</a>身。<a href=\"/remen/faxiang.html\" class=\"keylink\" target=\"_blank\">法相</a>究竟无众相故。菩萨普至身。悉与三世如来等故。佛子。是为菩萨摩诃萨十种身。若菩萨摩诃萨。安住此身。则得一切诸佛无上无尽之身。佛子。菩萨摩诃萨。有十种身业。何等为十。所谓以一身充遍一切世界菩萨身业。于一切众生前悉为现身菩萨身业。于趣趣中悉现受生菩萨身业。游行一切世界菩萨身业。往诣一切佛所及诸大众菩萨身业。以一手掌悉能普覆一切世界菩萨身业。一切金刚围山能以手磨悉如微尘菩萨身业。于己身中示一切众生一切佛刹成坏菩萨身业。能以一身遍覆一切众生菩萨身业。于己身中普现一切严净佛刹一切众生究竟成就无上<a href=\"/remen/puti.html\" class=\"keylink\" target=\"_blank\">菩提</a>菩萨身业。佛子。是为菩萨摩诃萨十种身业。若菩萨摩诃萨。安住此业。则得一切诸佛无上大法。悉能开悟一切众生。佛子。菩萨摩诃萨。有十种身。何等为十。所谓波罗蜜身。正向菩提故。四摄身。不舍众生故。大悲身。代一切众生。受无量苦无疲厌故。大慈身。救护一切众生故。<a href=\"/remen/gongde.html\" class=\"keylink\" target=\"_blank\">功德</a>身<a href=\"/remen/154932.html\" class=\"keylink\" target=\"_blank\">饶益</a>一切众生故。<a href=\"/remen/zhihui.html\" class=\"keylink\" target=\"_blank\">智慧</a>身。一切诸佛金刚身故。净法身。远离诸趣<a href=\"/remen/shengsi.html\" class=\"keylink\" target=\"_blank\">生死</a>故。方便身。普能示现一切众生故。神力身。示现一切<a href=\"/remen/zizai.html\" class=\"keylink\" target=\"_blank\">自在</a>力故。菩提身。随一切时成菩提故。佛子。是为菩萨摩诃萨十种身。若菩萨摩诃萨。安住此身。则得一切诸佛无上大智慧身。佛子。菩萨摩诃萨。有十种口。何等为十。所谓柔软口。安乐一切众生故。<a href=\"/remen/ganlu.html\" class=\"keylink\" target=\"_blank\">甘露</a>口。清凉一切众生故。不虚口。说真实故。如实转口。乃至梦中无虚言故。尊重口。一切释梵四天王等恭敬尊重故。甚深口。显现真实法故。坚固口。说无量法不可尽故。正直口。一切音声具足辩故。<a href=\"/remen/zhuangyan.html\" class=\"keylink\" target=\"_blank\">庄严</a>口。随时随业报普示现故。一切智口。随其所应度众生故。佛子。是为菩萨摩诃萨十种口。若菩萨摩诃萨。安住此口。则得一切诸佛无上清净妙口。佛子。菩萨摩诃萨。有十种清净业。庄严菩萨口业。何等为十。所谓乐闻如来清净音声净菩萨口业。乐闻菩萨清净音声净菩萨口业。不说一切众生不乐闻语净菩萨口业。于过去世离口四过净菩萨口业。<a href=\"/remen/huanxi.html\" class=\"keylink\" target=\"_blank\">欢喜</a>赞叹如来净菩萨口业。于如来塔庙高声赞佛如实功德净菩萨口业。一向普施众生正法净菩萨口业。音乐歌颂赞叹如来净菩萨口业。于诸佛所不惜身命听受正法净菩萨口业。一向不舍菩萨法师听受正法奉给供养净菩萨口业。佛子。是为菩萨摩诃萨十种净业净菩萨口业。出生菩萨清净口业。佛子。菩萨摩诃萨。出生如是清净口业。则得十种守护。何等为十。所谓诸天王及诸天守护。龙王夜叉王乾闼婆王。阿修罗王。迦楼罗王。紧那罗王。摩睺罗伽王。梵王及诸梵天。一切诸<a href=\"/remen/fofa.html\" class=\"keylink\" target=\"_blank\">佛法</a>王所共守护。佛子。是为菩萨摩诃萨出生清净口业得十种守护。若菩萨摩诃萨。出生如是清净口业。得十种守护者。则能成辨十种大事。何等为十。所谓令一切众生界皆悉欢喜。一切刹界无不闻知。悉能发起一切诸根。悉能清净一切性界。拔出一切诸<a href=\"/remen/fannao.html\" class=\"keylink\" target=\"_blank\">烦恼</a>界。远离一切诸习气界。明净一切诸直心界。长养一切诸深心界。充满一切诸法性界。照明一切大<a href=\"/remen/niepan.html\" class=\"keylink\" target=\"_blank\">涅槃</a>界。是为十。佛子。菩萨摩诃萨。有十种心。何等为十。所谓大地等心。持一切众生诸善根故。大海等心。受持无量无边诸佛智慧大法海故。须弥山王等心。令一切众生安住无上善根故。摩尼宝心。远离烦恼净直心故。金刚心。决定了知一切法故。坚固金刚围山心。一切诸魔外道不能坏故。莲华等心。一切世法不能染故。优昙钵华等心。于一切劫难值遇故。净日等心。除灭一切众生愚痴曀障闇故。<a href=\"/remen/xukong.html\" class=\"keylink\" target=\"_blank\">虚空</a>等心。一切众生无能量故。佛子。是为菩萨摩诃萨十种心。若菩萨摩诃萨。安住此心。则得一切诸佛无上清净大心。佛子。菩萨摩诃萨。有十种发心。何等为十。所谓发度脱一切众生心。发拔出一切众生烦恼心。发断除一切习气心。发断除一切疑惑具足清净无疑惑心。发除灭一切众生苦恼心。发除灭一切恶道诸难心。发随顺一切诸<a href=\"/\" class=\"keylink\" target=\"_blank\">佛教</a>心。发一切菩萨所学心。发<a href=\"/remen/juewu.html\" class=\"keylink\" target=\"_blank\">觉悟</a>一切诸佛菩提示现一切众生非凡愚所入心。发击大法鼓音声闻于一切世界普照一切众生诸根心。佛子。是为菩萨摩诃萨十种发心。若菩萨摩诃萨。安住此心。则得一切诸佛无上发心。佛子。菩萨摩诃萨。有十种满心。何等为十。所谓满一切虚空界。众生无边故。满一切法界。深入无量无边故。满一切三世。于一念中悉<a href=\"/remen/jietuo.html\" class=\"keylink\" target=\"_blank\">解脱</a>故。满一切佛。降神受胎出生舍家得道转正法轮。乃至大般涅槃悉明了故。满一切众生界。决定了知希望习气及诸根故。满智慧光。随顺了知一切法界故。满无量无边。解一切法如幻网故。满无生。一切诸法无<a href=\"/remen/zixing.html\" class=\"keylink\" target=\"_blank\">自性</a>故。满无碍。自心他心无障碍故。满自在。于念念中现成菩提故。佛子。是为菩萨摩诃萨十种心满。若菩萨摩诃萨。安住此心。则能成满一切佛法无上无量庄严。佛子。菩萨摩诃萨。有十种根。何等为十。所谓欢喜根。于一切佛信不坏故。乐菩萨根。觉悟一切佛菩提故。不退菩萨根。究竟一切事故。住菩萨根。安住一切菩萨行故。甚深根。觉<a href=\"/remen/banruo.html\" class=\"keylink\" target=\"_blank\">般若</a>波罗蜜巧方便故。不休息根。究竟一切众生事故。金刚等根。决定了知一切法故。金刚光明焰根。普照一切佛境界故。不杂根。一切如来同一身故。无碍际根。深入如来十种力故。佛子。是为菩萨摩诃萨十种根。若菩萨摩诃萨安住此根。则得一切诸佛无上净根。佛子。菩萨摩诃萨。有十种直心。何等为十。所谓不染一切世间法直心。不染声闻缘觉直心。随顺菩提直心。不违一切智道直心。一切众魔及诸外道不能沮坏直心。不染如来<a href=\"/remen/yuanman.html\" class=\"keylink\" target=\"_blank\">圆满</a>清净智慧直心。随所闻法悉能摄取受持直心。于一切受生处无所选择直心。深入细微智慧直心。善巧修习一切佛法直心。佛子。是为菩萨摩诃萨十种直心。若菩萨摩诃萨。安住此心。则得一切诸佛无上清净直心。佛子。菩萨摩诃萨。有十种深心。何等为十。所谓不退深心。长养一切诸善法故。离疑深心。解一切佛微密语故。正持深心。不舍菩萨大愿行故。无上正直深心。深入一切诸佛法故。了达深心。于一切佛法得自在故。殊胜深心。深入种种方便法故。为首深心。于一切境界悉究竟故。自在深心。庄严一切<a href=\"/remen/sanmei.html\" class=\"keylink\" target=\"_blank\">三昧</a>自在不断绝故。具足深心。摄取本大愿故。不舍深心。教化一切群生类故。佛子。是为菩萨摩诃萨十种深心。若菩萨摩诃萨。安住此心。则得一切诸佛无上清净深心。</p><p>佛子。菩萨摩诃萨。有十种方便。何等为十。所谓<a href=\"/remen/bushi.html\" class=\"keylink\" target=\"_blank\">布施</a>方便悉舍一切不求报故。学一切学持一切戒具行头陀威仪清净方便。不轻他故。离一切缠颠倒嗔恚我慢忍一切众生诸恶方便。远离一切彼我想故。<a href=\"/remen/jingjin.html\" class=\"keylink\" target=\"_blank\">精进</a>不退方便。究竟身口意业一切境界不忘失故。一切诸禅三昧解脱诸通方便。远离一切五欲诸烦恼故。正向智慧方便。长养一切功德心无厌足故。大慈方便。说一切众生无众生故。代一切众生受诸苦恼不舍大悲方便。解一切法无自性故。十力觉悟方便。决定无碍智示现一切众生故。转不退法轮方便。转至众生心故。佛子。是为菩萨摩诃萨十种方便。若菩萨摩诃萨。安住此法。则得一切诸佛无上大智方便。佛子。菩萨摩诃萨。有十种乐修。何等为十。所谓乐修最胜。尊重方便诸善根故。乐修庄严。出生种种诸庄严故。乐修广事。心弥旷故。乐修寂灭。深入甚深方便法故。乐修无边。发无量心故。乐修善持。一切诸佛所护念故。乐修不坏。一切魔业不能坏故。乐修决定。解了一切诸业报故。乐修现在。随意能现自在神力大变化故。乐修听受。于一切佛得授记故。乐修自在。随意随时成菩提故。佛子。是为菩萨摩诃萨十种乐修。若菩萨摩诃萨。安住此修。则得一切诸佛无上乐修。佛子。菩萨摩诃萨。有十种解脱深入世界。何等为十。所谓一切世界入一世界。一世界入一切世界。一莲华座一如来身充满一切世界。示现一切世界皆悉虚空。诸佛庄严庄严一切世界。一菩萨身充满一切世界。于一毛孔中安置一切世界。一切世界入一众生身。一佛道场一菩提树充满一切世界。一妙音声充满一切世界。随其所应无不闻解皆为欢喜。佛子。是为菩萨摩诃萨十种解脱深入世界。若菩萨摩诃萨。安住此法。则得一切诸佛出生佛刹无上解脱。佛子。菩萨摩诃萨。有十种入众生性。何等为十。所谓一切众生界入无身性。一切众生界悉入一众生身。一切众生界悉入菩萨身。一切众生界悉入如来性藏。一切众生界悉入一众生界。一切众生界悉入诸佛<a href=\"/remen/faqi.html\" class=\"keylink\" target=\"_blank\">法器</a>。一切众生界悉入帝释梵王随众生形类而普示现。一切众生界示现入一切声闻缘觉不转威仪。一切众生界入菩萨功德庄严庄严一切众生。一切众生界入如来相好庄严色身寂静威仪示现众生。佛子。是为菩萨摩诃萨十种入众生性。若菩萨摩诃萨。安住此性。则得一切诸佛无上自在性。佛子。菩萨摩诃萨。有十种习气。何等为十。所谓<a href=\"/remen/putixin.html\" class=\"keylink\" target=\"_blank\">菩提心</a>习气。善根习气。教化众生习气。见佛习气。于清<a href=\"/remen/jingtu.html\" class=\"keylink\" target=\"_blank\">净土</a>受生习气。菩萨行习气。大愿习气。波罗蜜习气。出生平等法习气。种种分别境界习气。佛子。是为菩萨摩诃萨十种习气。若菩萨摩诃萨。安住此法。则能除灭一切众生烦恼习气。得佛无上大智习气。佛子。菩萨摩诃萨。有十种炽然。何等为十。所谓炽然一切众生界。教化究竟令成熟故。炽然世界。悉严净故。炽然如来。究竟菩萨一切行故。炽然善根。积集如来功德诸相好故。炽然大悲。除灭一切众生苦故。炽然大慈。令一切众生安住如来无上乐故。炽然波罗蜜。积集菩萨诸庄严故。炽然巧方便。随其所应悉示现故。炽然菩提。得无碍智故。略说菩萨皆悉炽然一切诸法。明达了知一切法故。佛子。是为菩萨摩诃萨十种炽然。若菩萨摩诃萨。安住此法。则能究竟不断菩萨诸行。除灭一切烦恼炽然。则得一切诸佛无上炽然正法。佛子。菩萨摩诃萨。有十种趣。何等为十。所谓趣波罗蜜。趣学。趣智。趣实义。趣正法。趣出生善根。趣见佛。趣菩萨诸行门。趣无上菩提。趣转法轮。佛子。是为菩萨摩诃萨十种趣。若菩萨摩诃萨。安住此趣。则得一切诸佛无上趣法。佛子。菩萨摩诃萨。有十种事。则能具足一切佛法。何等为十。所谓深信善知识具足佛法。深信佛教具足佛法。不谤正法具足佛法。离放逸行摧灭憍慢巧妙方便<a href=\"/remen/huixiang.html\" class=\"keylink\" target=\"_blank\">回向</a>善根。具足佛法。深信诸佛境界无量具足佛法。深入一切世界具足佛法。安住法界具足佛法。离诸魔界具足佛法。<a href=\"/remen/zhengnian.html\" class=\"keylink\" target=\"_blank\">正念</a>一切佛具足佛法。深信如来成就十力具足佛法。佛子。是为菩萨摩诃萨十种事则能具足一切佛法。若菩萨摩诃萨。安住此法。则得具足一切诸佛无上大智。佛子。菩萨摩诃萨。有十种退失佛法。应当远离。何等为十。所谓于善知识生憍慢心失佛法道。畏生死苦失佛法道。厌菩萨行失佛法道。厌恶受生失佛法道。乐着三昧失佛法道。于诸善根起疑惑心失佛法道。诽谤正法失佛法道。断菩萨行失佛法道。乐求声闻及缘觉乘失佛法道。起嗔恚心失佛法道。应当远离。佛子。是为菩萨摩诃萨十种退失佛法。若菩萨摩诃萨。远离此法。则得一切菩萨正趣离生圣行正道。</p><p>佛子。菩萨摩诃萨。有十种离生。何等为十。所谓出生般若波罗蜜菩萨离生。观察一切众生远离一切邪见断一切缚度脱一切众生菩萨离生。不念一切相亦不舍离着相众生菩萨离生。不着<a href=\"/remen/sanjie.html\" class=\"keylink\" target=\"_blank\">三界</a>亦复不着一切世界菩萨离生。永离烦恼而亲近众生菩萨离生。于诸法中得离欲法常以大悲哀念众生菩萨离生。现处眷属令乐寂静菩萨离生。离世界生现此殁彼生行菩萨行菩萨离生。行一切世间事而不染世法菩萨离生。决定了知无上菩提而亦不舍菩萨<a href=\"/remen/xingyuan.html\" class=\"keylink\" target=\"_blank\">行愿</a>菩萨离生。佛子。是为菩萨摩诃萨十种离生永离世间大圣正法。不共一切众生及声闻缘觉。若菩萨摩诃萨。安住此法。则得一切菩萨十种决定法。何等为十。所谓于一切如来种姓中生。深入一切如来境界。深解一切诸菩萨行。正向一切诸波罗蜜。出生一切诸佛善根。安住一切如来无上姓中。安住一切诸佛净力。随顺一切如来菩提。与一切佛共同一身。与一切佛同住而无有异。佛子。是为菩萨摩诃萨十种决定法。佛子。菩萨摩诃萨。有十种出生佛道法。何等为十。所谓随顺善知识出生佛道法。同善根故。深信一切佛法出生佛道法。乐求如来无尽自在故。于一切大愿得正希望出生佛道法。修习广心故。决定了知己身善根出生佛道法。所行诸业无虚妄故。于一切劫修菩萨行出生佛道法。尽未来际无疲厌故。于阿僧祇世界诸处受生出生佛道法。善巧方便教化一切众生故。修习不断菩萨所行出生佛道法。长养大悲故。以无量心出生佛道法。于一念中充满一切虚空界故。深入甚深诸大愿行出生佛道法。本生善根不坏不失故善持守护一切如来种姓出生佛道法。令一切众生发菩提心。志常乐求无上菩提。长养一切善根故。佛子。是为菩萨摩诃萨十种出生佛道法。若菩萨摩诃萨。安住此法。则得善男子十种名号。何等为十。所谓菩萨名号。菩提智身故。摩诃萨名号。住大乘故。第一萨埵名号。最第一无间道法故。胜萨埵名号。觉胜菩提故。无比萨埵名号。智慧无比故。上萨埵名号。上精进故。无上萨埵名号。开示显现无上法故。力萨埵名号。广知十力故。无等萨埵名号。一切众生无与等故。不思议萨埵名号。随其心念觉菩提故。佛子。是为菩萨摩诃萨得善男子十种名号。佛子。菩萨摩诃萨。有十种道。何等为十。所谓一道是<a href=\"/remen/pusadao.html\" class=\"keylink\" target=\"_blank\">菩萨道</a>。不舍菩提心故。二道是菩萨道。出生智慧方便故。三道是菩萨道。空方便无相际无际无愿三昧三界无染故。四行是菩萨道。悔过除罪<a href=\"/remen/suixi.html\" class=\"keylink\" target=\"_blank\">随喜</a>功德。恭敬劝请无量诸佛。善知回向故。长养五根是菩萨道。住有信根不可沮坏。发大精进究竟一切事而不退转。安住正念除灭乱想。三昧方便决定了知。智慧境界善巧分别故。六通自在是菩萨道。天眼。悉见一切世界有色众生死此生彼。天耳。悉闻一切诸佛所说经法。皆能受持广为一切众生解说。出生无碍知他心智。悉知一切众生心念。<a href=\"/remen/suming.html\" class=\"keylink\" target=\"_blank\">宿命</a>智通。悉知过去一切阿僧祇劫。长养善根身通自在。随其所应现大神变。漏尽智通。知见实际生菩萨道不断绝故。七念是菩萨道。<a href=\"/remen/nianfo.html\" class=\"keylink\" target=\"_blank\">念佛</a>。于一毛道见一切佛教化众生。念法。不离一如来众。于一切佛所对面闻法悉能受持。随应众生诸根希望而度脱之。念僧。见不退转菩萨大众。令一切众生常见菩萨大众。念施。行一切菩萨布施。正念长养菩萨布施功德。念戒。不离菩提心一切善根回向众生。念天。念兜率陀天一生补处菩萨。念一切众生。善巧方便智慧教化。悉令安隐随顺无上菩提故。八正道分是菩萨道。所谓<a href=\"/remen/zhengjian.html\" class=\"keylink\" target=\"_blank\">正见</a>。远离邪见。正思惟。正念一切智远离虚妄。正语。随顺圣教离口四过。正业饶益教化一切众生未曾失时。正命。安住四圣种成头陀功德。具足净威仪。远离一切恶。正精进。勤修一切菩萨苦行。修佛十力无所挂碍。正念。悉能忆持一切音声。除灭世间一切乱想。正定。善巧方便。于一三昧。出生菩萨不可思议法门一切三昧故。九次第定是菩萨道。所谓离欲恶不善法。因觉观起一切口业无所障碍。说法教化一切众生。令得一切智喜悦。远离退过休息喜悦。离世苦乐常见诸佛。逮得无上菩提快乐。不动三昧出生四无色定。亦不离欲界<a href=\"/remen/sejie.html\" class=\"keylink\" target=\"_blank\">色界</a>受生。正受灭尽三昧。而亦不息菩萨行故。如来十力是菩萨道。所谓巧方便善知是处非处。善知一切众生去来现在业因<a href=\"/remen/guobao.html\" class=\"keylink\" target=\"_blank\">果报</a>。善知一切众生种种诸根。随彼诸根而为说法。善知众生无量诸性。善知一切众生种种欲乐。随应说法。菩萨净身。皆悉充满一切众生一切刹一切世一切劫。普现如来具足威仪。而亦不舍菩萨所行。善巧方便。知一切禅三昧解脱垢净起。知时非时。出生菩萨无量法门。善知一切众生死此生彼。于一念中。善知三世一切阿僧祇劫。善知一切众生。除灭一切烦恼结使及诸习气。而亦不舍菩萨行故。佛子。是为菩萨摩诃萨十种道。若菩萨摩诃萨。安住此道。则得一切诸佛无上巧方便道。佛子。菩萨摩诃萨。有无量道无量道具。无量<a href=\"/remen/xiudao.html\" class=\"keylink\" target=\"_blank\">修道</a>无量庄严道。何以故。菩萨摩诃萨。有十种无量道故。何等为十。所谓虚空界无量。法界无量。众生界无尽无量。世界无分齐无量。阿僧祇劫无尽究竟无量。众生语法无量。如来身无量。佛音声无量。如来力无量。一切智无量。佛子。是为菩萨摩诃萨十种无量道。何以故。如虚空界无量。菩萨积集道具。亦复如是。<a href=\"/remen/rufa.html\" class=\"keylink\" target=\"_blank\">如法</a>界无量无边。菩萨积集道具。亦复如是。如众生界无尽无量。菩萨积集道具。亦复如是。如世界无分齐无量。菩萨积集道具。亦复如是。如一切劫算数不可尽。菩萨积集道具。亦复如是。一切众生悉共算数所不能尽。如一切众生语言无量。菩萨积集道具出生智慧诸语言法。亦复如是。如如来身无量。菩萨积集道具。充满一切众生一切刹一切世一切劫。亦复如是。如佛音声无量。出一言音。皆悉充满一切法界。一切众生无不闻知。菩萨积集道具。亦复如是。如如来力无量。菩萨积集道具。长养如来力。亦复如是。如一切智无量。菩萨积集道具。亦复如是。佛子。是为菩萨摩诃萨十种道具。若菩萨摩诃萨。安住此法。则得一切诸佛无量无边智慧。佛子。菩萨摩诃萨。有十种修道。何等为十。所谓不着不出修。身口意无忘失故。无增减修。知诸法真实故。非有非无修。入非有非无性故。如幻如梦如电如响如镜中像如热时焰如水中月修。于一切法无所著故。空无相无愿修。见三界不舍长养诸善根故。不可言说修。不着法施设故。不坏法界修。决定了知一切法故。如实际不可坏修。如如虚空际平等至一切故。菩萨智修。不舍勇猛精进力故。如来十力四无所畏一切智平等修。于一切法悉除疑惑故。佛子。是为菩萨摩诃萨十种修道。若菩萨摩诃萨。安住此法。则得一切诸佛无上一切智巧方便修。佛子。菩萨摩诃萨。有十种庄严道。何等为十。所谓菩萨摩诃萨。不离欲界。悉能正受色<a href=\"/remen/wusejie.html\" class=\"keylink\" target=\"_blank\">无色界</a><a href=\"/remen/chanding.html\" class=\"keylink\" target=\"_blank\">禅定</a>解脱。亦不因此于彼受生。是为第一庄严道。菩萨摩诃萨。入声闻道。亦不乘此道出于三界。是为第二庄严道。菩萨摩诃萨。入缘觉道。亦不舍大悲。是为第三庄严道。菩萨摩诃萨。虽百千天女眷属围绕。端严殊特颜容无伦。技术悉备音乐巧妙。菩萨闻此妙音。未曾暂舍诸禅解脱三昧。是为第四庄严道。菩萨摩诃萨。与一切众生设众妓乐共相娱乐。乃至一念不舍诸禅解脱三昧。是为第五庄严道。菩萨摩诃萨。不着一切世间诸法。究竟世间得到<a href=\"/remen/bian.html\" class=\"keylink\" target=\"_blank\">彼岸</a>度脱众生。是为第六庄严道。菩萨摩诃萨。安住正智修习正道趣于邪道。欲令众生远离邪道。于此邪道。不取真实清净之相。是为第七庄严道。菩萨摩诃萨。远离身口意恶业。常持净戒。一向正求如来净戒。示现一切凡愚童蒙众生持戒威仪。为教化成熟犯戒众生故。菩萨具足成满一切清净功德。正趣菩萨趣。而现受生<a href=\"/remen/diyu.html\" class=\"keylink\" target=\"_blank\">地狱</a>畜生饿鬼阎罗王及诸难趣。令彼众生离恶趣故。而实菩萨不摄彼趣。是为第八庄严道。菩萨摩诃萨。于一切佛法不由他悟。得无碍辩明净智慧。普照一切诸佛正法。安住一切诸佛自在。共一切佛清净法身。具足成就一切坚固大人明净正法。安住一切平等诸乘。向一切佛境界法门。一切众生所应赞叹恭敬供养。为一切众生作无上师。专求正法未曾舍离。示现于法有疑。示现师受恭敬供养和尚阿阇梨。而实为一切<a href=\"/remen/tianren.html\" class=\"keylink\" target=\"_blank\">天人</a>无上法师。何以故。菩萨摩诃萨。善知方便住菩萨道。随其所应方便示现。是为第九庄严道。菩萨摩诃萨。具足成就甚深智慧。究竟菩萨一切无上法行。一切如来。以甘露法而灌其顶。究竟一切法自在彼岸。离垢无碍清净法缯。以冠其首。于一切世界。普现如来无碍法身。转不可坏清净法轮。清净法身。于一切世界无处不至。究竟一切法自在彼岸。具足成就一切菩萨自在之法。巧妙方便于一切刹示现受生。与三世佛共一境界。而亦不断菩萨所行。不舍菩萨法。不转菩萨业。不舍菩萨道。未曾废舍菩萨威仪。不舍菩萨炽然。不舍善巧方便。不离菩萨事。修菩萨行心无疲厌。不离菩萨受持法行。何以故。菩萨摩诃萨。欲速成阿耨多罗三藐三菩提故。不舍菩萨行。观察众生。是为第十庄严道。佛子。是为菩萨摩诃萨十种庄严道。若菩萨摩诃萨。安住此道。则得一切诸佛无上道宝庄严。而不舍菩萨道。</p><p>佛子。菩萨摩诃萨。有十种足。何等为十。所谓净戒足。积集成满一切大愿故。精进足。积集一切菩提枝至不退转故。诸通足。随众生愿令欢喜故。身通足。不离一坐而能悉诣一切佛刹故。深心足。究竟一切胜妙法故。坚誓足。所求诸事悉究竟故。摄右法足。不违一切尊重教故。闻法无厌足。闻持一切佛所说法无疲倦故。如法资生具足。入一切众诸根无异故。正向菩萨行足。离一切恶故。佛子。是为菩萨摩诃萨十种足。若菩萨摩诃萨。安住此足。则得一切诸佛无上胜足。能一举足。皆悉遍至一切世界。佛子。菩萨摩诃萨。有十种手。何等为十。所谓信手。于一切佛所说正法。一向<a href=\"/remen/xinxing1.html\" class=\"keylink\" target=\"_blank\">信心</a>究竟受持故。不着财施手。有来乞者令欢喜故。先意善来问讯手。右掌相显现故。恭敬供养一切佛手。长养无量功德无疲厌故。善解多闻手。除一切众生诸疑惑故。远离三界离生寂静手。拔欲污泥众生类故。安置彼岸手。救济四流漂没众生故。离吝法手。尽能开说一切法故。一切世间离世间诸论智手。除灭一切身心病故。智慧宝手。除灭一切烦恼痴闇。示现一切不可称说法光明故。佛子。是为菩萨摩诃萨十种手。若菩萨摩诃萨。安住此手。则得一切诸佛无上之手。能以一掌。普覆十方一切世界。</p></div>"
},{
    "title": "第四十二卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第四十二卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>离<a href=\"/remen/shijian.html\" class=\"keylink\" target=\"_blank\">世间</a>品第三十三之六</p><p><a href=\"/remen/fozi.html\" class=\"keylink\" target=\"_blank\">佛子</a>。菩萨摩诃萨。有十种腹。何等为十。所谓离谄曲腹。直心清净故。离幻伪腹。身口意业皆真正故。不为事腹。离藏恶故。无穷尽腹。于一切法无所著故。灭<a href=\"/remen/fannao.html\" class=\"keylink\" target=\"_blank\">烦恼</a>腹。智明净故。清净心腹。离一切恶故。观察一切食想腹。<a href=\"/remen/zhengnian.html\" class=\"keylink\" target=\"_blank\">正念</a>真实法故。观察一切行腹。善觉缘起故。善觉一切道腹。具足成就正希望故。离一切烦恼诸邪见腹。令一切<a href=\"/remen/zhongsheng.html\" class=\"keylink\" target=\"_blank\">众生</a>得如来腹故。佛子。是为菩萨摩诃萨十种腹。若菩萨摩诃萨。安住此腹。则得一切诸佛无上之腹。悉能容受一切众生。佛子。菩萨摩诃萨。有十种藏。何等为十。所谓不断如来种姓是菩萨藏。广说<a href=\"/remen/fofa.html\" class=\"keylink\" target=\"_blank\">佛法</a>长养无量诸善法故。<a href=\"/remen/shouchi.html\" class=\"keylink\" target=\"_blank\">受持</a>守护如来<a href=\"/remen/zhengfa.html\" class=\"keylink\" target=\"_blank\">正法</a>是菩萨藏。开示众生大智明故。长养僧宝是菩萨藏。摄取不退正法轮故。<a href=\"/remen/juewu.html\" class=\"keylink\" target=\"_blank\">觉悟</a>正定众生是菩萨藏。度脱众生不失时故。<a href=\"/remen/jiaohua.html\" class=\"keylink\" target=\"_blank\">教化</a>成熟不定众生是菩萨藏。善根相续因不断故。发大悲心救护邪定众生是菩萨藏。起彼未来善根<a href=\"/remen/yinyuan1.html\" class=\"keylink\" target=\"_blank\">因缘</a>故。满足如来十力不可沮坏是菩萨藏。降伏众魔具足成就不退善根故。住四<a href=\"/remen/wuwei.html\" class=\"keylink\" target=\"_blank\">无畏</a>大师子吼是菩萨藏。令一切众生悉<a href=\"/remen/huanxi.html\" class=\"keylink\" target=\"_blank\">欢喜</a>故。得佛十八不共法是菩萨藏。一切<a href=\"/remen/zhihui.html\" class=\"keylink\" target=\"_blank\">智慧</a>无不至故。平等觉悟一切众生一切刹一切法一切佛是菩萨藏。于一念中深入平等故。佛子。是为菩萨摩诃萨十种藏。若菩萨摩诃萨。安住此藏。则得一切诸佛无上善根大智慧藏。佛子。菩萨摩诃萨。有十种心。何等为十。所谓勇猛心。所发事业悉究竟故。无<a href=\"/remen/xiedai.html\" class=\"keylink\" target=\"_blank\">懈怠</a>心。积集相好诸善根故。勇健力心。摧伏一切诸恶魔故。正思惟心。除灭一切烦恼垢故。不退转心。往诣道场究竟<a href=\"/remen/puti.html\" class=\"keylink\" target=\"_blank\">菩提</a>故。性清净心觉心无所至无所著故。知众生心。随众生性令彼觉悟得<a href=\"/remen/jietuo.html\" class=\"keylink\" target=\"_blank\">解脱</a>故。入大梵天住住佛法心。种种众生性悉救护故。空<a href=\"/remen/wuxiang.html\" class=\"keylink\" target=\"_blank\">无相</a>无愿无行心。远离相见不着<a href=\"/remen/sanjie.html\" class=\"keylink\" target=\"_blank\">三界</a>故。金刚<a href=\"/remen/zhuangyan.html\" class=\"keylink\" target=\"_blank\">庄严</a>心。众生数等魔乃至不能动一毛故。佛子。是为菩萨摩诃萨十种心。若菩萨摩诃萨。安住此心。则得一切诸佛无上金刚藏心。佛子。菩萨摩诃萨。有十种庄严。何等为十。所谓大慈庄严。救护一切众生故。大悲庄严。堪忍一切苦故。大愿庄严。所可发愿悉究竟故。<a href=\"/remen/huixiang.html\" class=\"keylink\" target=\"_blank\">回向</a>庄严。建立一切诸佛<a href=\"/remen/gongde.html\" class=\"keylink\" target=\"_blank\">功德</a>妙庄严故。功德庄严。<a href=\"/remen/154932.html\" class=\"keylink\" target=\"_blank\">饶益</a>一切众生故。波罗蜜庄严。度脱一切众生故。智慧庄严。除灭一切众生烦恼愚痴闇故。方便庄严。出生普门诸善根故。一切智心坚固不乱庄严。不乐异乘故。决定庄严。于正法中灭疑惑故。佛子。是为菩萨摩诃萨十种庄严。若菩萨摩诃萨。安住此法。则得一切诸佛无上庄严。降一切魔。佛子。菩萨摩诃萨。有十种器仗。何等为十。所谓远离悭吝惠施心仗。除灭一切悭贪垢故。持戒仗。拔出一切诸恶戒故。平等观察一切法仗。远离一切虚妄法故。智慧仗。除灭众生诸烦恼故。正命仗。远离一切诸邪命故。方便仗。一切示现故。略说贪恚痴一切烦恼是菩萨仗。以烦恼门化众生故。<a href=\"/remen/shengsi.html\" class=\"keylink\" target=\"_blank\">生死</a>仗。不断菩萨行教化众生故。说实法仗。一切无著故。一切智门仗。不离菩萨行门故。佛子。是为菩萨摩诃萨十种器仗。若菩萨摩诃萨。安住此法。则能除灭一切众生长夜积集烦恼结使习气。佛子。菩萨摩诃萨。有十种头。何等为十。所谓<a href=\"/remen/niepan.html\" class=\"keylink\" target=\"_blank\">涅槃</a>首。无见顶故。恭敬尊重首。一切世间<a href=\"/remen/tianren.html\" class=\"keylink\" target=\"_blank\">天人</a>恭敬<a href=\"/remen/gongyang.html\" class=\"keylink\" target=\"_blank\">供养</a>故。深妙首。于一切三千<a href=\"/remen/daqianshijie.html\" class=\"keylink\" target=\"_blank\">大千世界</a>最第一故。一切善根首。三界众生应供养故。荷负一切众生首。得无上金刚顶故。无量无边首。摄取一切最胜法故。<a href=\"/remen/banruo.html\" class=\"keylink\" target=\"_blank\">般若</a>波罗蜜首。乐法王法故。方便首。示现一切众生平等首故。教化成熟一切众生首。为一切众生无上师故。守护如来正法首。不断<a href=\"/remen/sanbao.html\" class=\"keylink\" target=\"_blank\">三宝</a>故。佛子。是为菩萨摩诃萨十种头。若菩萨摩诃萨。安住此法。则得一切诸佛无上智顶。佛子。菩萨摩诃萨。有十种眼。何等为十。所谓肉眼见一切色故。天眼。见一切众生死此生彼故。慧眼。见一切众生诸根故。<a href=\"/remen/fayan.html\" class=\"keylink\" target=\"_blank\">法眼</a>。见一切法真实相故。佛眼。见如来十力故。智眼。分别一切法故。明眼。见一切<a href=\"/remen/foguang.html\" class=\"keylink\" target=\"_blank\">佛光</a>明故。出生死眼。见涅槃故。无碍眼。见一切法无障碍故。普眼。平等法门见法界故。佛子。是为菩萨摩诃萨十种眼。若菩萨摩诃萨。成就此眼。则得一切诸佛无上大智慧眼。佛子。菩萨摩诃萨。有十种耳。何等为十。所谓闻赞叹声。断除贪爱。闻毁訾声。断除嗔恚。闻声闻缘觉声。不起求心。闻<a href=\"/remen/pusadao.html\" class=\"keylink\" target=\"_blank\">菩萨道</a>声。发起欢喜奇特之心。闻<a href=\"/remen/diyu.html\" class=\"keylink\" target=\"_blank\">地狱</a>畜生饿鬼阎罗王阿修罗一切难处贫苦音声。发起大悲庄严而自庄严。闻天人趣胜妙音声。观一切法皆悉<a href=\"/remen/wuchang.html\" class=\"keylink\" target=\"_blank\">无常</a>。闻佛功德音声。勤修<a href=\"/remen/jingjin.html\" class=\"keylink\" target=\"_blank\">精进</a>究竟满足一切功德。闻波罗蜜四摄菩萨<a href=\"/remen/jingzang.html\" class=\"keylink\" target=\"_blank\">经藏</a>音声。发究竟心到于<a href=\"/remen/bian.html\" class=\"keylink\" target=\"_blank\">彼岸</a>。闻十方世界一切音声。悉了如响。菩萨摩诃萨。从初<a href=\"/remen/faxin.html\" class=\"keylink\" target=\"_blank\">发心</a>乃至道场。常正受法耳。而亦不舍教化成熟一切众生。佛子。是为菩萨摩诃萨十种耳。若菩萨摩诃萨。成就此耳。则得一切诸佛无上大智慧耳。佛子。菩萨摩诃萨。有十种鼻。何等为十。所谓所闻秽气观察不臭。所闻香气观察不香。所闻香臭观察平等。闻非香非臭观察舍离。闻衣服床褥卧具及身肢节香。则知彼人贪恚愚痴等分烦恼。闻大宝藏诸药草香。悉能了知一切宝藏。闻下至阿鼻地狱上至非想非非想处众生之香。悉能了知诸根本行。闻声闻施戒闻慧香。住一切智心未曾散乱。闻一切菩萨行香。摄取如来智地。闻一切佛智境界香。不断菩萨所行。佛子。是为菩萨摩诃萨十种鼻。若菩萨摩诃萨。成就此鼻。则得一切诸佛无量无边无上清净鼻。佛子。菩萨摩诃萨。有十种舌。何等为十。所谓分别解说一切众生无尽行舌。分别解说无尽法舌。赞叹诸佛无尽功德舌。无尽辩舌。演说无尽大乘法舌。普覆十方<a href=\"/remen/xukong.html\" class=\"keylink\" target=\"_blank\">虚空</a>界舌。普照一切佛世界舌。平等赞叹一切众生舌。随顺诸佛令欢喜舌。降一切魔及诸外道。除灭一切生死烦恼。悉令众生至涅槃舌。佛子。是为菩萨摩诃萨十种舌。若菩萨摩诃萨。成就此舌。则得诸佛无上大金刚舌。普覆一切世界。佛子。菩萨摩诃萨。有十种身。何等为十。所谓人身。教化成熟一切人故。非人身。教化成熟地狱畜生饿鬼阎罗王故。天身。教化成熟欲界<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>众生故。学身。示现学地故。无学身。示现阿罗汉地故。缘觉身。教化令入缘觉地故。菩萨身。积集大乘故。如来身。授如来智记故。摩[少/兔]摩身。巧方便出生无量功德故。无漏法身。以少方便普现一切众生身故。佛子。是为菩萨摩诃萨十种身。若菩萨摩诃萨。成就此身。则得一切诸佛无上法身。佛子。菩萨摩诃萨。有十种意。何等为十。所谓上首意。出生一切善根故。随顺<a href=\"/\" class=\"keylink\" target=\"_blank\">佛教</a>意。如说<a href=\"/remen/xiuxing.html\" class=\"keylink\" target=\"_blank\">修行</a>故。深入意。解一切佛法故。内意。深入众生希望故。不乱意。不为烦恼所乱故。清净意。不受垢染故。善调伏意。不失时故。正思惟业意。远离一切恶故。调伏诸根意。于境界中诸根不驰骋故。深定意。佛<a href=\"/remen/sanmei.html\" class=\"keylink\" target=\"_blank\">三昧</a>不可称量故。佛子。是为菩萨摩诃萨十种意。若菩萨摩诃萨。成就此意。则得一切诸佛无上意。佛子。菩萨摩诃萨。有十种行。何等为十。所谓闻法行。乐听受法故。<a href=\"/remen/shuofa.html\" class=\"keylink\" target=\"_blank\">说法</a>行。利益众生故。不随爱嗔痴怖行。调伏自心故。欲界行。教化成熟欲界众生故。色无色界三昧行。令速转故。义法行。速成净慧故。一切趣行。教化众生故。一切佛刹行。恭敬<a href=\"/remen/libai.html\" class=\"keylink\" target=\"_blank\">礼拜</a>供养一切佛故。涅槃行。断生死相续故。成满诸佛行。不断菩萨行故。佛子。是为菩萨摩诃萨十种行。若菩萨摩诃萨。成就此行。则得一切诸佛行非行如来行。佛子。菩萨摩诃萨。有十种住。何等为十。所谓<a href=\"/remen/putixin.html\" class=\"keylink\" target=\"_blank\">菩提心</a>住。未曾忘失故。波罗蜜住。不厌功德故。乐闻正义住。明净智慧故。阿练若处住。成就诸大三昧故。随顺一切智头陀威仪四圣种住。少欲知足故。随顺住。顺正法故。亲近如来住。成满佛威仪故。诸明住。满足大智故。无生忍住。受记满足故。道场菩提住。满足力无畏一切佛法故。佛子。是为菩萨摩诃萨十种住。若菩萨摩诃萨。安住此住。则得一切诸佛无上一切智住。佛子。菩萨摩诃萨。有十种坐。何等为十。所谓转轮王坐。兴十善故。四天王坐。欲于一切世界诸佛正法得<a href=\"/remen/zizai.html\" class=\"keylink\" target=\"_blank\">自在</a>故。帝释坐。于一切众生最第一故。梵天坐。自心他心。得自在故。师子坐。分别演说甚深义故。正法坐。欲明陀罗尼诸力辩故。坚固三昧坐。究竟大誓故。大慈坐。令恶心众生悉欢喜故。大悲坐。能忍一切诸苦恼故。金刚坐。调伏众魔诸外道故。佛子。是为菩萨摩诃萨十种坐。若菩萨摩诃萨。安住此坐。则得一切诸佛无上尊坐。佛子。菩萨摩诃萨。有十种卧。何等为十。所谓寂静卧。身心憺怕故。<a href=\"/remen/chanding.html\" class=\"keylink\" target=\"_blank\">禅定</a>卧。正念思惟观诸法故。诸三昧卧。身心柔软故。梵天卧。不恼自他故。思惟业卧。后心无悔故。顺正法卧。不可倾动故。正道卧。善知识觉悟故。妙愿卧。善知回向故。一切事毕卧。所作究竟故。舍方便卧。究竟本事故。佛子。是为菩萨摩诃萨十种卧。若菩萨摩诃萨。安住此法。则得一切诸佛无上道卧。悉能觉悟一切众生。佛子。菩萨摩诃萨。有十种住。何等为十。所谓大慈住。等心观察一切众生故。大悲住。不轻未学众生故。大喜住。灭忧恼故。大舍住。有为无为悉平等故。一切波罗蜜住。菩提心为首故。一切种空住。善解诸法故。无相住。离生受证不退转故。无愿住。舍受生故。念慧住。忍法成满故。一切法平等住。得授记法故。佛子。是为菩萨摩诃萨十种住。若菩萨摩诃萨。安住此住。则得一切诸佛无上无碍住。佛子。菩萨摩诃萨。有十种行。何等为十。所谓正念行。满足<a href=\"/remen/sinianchu.html\" class=\"keylink\" target=\"_blank\">四念处</a>故。诸趣行。正觉法趣故。慧行。随顺诸佛故。波罗蜜行。满足一切智故。四摄行。教化成熟诸众生故。生死行。长养一切诸善根故。一切众生言戏行。拔出众生故。贪炽然行。觉悟一切众生诸根故。巧方便行。长养般若波罗蜜故。道场行。觉一切智不断菩萨行故。佛子。是为菩萨摩诃萨十种行。若菩萨摩诃萨。安住此行。则得一切诸佛无上大智慧行。</p><p>佛子。菩萨摩诃萨。有十种观察。何等为十。所谓观察善业。乃至微色悉照见故。观察死此生彼。不着一切众生故。观察一切众生诸根。决定了知无根法故。观察妙法。法界不可坏故。观察现前。于一切佛法修佛眼故。观察智慧。随器说法故。观察无生法忍。决定得佛法故。观察不退佛地。除灭一切烦恼。超出三界二乘地故。观察<a href=\"/remen/ganlu.html\" class=\"keylink\" target=\"_blank\">甘露</a>灌顶法地。于一切佛法得自在不动故。观察佛三昧。于一切十方作佛事故。佛子。是为菩萨摩诃萨十种观察。若菩萨摩诃萨。安住此法。则得一切诸佛无上大智观察。佛子。菩萨摩诃萨。有十种周遍观察。何等为十。所谓周遍观察诸来求者。慈心施与满彼意故。周遍观察诸犯戒者。安置如来清净戒故。周遍观察害心众生。安置如来堪忍力故。周遍观察诸懈怠者。令彼众生勤修精进究竟大乘故。周遍观察乱心众生。除彼乱心安置如来一切智地故。周遍观察愚痴众生。除彼疑惑一切有见故。周遍观察诸善知识。随如来教住佛法故。周遍观察随所闻法。具足成就无上义故。周遍观察一切众生。不舍大悲故。周遍观察一切佛法。觉一切智故。佛子。是为菩萨摩诃萨十种周遍观察。若菩萨摩诃萨。安住此法。则得一切诸佛无上大智周遍观察。佛子。菩萨摩诃萨。有十种奋迅。何等为十。所谓色奋迅。于天龙夜叉乾闼婆阿修罗迦楼罗紧那罗摩睺罗伽等一切众中现最胜故。象奋迅。示现象宝心故。龙奋迅。兴大法云普覆一切。曜明解脱电光。震实义雷。降诸根力觉意禅定解脱三昧甘露法雨故。大金翅鸟王奋迅。坏灭愚痴闇曀[穀-禾+卵]膜。消竭爱水。于大<a href=\"/remen/kuhai.html\" class=\"keylink\" target=\"_blank\">苦海</a>。搏撮烦恼诸恶龙故。师子奋迅。安住无畏被执平等大智铠仗。摧伏众魔诸外道故。勇健奋迅。能于生死大战阵中。摧灭一切烦恼大怨敌故。智慧奋迅。决定了知阴界诸入十二缘起。现一切佛自在法故。陀罗尼奋迅。闻持一切法未曾忘失。广为群生分别说故。辩才奋迅。分别一切句身味身无所挂碍。随问即答悉令欢喜言不虚故。如来奋迅。坐师子座降伏众魔调伏外道。满足一切智。具一念相应慧。所得所知所觉所成。皆悉觉知。成无上菩提故。佛子。是为菩萨摩诃萨十种奋迅。若菩萨摩诃萨。安住此法则得一切诸佛无上自在奋迅。佛子。菩萨摩诃萨。有十种师子吼。何等为十。所谓我必<a href=\"/remen/chengfo.html\" class=\"keylink\" target=\"_blank\">成佛</a>。是菩提心师子吼。于一切众生起大悲心。未度者度。未脱者脱。未安者安。未涅槃者令得涅槃。是大悲师子吼。守护受持不断三宝性。是报如来恩师子吼。令一切佛刹皆悉清净。是究竟大誓师子吼。除灭一切恶道诸难。是自持净戒师子吼。满足如来身口意相好庄严。是积集功德无厌足师子吼。成满一切诸佛智慧。是积集智慧众具无厌足师子吼。除灭一切魔事。专求正道。是除灭烦恼师子吼。知一切法<a href=\"/remen/wuwo.html\" class=\"keylink\" target=\"_blank\">无我</a>无我所无命无福伽罗空无相愿。观一切法净如虚空。是于一切法得无生忍师子吼。一生补处菩萨摩诃萨。严净震动一切佛刹。释梵四天王咸悉请求降神下生。以无碍慧眼普观世间。一切众生无胜我者。示现出生游行七步大师子吼。我于世间最胜第一。我永究竟生老死法。是如说修行师子吼。佛子。是为菩萨摩诃萨十种师子吼。若菩萨摩诃萨。安住此法。则得一切诸佛无上大师子吼。佛子。菩萨摩诃萨。有十种净施。何等为十。所谓平等心施。无恶众生故。随意施。满一切愿故。无乱心施。不退转故。随应供施。分别了知福伽罗故。不选择施。不求<a href=\"/remen/guobao.html\" class=\"keylink\" target=\"_blank\">果报</a>故。一向施。于一切物心无著故。内外一切施。究竟清净故。回向菩提施。远离有为无为故。教化成熟众生施。乃至道场不舍离故。三种<a href=\"/remen/yuanman.html\" class=\"keylink\" target=\"_blank\">圆满</a>清净施。施者受者财物平等。清净如虚空故。佛子。是为菩萨摩诃萨十种净施。若菩萨摩诃萨。安住此施。则得一切诸佛无上清净大施。佛子。菩萨摩诃萨。有十种净戒。何等为十。所谓身净戒。防护身三恶故。口净戒。远离口四过故。心净戒。永离贪恚诸邪见故。具一切净戒。于天人中最胜妙故。守护菩提心净戒。不乐小智故。守护如来所说净戒。乃至微细罪大怖畏故。微密净戒。善拔犯戒诸众生故。不作一切恶净戒。积集一切诸善法故远离一切有见净戒。于戒无著故。守护一切众生净戒。出生大悲故。佛子。是为菩萨摩诃萨十种净戒。若菩萨摩诃萨。安住此戒。则得一切诸佛远离众恶无上净戒。佛子。菩萨摩诃萨。有十种净忍。何等为十。所谓若他骂辱悉能堪忍。护彼心故。若他刀杖加害亦能堪忍。护彼我故。知一切嗔恚忍。自然不动故。自在处忍。能害不害故。众生归趣忍。不惜身命故。远离我慢忍。不轻未学故。割截肢节忍。观察如幻故。一切恶事忍。离自他想故。烦恼忍。远离烦恼境界故。随顺一切菩萨方便智忍。得无生忍。于一切智境界不由他悟故。佛子。是为菩萨摩诃萨十种净忍。若菩萨摩诃萨。安住此忍。则得一切诸佛无上法忍。不由他悟。佛子。菩萨摩诃萨。有十种净精进。何等为十。所谓净身业精进。恭敬供养奉给一切诸佛菩萨。尊重<a href=\"/remen/futian.html\" class=\"keylink\" target=\"_blank\">福田</a>不退转故。净口业精进。闻持一切诸佛正法未曾忘失。赞叹如来随所闻法。广为人说无疲倦故。净意业精进。巧方便入慈悲喜舍禅定解脱三昧相续起无退转故。净直心精进。远离谄曲正直。一切事一切方便究竟不退转故。净深心精进。常趣胜趣。积集无上智慧白净法故。行不虚妄净精进。摄取<a href=\"/remen/bushi.html\" class=\"keylink\" target=\"_blank\">布施</a>戒忍多闻及不放逸。乃至道场不中息故。降伏一切众魔怨敌净精进。悉能除灭贪恚愚痴烦恼邪见诸缠障盖故。满足慧光净精进。有所施作悉善思惟心无中悔。究竟众事。得一切佛不共法故。无所染着净精进。离心境界身口心相非相甚深法门。普观境界决定了知真实如如故。具足成就法明净精进。次第进入一切诸地。于诸佛所。得甘露灌顶受法王记。无漏法身现舍天寿。降神世间<a href=\"/remen/chujia.html\" class=\"keylink\" target=\"_blank\">出家</a>成道。转净法轮入大涅槃。究竟具足普贤行故。佛子。是为菩萨摩诃萨十种净精进。若菩萨摩诃萨。安住此法。则得一切诸佛无上大净精进。佛子。菩萨摩诃萨。有十种净禅。何等为十。所谓常乐出家净禅。舍离一切有故。亲近善知识净禅。咨受修习正法道故。乐阿练若处净禅。远离我我所法故。离言戏愦闹处净禅。乐寂灭故。心柔软净禅。诸根不乱故。智慧寂静净禅。一切音声诸禅定刺不能乱故。七觉八道净禅。于一切智境界智慧决定故。离味禅等诸烦恼垢净禅。不取欲界故。诸通明内净禅。决定了知一切众生诸根故。以少方便现前游戏<a href=\"/remen/shentong.html\" class=\"keylink\" target=\"_blank\">神通</a>净禅。如来三昧不可称量故。佛子。是为菩萨摩诃萨十种净禅。若菩萨摩诃萨。安住此禅。则得一切诸佛无上净禅。</p><p>佛子。菩萨摩诃萨。有十种净慧。何等为十。所谓知因净慧。不坏果报故。解一切缘净慧。不坏和合故。解一切法不常不断净慧。了缘起如如故。拔出一切邪见净慧。不取众生相故。解一切众生心心所行净慧。观一切法皆如幻故。诸辩胜智净慧。随问能答无挂碍故。降伏众魔及诸外道出过声闻缘觉净慧。深入如来方便智故。见一切佛清净法身见一切众生皆悉清净见一切法皆悉寂灭见一切世界皆悉虚空净慧。于一切相智慧无碍故。摄取一切陀罗尼辩诸波罗蜜巧方便净慧。得一切胜智故。一念相应金刚智觉一切法平等净慧。具足成就无上智故。佛子。是为菩萨摩诃萨十种净慧。若菩萨摩诃萨。安住此慧。则得一切诸佛无上大智。佛子。菩萨摩诃萨。有十种净慈。何等为十。所谓等心净慈。不选择众生故。饶益净慈。于一切众生有所施作悉能办故。救护净慈。究竟度脱一切众生生死崄难故。哀愍不舍一切众生净慈。长养有为善根故。解脱净慈。灭一切众生诸烦恼故。出生菩提净慈。令一切众生乐求菩提故。于一切众生无碍净慈。放无量光明普照众生故。虚空净慈。救护一切众生故。法缘净慈。觉悟真实法故。<a href=\"/remen/wuyuan.html\" class=\"keylink\" target=\"_blank\">无缘</a>净慈。证取菩萨离生法故。佛子。是为菩萨摩诃萨十种净慈。若菩萨摩诃萨。安住此慈。则得一切诸佛无上清净大慈。佛子。菩萨摩诃萨。有十种净悲。何等为十。所谓不共净悲。自大悲故。不厌净悲。代一切众生受大苦故。处一切恶道净悲。受生死度众生故。一切天人中受生净悲。示现一切法悉无常故。为邪定众生净悲。于<a href=\"/remen/wuliangjie.html\" class=\"keylink\" target=\"_blank\">无量劫</a>大誓庄严不舍离故。不着己乐净悲。与众生乐故。不求报净悲。自心清净故。除灭一切众生倒惑净悲。说实法故。知一切法<a href=\"/remen/zixing.html\" class=\"keylink\" target=\"_blank\">自性</a>清净。空无所有客尘所染。菩萨于彼而起净悲。说真净法故。解一切法如虚空足迹。众生痴曀不知真实。菩萨于彼而起净悲。欲令众生发大乘心。究竟涅槃故。佛子。是为菩萨摩诃萨十种净悲。若菩萨摩诃萨。安住此悲。则得一切诸佛无上清净大悲。</p><p>佛子。菩萨摩诃萨。有十种净喜。何等为十。所谓发菩提心净喜。舍一切所有净喜。于犯戒人不生恶心教化成就净喜。于一切诤讼众生悉令和合得无上智净喜。不惜身命守护正法净喜。远离五欲常乐正法净喜。令一切众生不着资生之具常乐正法净喜。见一切佛恭敬供养无有厌足而不坏法界净喜。令一切众生常乐禅定解脱三昧相续净喜。令一切众生专求寂静除灭乱想得无上慧远离邪见满足诸愿究竟菩萨苦行净喜。佛子。是为菩萨摩诃萨十种净喜。若菩萨摩诃萨。安住此喜。则得一切诸佛无上清净大喜。佛子。菩萨摩诃萨。有十种净舍。何等为十。所谓一切众生恭敬供养不生爱着一切众生轻慢毁辱不生嗔恚净舍。常行世间不为八法之所染污净舍。于器知时于非器不生恶心净舍。不求声闻缘觉学无学净舍。远离五欲一切烦恼乃至不生一念恶心净舍。不叹修行二乘及厌生死净舍。远离世间语非涅槃语非离欲语戏笑语恼他语声闻缘觉语乃至一切障菩提语净舍。若有众生待时受化菩萨净舍。若有众生应受佛化菩萨净舍。菩萨摩诃萨远离二法无上无下无取无舍无虚无实观察平等安住真实得忍净舍。佛子。是为菩萨摩诃萨十种净舍。若菩萨摩诃萨。安住此舍。则得一切诸佛无上清净大舍。佛子。菩萨摩诃萨。有十种义。何等为十。所谓多闻义。如说修行故。法义。善巧方便分别解故。空义。解第一空故。寂灭义。令一切众生离生死故。不可说义。一切语言无所著故。如义。一切三世等观察故。入法义。悉一味故。如来义。顺如来故。实际义。觉真实故。大般涅槃义。灭一切苦不断菩萨行故。佛子。是为菩萨摩诃萨十种义。若菩萨摩诃萨。安住此义。则得一切诸佛无上一切智义。佛子。菩萨摩诃萨。有十种法。何等为十。所谓真实法。如说修行故。无害法。远离嗔恚故。无诤法。除灭一切诸烦恼故。寂灭法。离炽然故。离欲法。永离欲垢诸烦恼故。不虚法。离虚妄故。不生法。一切诸法悉虚空故。<a href=\"/remen/wuweifa.html\" class=\"keylink\" target=\"_blank\">无为法</a>。离三相故。性净法。自然清净故。报身烦恼灭无余涅槃法。行菩萨行受持不舍故。佛子。是为菩萨摩诃萨十种法。若菩萨摩诃萨。安住此法。则得一切诸佛无上之法。佛子。菩萨摩诃萨。有十种功德具。何等为十。所谓劝发众生起菩提心是功德具。不断三宝故。随顺十种回向是功德具。断一切不善法集一切善法故。智慧正教是功德具。于三界功德最殊胜故。心无疲厌是功德具。度脱一切众生到彼岸故。悉能舍离内外所有是功德具。于一切物悉无著故。相好满足精进不退是功德具。止心驰骋故。不轻三品善根是功德具。善巧方便回向菩提故。于邪定犯戒众生不起轻慢增长大悲是功德具。显现大人法故。恭敬供养一切如来。于一切菩萨起如来想。于一切众生所作究竟是功德具。长养守护正直心故。菩萨摩诃萨。于阿僧祇劫。具足修习一切善根。皆悉能舍与一众生心无忧悔。如一众生。一切众生亦复如是。是为第十虚空界等大功德具。具足成就广大智慧故。佛子。是为菩萨摩诃萨十种功德具。若菩萨摩诃萨。安住此法。则得一切诸佛无上大功德具。佛子。菩萨摩诃萨。有十种智具。何等为十。所谓亲近真实多闻善知识。恭敬尊重礼拜供养。奉给随顺不违其教。是第一智具。远离谄曲故。离慢下意心无放逸。身口及意皆悉柔软。无有轻躁心。常欢喜护持净戒。和颜爱语先意问讯。远离邪伪。是第二智具。自然成就佛<a href=\"/remen/faqi.html\" class=\"keylink\" target=\"_blank\">法器</a>故。安住念慧不舍正觉除灭乱想。修习六念行<a href=\"/remen/liuhe.html\" class=\"keylink\" target=\"_blank\">六和</a>敬不求其报。是第三智具。出生长养十种智故。乐法乐义勤修正法。学无厌足。远离世论及世间语。乐闻离世间语。远离小乘乐求大乘。是第四智具。修习正念不可思议故。正求<a href=\"/remen/liuboluomi.html\" class=\"keylink\" target=\"_blank\">六波罗蜜</a>受持修习具足成就四种梵住。顺诸明法能问智人。远离恶趣专向善趣。慈心调伏。离诃责讥论。防护他心。是第五智具。如说修行诸佛真实法故。常乐出家不乐三界。守护自心远离三觉不生恶心。身口及意皆悉柔软。善知心性。是第六智具。令自他心俱清净故。观阴如幻界如毒蛇入如空聚。观一切法如化如焰水月镜像。如梦如电。如呼声响。如旋火轮。如空中字。如因陀罗阵。如日月光。非常非断。无来无去无住。深心信解不起诽谤。是无生住灭第七智具。具足成就一切法空净智慧故。无我无众生。无福伽罗。无思无义。无贪恚痴。无所有。无毁无誉。无取无舍。无主无行。究竟涅槃。若菩萨摩诃萨。闻此深法。能信能解除灭疑惑。是第八智具。究竟具足深解脱故。以正方便思惟<a href=\"/remen/zhiguan.html\" class=\"keylink\" target=\"_blank\">止观</a>。调伏诸根。一切诸法无所造作。无生无为皆悉寂灭。众生计我者。究竟无所有。无缚无脱。无身口心。亦无精进观察一切众生一切法一切心一切行。无前无后皆悉平等。是第九智具。远离一切相。究竟到彼岸故。菩萨摩诃萨。善知缘起故见法清净。见法清净故见刹清净。见刹清净故见虚空清净。见虚空清净故见法界清净。见法界清净故则见智慧。是第十智具。积集一切智故。佛子。是为菩萨摩诃萨十种智具。若菩萨摩诃萨。安住此法。则得一切诸佛一切法中无上无碍清净大智。</p></div>"
},{
    "title": "第四十三卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第四十三卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>离<a href=\"/remen/shijian.html\" class=\"keylink\" target=\"_blank\">世间</a>品第三十三之七</p><p><a href=\"/remen/fozi.html\" class=\"keylink\" target=\"_blank\">佛子</a>。菩萨摩诃萨。有十种明足。何等为十。所谓深知<a href=\"/remen/fofa.html\" class=\"keylink\" target=\"_blank\">佛法</a>明足。一切法中除痴闇明足。远离邪见明足。慧光清净普照诸根明足。正方便勤修<a href=\"/remen/jingjin.html\" class=\"keylink\" target=\"_blank\">精进</a>明足。深入菩萨<a href=\"/remen/zhendi.html\" class=\"keylink\" target=\"_blank\">真谛</a>正趣离生明足。灭<a href=\"/remen/fannao.html\" class=\"keylink\" target=\"_blank\">烦恼</a>业成就尽智无生智明足。思惟净慧清净天眼明足。清净忆念念<a href=\"/remen/suming.html\" class=\"keylink\" target=\"_blank\">宿命</a>明足。具足净地清净诸明除灭诸漏漏尽智明足。佛子。是为菩萨摩诃萨十种明足。若菩萨摩诃萨。安住此法。则得一切诸佛一切法中无上大明。佛子。菩萨摩诃萨。有十种求法。何等为十。所谓直心求法。离于谄曲虚伪心故。精勤求法。离<a href=\"/remen/xiedai.html\" class=\"keylink\" target=\"_blank\">懈怠</a>故。一向求法不惜身命故。为断一切<a href=\"/remen/zhongsheng.html\" class=\"keylink\" target=\"_blank\">众生</a>烦恼求法。不求资生具故。为<a href=\"/remen/154932.html\" class=\"keylink\" target=\"_blank\">饶益</a>一切众生求法。不自利故。为深入<a href=\"/remen/zhihui.html\" class=\"keylink\" target=\"_blank\">智慧</a>求法。不轻彼故。欲令<a href=\"/remen/zhengfa.html\" class=\"keylink\" target=\"_blank\">正法</a>常坚固求法。不乐世间故。为愍悼众生求法。不舍<a href=\"/remen/putixin.html\" class=\"keylink\" target=\"_blank\">菩提心</a>故。为随一切众生所问能答求法。悉能除灭诸疑惑故。为具满佛法求法。不乐余乘故。佛子。是为菩萨摩诃萨十种求法。若菩萨摩诃萨。安住此法。则得一切诸佛法中无上无碍智不由他悟。佛子。菩萨摩诃萨。有十种明了法。何等为十。所谓随顺世间明了法。为欲长养一切世间凡夫善根故。无碍不坏信明了法。解法真性信行人故。安住法界明了法。解法行人故。远离八邪向八正道明了法。解八人故。除灭众结。断<a href=\"/remen/shengsi.html\" class=\"keylink\" target=\"_blank\">生死</a>漏。见真实谛明了法。解须陀洹故。观味是患。还来受生明了法。解斯陀含故。乃至须臾不乐<a href=\"/remen/sanjie.html\" class=\"keylink\" target=\"_blank\">三界</a>。不着受生。专求尽漏明了法。解阿那含故。六通<a href=\"/remen/zizai.html\" class=\"keylink\" target=\"_blank\">自在</a>游八<a href=\"/remen/jietuo.html\" class=\"keylink\" target=\"_blank\">解脱</a>。随意正受九次第定诸辩。明了法。解阿罗汉故。常乐寂静。因外缘解知足少事不由他悟。成就智慧明了法。解缘觉故。成就胜智诸根明利。心常解脱。长养无量<a href=\"/remen/gongde.html\" class=\"keylink\" target=\"_blank\">功德</a>智慧。满足诸佛十力四无所畏。一切佛法明了法。解菩萨故。佛子。是为菩萨摩诃萨十种明了法。若菩萨摩诃萨。安住此法。则得一切诸佛无上大智慧明了法。佛子。菩萨摩诃萨。有十种向法。何等为十。所谓随顺恭敬善知识向法。<a href=\"/remen/juewu.html\" class=\"keylink\" target=\"_blank\">觉悟</a>诸天向法。于一切佛常怀惭愧向法。哀念众生不断生死向法。究竟一切事不起虚妄心向法。远离余乘专修菩萨大乘向法。远离邪道专求正道向法。降伏众魔。灭除烦恼向法。安住佛地知一切众生诸根随应闻法广为演说向法。安住无量无边清净法界向法。佛子。是为菩萨摩诃萨十种向法。若菩萨摩诃萨。安住此法。则得一切诸佛无上向法。</p><p>佛子。菩萨摩诃萨。有十种魔。何等为十。所谓<a href=\"/remen/wuyin.html\" class=\"keylink\" target=\"_blank\">五阴</a>魔。贪着五阴故。烦恼魔烦恼染故。业魔。能障碍故。心魔。自憍慢故。死魔。离受生故。天魔。起憍慢放逸故。失善根魔。心不悔故。<a href=\"/remen/sanmei.html\" class=\"keylink\" target=\"_blank\">三昧</a>魔。味着故。善知识魔。于彼生着心故。不知<a href=\"/remen/puti.html\" class=\"keylink\" target=\"_blank\">菩提</a>正法魔。不能出生诸大愿故。佛子。是为菩萨摩诃萨十种魔。应作方便速远离之。佛子。菩萨摩诃萨。有十种魔业。何等为十。所谓忘失菩提心修诸善根。是为魔业。恶心<a href=\"/remen/bushi.html\" class=\"keylink\" target=\"_blank\">布施</a>嗔持戒者是为魔业。弃舍恶性懈怠众生。轻慢厌恶乱心无智众生。是为魔业。悭惜正法。诃责<a href=\"/remen/faqi.html\" class=\"keylink\" target=\"_blank\">法器</a>众生。贪求利养为人<a href=\"/remen/shuofa.html\" class=\"keylink\" target=\"_blank\">说法</a>。为非器人说深妙法。是为魔业。不闻波罗蜜。虽闻不<a href=\"/remen/xiuxing.html\" class=\"keylink\" target=\"_blank\">修行</a>。生懈怠心。不求深妙无上菩提。是为魔业。远离善知识。亲近恶知识。乐求二乘。于受生处。起离欲寂静除灭之心。是为魔业。于菩萨所起嗔恚心。说其过恶断彼利养。常求罪衅恶眼视之。是为魔业。诽谤正法。不闻契经。闻不赞叹。若有法师说法。不能恭敬下意自谦。我说是义彼说非义。是为魔业。学世间论。巧于文字。善于句味。手笔文诵乐说二乘。隐覆深法开演杂语。于非器所说甚深法。远离菩提安住邪道。是为魔业。已度已安者。亲近恭敬而<a href=\"/remen/gongyang.html\" class=\"keylink\" target=\"_blank\">供养</a>之。未度未安者。永不亲近恭敬供养。亦不<a href=\"/remen/jiaohua.html\" class=\"keylink\" target=\"_blank\">教化</a>。是为魔业。堕增上慢增长诸慢轻蔑众生。不求正法真实智慧。诸根散乱难可化度。是为魔业。佛子。是为菩萨摩诃萨十种魔业。菩萨摩诃萨。应速远离正求佛业。佛子。菩萨摩诃萨。有十种舍离魔业。何等为十。所谓亲近善知识舍离魔业。不自尊举不自赞叹。舍离魔业。信佛深法不生诽谤。舍离魔业。未曾忘失一切智心。舍离魔业。安住不放逸修习甚深法。舍离魔业。安住菩萨藏正求一切法。舍离魔业。常欲听法乐闻深义心无疲倦。舍离魔业。归依十方一切诸佛。舍离魔业。<a href=\"/remen/xinxing1.html\" class=\"keylink\" target=\"_blank\">信心</a><a href=\"/remen/zhengnian.html\" class=\"keylink\" target=\"_blank\">正念</a>一切诸佛菩提树。舍离魔业。一切菩萨出生善根皆悉不二。舍离魔业。佛子。是为菩萨摩诃萨十种舍离魔业。若菩萨摩诃萨。安住此业。则离一切诸魔业道。佛子。菩萨摩诃萨。有十种见佛。何等为十。所谓无著佛安住世间成正觉故。愿佛出生故。业报佛信故。持佛随顺故。<a href=\"/remen/niepan.html\" class=\"keylink\" target=\"_blank\">涅槃</a>佛永度故。法界佛无处不至故。心佛安住故。三昧佛无量无著故。性佛决定故。如意佛普覆故。佛子。是为菩萨摩诃萨十种见佛。若菩萨摩诃萨。安住此法。则能睹见无上如来。佛子。菩萨摩诃萨。有十种佛业。何等为十。所谓劝化众生是第一佛业。随顺长养诸佛法故。梦中见佛是第二佛业。发起过去诸善根故。多闻是第三佛业。逮得无疑决定智故。为悔缠所缠者。善巧方便说悔过法。是第四佛业。除灭一切诸疑悔故。若有众生。起悭心无智心声闻心缘觉心害心疑心憍慢心者。现如来身相好<a href=\"/remen/zhuangyan.html\" class=\"keylink\" target=\"_blank\">庄严</a>化斯等类。是第五佛业。出生长养过去诸善根故。正法难时广为众生说净妙法。众生闻已便得具足陀罗尼。智慧<a href=\"/remen/shentong.html\" class=\"keylink\" target=\"_blank\">神通</a>如应示现饶益众生。是第六佛业。心力清净故。若魔事起。种种方便速远离之。以<a href=\"/remen/xukong.html\" class=\"keylink\" target=\"_blank\">虚空</a>界等微妙音声。亦不轻蔑他人。除灭一切魔业。具足忍辱。是第七佛业。正直功德故。行无量行。不证声闻缘觉离生圣行。诸根未熟者。不为彼人说解脱果。但除爱本。是第八佛业。出生本愿故。断除一切生死漏缚一切诸结。出生菩萨行。于一切众生长养大悲。深心信解菩萨所行究竟涅槃。是第九佛业。不断菩萨行故。菩萨摩诃萨。为自他故。求解脱道而无厌足。离一切行及一切法。于如来色身无所染着。精勤专求无碍智慧不由他悟。令一切佛刹严饰清净。决定了知皆悉虚空。教化成熟一切众生。而不舍<a href=\"/remen/wuwo.html\" class=\"keylink\" target=\"_blank\">无我</a>性。安住法界。诸通自在。具足成就一切种智。而不舍菩萨行。转净法轮令一切众生皆得<a href=\"/remen/huanxi.html\" class=\"keylink\" target=\"_blank\">欢喜</a>。广为众生说甚深法。示现如来无量自在。而不舍菩萨身。现大涅槃而不舍离一切处生。佛子。菩萨摩诃萨。出生如是等乃至翻覆三昧。是第十佛业。佛子。是为菩萨摩诃萨十种佛业。若菩萨摩诃萨。安住此业。则得一切诸佛无上无师大业不由他悟。佛子。菩萨摩诃萨。有十种慢业。何等为十。所谓于尊重<a href=\"/remen/futian.html\" class=\"keylink\" target=\"_blank\">福田</a>和尚阿阇梨。父母<a href=\"/remen/shamen.html\" class=\"keylink\" target=\"_blank\">沙门</a><a href=\"/remen/poluomen.html\" class=\"keylink\" target=\"_blank\">婆罗门</a>所。而不尊重恭敬供养。是为慢业。有诸法师得胜妙法。乘于大乘。深知出生死道。得陀罗尼成就多闻。具智慧藏善能说法。而不信受恭敬供养。是为慢业。听受法时。若闻深法发离欲心欢喜无量。而不赞法师令众欢喜。是为慢业。起憍慢心自高降彼。不省己实不调自心。是为慢业。起计我心。见有功德智慧者不赞其美。见无德者反说其善。若闻赞他。于彼人所起妒嫉心。是为慢业。若有法师。知是法是律是实是佛语。以憎嫉故说言非法非律非实非佛语。欲坏他信心故。是为慢业。自敷高座。我为法师不应执事。不应宗敬供养余人。诸修梵行尊长有德。悉应恭敬供养于我。是为慢业。远离嚬蹙恶眼视彼。常以和颜等观众生。言常柔软无有粗犷。离恚恨心。而于彼法师求其过恶。是为慢业。以我慢心。于多闻者不往恭敬。起闻法留难。亦不咨问。何等为善何等不善。何等应作何等不应作。作何等业长夜饶益一切众生。作何等行不益众生。作何等行从明入明。作何等行从冥入冥。如是人辈为我心漂没。不能得见出要正道。是为慢业。起慢心故。不值诸佛难得之法。消尽宿世所种善根。不应说而说。起诃责心更相讥论。住如是法应入邪道。但菩提心力故。而不永舍菩萨所行。虽不舍<a href=\"/remen/pusadao.html\" class=\"keylink\" target=\"_blank\">菩萨道</a>。而于无量百千万劫尚不值佛。何况闻法。是为慢业。佛子。是为菩萨摩诃萨十种慢业。若菩萨摩诃萨。离此慢业。则得一切诸佛十种无上清净意业。</p><p>佛子。菩萨摩诃萨。有十种智业。何等为十。所谓信解<a href=\"/remen/yinyuan1.html\" class=\"keylink\" target=\"_blank\">因缘</a>。不坏<a href=\"/remen/yinguo.html\" class=\"keylink\" target=\"_blank\">因果</a>。是为智业。不舍菩提心常念一切佛。是为智业。亲近一切诸善知识。恭敬供养心无懈怠。是为智业。乐法乐义多闻无厌。专求正法远离邪念修习正念。是为智业。于一切众生不起我心。于一切菩萨起如来想。爱乐菩萨犹如己身。爱重正法如惜己命。爱敬如来如护己目。于持戒者生诸佛想。是为智业。离身口意诸不善业。修行清净身口意业。叹诸贤圣随顺菩提。是为智业。不违缘起离诸邪见。除灭痴闇照一切法。是为智业。于十<a href=\"/remen/huixiang.html\" class=\"keylink\" target=\"_blank\">回向</a>起慈母想。于诸波罗蜜起慈父想。于巧方便。起菩提想。是为智业。于布施净戒多闻。专求<a href=\"/remen/zhiguan.html\" class=\"keylink\" target=\"_blank\">止观</a>功德智慧。心无疲厌。是为智业。若业诸佛所赞。能降众魔。灭除烦恼诸缠障碍。教化众生。顺智<a href=\"/remen/lvyi.html\" class=\"keylink\" target=\"_blank\">律仪</a>摄取正法。严净佛刹正向通明。是为智业。佛子。是为菩萨摩诃萨十种智业若菩萨摩诃萨。安住此业。则得一切诸佛出生巧妙方便无上智业。佛子。菩萨摩诃萨。有十种魔所摄持。何等为十。所谓懈怠心魔所摄持。舍佛正法魔所摄持。贪求无厌魔所摄持。专念自度魔所摄持。不发大愿魔所摄持。远离烦恼常乐寂静魔所摄持。断生死漏魔所摄持。舍菩萨行魔所摄持。舍教化成熟一切众生心魔所摄持。于正法中生疑惑心诽谤佛法魔所摄持。佛子。是为菩萨摩诃萨十种魔所摄持。应速远离。若菩萨摩诃萨。能弃舍此魔所摄持。则得一切诸佛十种摄持。何等为十。所谓佛摄持故。初发菩提心。佛摄持故。常于生生未曾忘失菩提之心。佛摄持故。觉一切魔事能悉远离。佛摄持故。闻<a href=\"/remen/liuboluomi.html\" class=\"keylink\" target=\"_blank\">六波罗蜜</a>如说修行。佛摄持故。知生死苦而不厌恶。佛摄持故。观甚深法得解脱果佛摄持故。为众生说声闻缘觉解脱而不乐彼乘。佛摄持故。观无为性。心不乐住。于有为法。不生二相。佛摄持故。令不相续得寂灭相续。佛摄持故。得一切智自在。而不舍众生种姓所行。佛子。是为菩萨摩诃萨十种佛摄持。若菩萨摩诃萨。安住此持。则得一切诸佛十力所持。佛子。菩萨摩诃萨。有十种法摄持。何等为十。所谓一切行<a href=\"/remen/wuchang.html\" class=\"keylink\" target=\"_blank\">无常</a>。法所摄持。一切行苦。法所摄持。一切法无我。法所摄持。寂灭涅槃。法所摄持。法从缘起<a href=\"/remen/wuyuan.html\" class=\"keylink\" target=\"_blank\">无缘</a>则不起。法所摄持。不正思惟故起无明行乃至老死。不正思惟灭故则无明灭。无明灭故乃至老死灭。法所摄持。三解脱门出生声闻乘。决定无诤法出生缘觉乘。法所摄持。六波罗蜜四摄法出生大乘。法所摄持。知一切刹一切法一切众生一切世间是佛境界。法所摄持。断一切念舍一切取。离过去未来随顺涅槃。法所摄持。佛子。是为菩萨摩诃萨十种法摄持。若菩萨摩诃萨。安住此持。则得一切诸佛无上法持。</p><p>佛子。菩萨摩诃萨。住兜率天有十种业。何等为十。所谓菩萨摩诃萨。为欲界诸天说离欲法。纵逸自在皆悉无常。一切快乐皆悉苦恼。劝发开导彼诸天子发菩提心。是为住兜率天第一所行事业。菩萨摩诃萨。为<a href=\"/remen/sejie.html\" class=\"keylink\" target=\"_blank\">色界</a>诸天。说诸禅解脱三昧。相续起彼诸禅支。有味著者。因味起身见邪见无明烦恼。为说实智。于一切妙色起颠倒心。<a href=\"/remen/wangxiang.html\" class=\"keylink\" target=\"_blank\">妄想</a>取净。为说不净观察无常。劝发开导彼诸天子发菩提心。是为住兜率天第二所行事业。菩萨摩诃萨。住兜率天。正受三昧名光明庄严。于自身中。放大光明。普照一切三千<a href=\"/remen/daqianshijie.html\" class=\"keylink\" target=\"_blank\">大千世界</a>。随其所应以种种音声而为说法。彼诸众生闻说法已皆大欢喜。起恭敬心。命终之后生兜率天。复为说法皆悉令发菩提之心。是为住兜率天第三所行事业。菩萨摩诃萨以无碍净眼。普观十方一切兜率天菩萨摩诃萨。彼诸菩萨亦见此菩萨摩诃萨。各相见已。为彼菩萨广说正法。谓降神母胎出生世间。舍家求道往诣道场。以大庄严而自庄严。发起过去所行。忆过去行成就功德。不离此座现如是等一切诸事。是为住兜率天第四所行事业。菩萨摩诃萨。住兜率天。十方一切兜率天菩萨。欲见此菩萨摩诃萨恭敬供养<a href=\"/remen/libai.html\" class=\"keylink\" target=\"_blank\">礼拜</a>故。皆来诣此。尔时菩萨摩诃萨。欲令彼诸菩萨。皆悉欢喜满其愿故。说大法门。随彼菩萨所住之地。所行所断所修所证。具足广说。彼诸菩萨闻说法已皆大欢喜。各还本刹所住宫殿。是为住兜率天第五所行事业。菩萨摩诃萨。住兜率天讲说正法时。欲界主天魔波旬眷属围绕。诣菩萨所坏乱说法。尔时菩萨住金刚智所摄<a href=\"/remen/banruo.html\" class=\"keylink\" target=\"_blank\">般若</a>波罗蜜巧妙方便。深入智门说<a href=\"/remen/ganlu.html\" class=\"keylink\" target=\"_blank\">甘露</a>法。承佛神力说如来法。皆悉降伏彼诸魔众。时彼魔众见菩萨如是自在神力。又闻说法。皆发阿耨多罗三藐三菩提心。是为住兜率天第六所行事业。菩萨摩诃萨。住兜率天。知欲界天子不识苦故。不乐闻法。尔时菩萨摩诃萨。放大音声告诸天子。今日菩萨摩诃萨出内眷属。若欲见者应速诣此。闻是音已。无量亿那由他天子悉往诣彼尔时菩萨摩诃萨。普现宫内一切眷属。彼诸天子未曾闻见。见已皆大欢喜。此菩萨眷属音乐之中。出如是声而告之言。诸天子。一切众行皆悉无常。一切众行皆悉大苦。一切诸法皆悉无我。寂灭涅槃。又复告言。汝等皆应修菩萨行。究竟菩提具一切智。时诸天子闻是音已。心大恐怖。一向正求无上菩提。是为住兜率天第七所行事业。菩萨摩诃萨。住兜率天。不舍兜率天所坐之处。悉能往诣一切佛所。见诸如来恭敬礼拜供养听法。尔时诸佛为菩萨说甘露灌顶授记之法。一切诸明菩萨行地。欲令菩萨以一念相应慧具足一切枝。一切种深入一切智。是为住兜率天第八所行事业。菩萨摩诃萨。住兜率天。以法界虚空界等一切供养恭敬供养一切世界诸佛。见此供养时。无量无边众生发菩提心。是为住兜率天第九所行事业。菩萨摩诃萨。住兜率天。出生无量无边法门。示现一切世界中种种色种种形。种种威仪种种方便。随其所应而为说法。欲令一切众生悉欢喜故。是为住兜率天第十所行事业。佛子。是为菩萨摩诃萨住兜率天十种所行事业。若菩萨摩诃萨。具足此业。则能下生人间。佛子。菩萨摩诃萨。于兜率天临命终时。有十种示现事。何等为十。所谓菩萨于兜率天临命终时。于足下相轮放大光明。名安乐庄严。普照三千大千世界一切诸难恶道。众生触斯光者。灭一切苦皆得安乐。尔时众生咸作是念。今日忽有奇特大人出现于世。是为第一所示现事。菩萨摩诃萨。于兜率天临命终时。放眉间白毫相光。名曰觉悟。普照三千大千世界。触彼宿世同行菩萨摩诃萨身。触已咸作是念。彼菩萨摩诃萨。于兜率天今将命终。时诸菩萨即化作无量无边供养之具。疾往诣彼菩萨摩诃萨所。是为第二所示现事。菩萨摩诃萨。临命终时。于右掌中出大光明。名净境界。悉能严净三千大千世界。此世界中若有无漏诸辟支佛。觉斯光者即舍<a href=\"/remen/shouming.html\" class=\"keylink\" target=\"_blank\">寿命</a>。若不觉者。光明力故。徙置他方余世界中。一切诸魔及众外道。有见众生悉皆徙置他方世界。除如来住持所化众生。是为第三所示现事。菩萨摩诃萨。从其两膝放大光明。名曰离垢清净庄严。普照最下诸天宫殿。上至净居诸天宫殿无不明了。时诸天子咸作是念。今此菩萨摩诃萨。于兜率天将舍寿命时诸天子疾办供具香华璎珞涂香末香衣盖幢幡及诸音乐。诣菩萨所恭敬供养。我等咸皆随侍守护。从此命终乃至示现大般涅槃是为第四所示现事。菩萨摩诃萨。于兜率天临命终时。从其心中放大光明名曰金刚净妙庄严。普照一切世界金刚力士。尔时百亿金刚力士咸作是念。此是菩萨摩诃萨。于兜率天将欲命终故。以此相示现我等。我等咸当随侍守护。乃至示现大般涅槃。是为第五所示现事。菩萨摩诃萨。于兜率天临命终时。从一切毛孔放大光明。名曰分别一切众生。普照三千大千世界。遍触一切诸菩萨身。触已复触一切诸天世人。时诸菩萨咸作是念。我等当往诣彼。恭敬供养如来。并复教化彼诸众生。是为第六所示现事。菩萨摩诃萨。于兜率天临命终时。于摩尼宝藏正法堂中。放大光明名善调伏。随彼菩萨所降神处。普照王宫。彼诸菩萨各作是念。随此菩萨所生之处。若于其家若于聚落。若于城邑。若阎浮提内受生之处。我当生彼。为欲教化诸众生故。是为第七所示现事。菩萨摩诃萨。于兜率天临命终时。天楼阁中放大光明。名净庄严一切宫殿。放斯光明照所生母。照已彼菩萨母安隐快乐。具足成就一切功德。其母身内自然楼阁七宝庄严。为欲安处菩萨身故。是为第八所示现事。菩萨摩诃萨。于兜率天临命终时。放足下光明。名曰安住。若诸天子及诸梵天其命将终。蒙斯光故。皆得住寿供养菩萨。从此命终。乃至示现大般涅槃。是为第九所示现事。菩萨摩诃萨。于兜率天从其小相放大光明。名严净日眼。示现菩萨种种诸业。时有人天。或见菩萨在兜率天。或见命终。或见处胎。或见出生。或见舍家或见<a href=\"/remen/chengfo.html\" class=\"keylink\" target=\"_blank\">成佛</a>。或见转法轮。或见如来大般涅槃。是为第十所示现事。佛子。菩萨摩诃萨。或于坐处。或于楼阁。或于宫殿。放如是等百万阿僧祇光。放斯光时。显现无量诸菩萨业。佛子。菩萨摩诃萨。具足如是等一切净业故。从兜率天下生世间。佛子。菩萨摩诃萨。有十种事故。降神母胎。何等为十。所谓为教化成熟小心众生故。示现处胎。不令小心众生作如是念。菩萨自然化生。善根智慧不从行得。是为第一事示现处胎。又复欲令父母诸亲。长养宿世同<a href=\"/remen/xingshan.html\" class=\"keylink\" target=\"_blank\">行善</a>根故。是为第二事示现处胎。菩萨摩诃萨。初受胎时远离愚痴。正念思惟除灭乱想。成就念慧心未曾乱。是为第三事示现处胎。菩萨摩诃萨。处母胎时常讲说法。十方世界诸菩萨众。释梵四天王来诣菩萨。菩萨即时广为说法。示现菩萨自在神力。菩萨摩诃萨。具足成就无量无边诸智慧故。现如是等奇特之事。是为第四事示现处胎。菩萨摩诃萨。于母胎中为化众生故。令彼众生本愿满故。是为第五事示现处胎。菩萨摩诃萨。于人中成道。应具人法受生故。是为第六事示现处胎。菩萨摩诃萨。于母胎中。三千大千世界众生。普见菩萨处于母胎。如明镜中见其面像。尔时大心诸天龙夜叉乾闼婆阿修罗迦楼罗紧那罗摩睺罗伽人非人等。悉诣菩萨恭敬供养。是为第七事示现处胎。菩萨摩诃萨。处母胎时。余方世界一生补处在母胎者。悉共讲说菩萨无尽智慧之藏。是为第八事示现处胎。菩萨摩诃萨。初受胎时。正受离垢三昧。一切兜率天宫。一切供养庄严之具。悉入母胎。三昧力故令其母身无诸苦患。是为第九事示现处胎。佛子。菩萨摩诃萨。处母胎时。具足成就无量无边功德藏故。十方世界一切供具。悉以供养一切如来。彼诸如来为此菩萨演说无量无边法界法门。是为第十事示现处胎。若菩萨摩诃萨。住此法门。则能示现菩萨十种微细趣。何等为十。所谓菩萨摩诃萨。处母胎时。示现初发菩提之心。乃至甘露灌顶授记之地。在母胎中。又复现处兜率陀天。在母胎中示现出生。在母胎中示现童子地。在母胎中现在宫殿色味之间。在母胎中示现<a href=\"/remen/chujia.html\" class=\"keylink\" target=\"_blank\">出家</a>。在母胎中现行苦行。往诣道场成等正觉。在母胎中现转法轮。在母胎中示现大般涅槃。在母胎中示现微细诸法。一切菩萨行。一切如来自在神力无量行门。佛子。是为菩萨摩诃萨十种微细趣。若菩萨摩诃萨。安住此趣。则得一切诸佛无上智慧大微细趣。</p><p>佛子。菩萨摩诃萨。有十种生。何等为十。所谓离愚痴生。放大光明网普照三千大千世界生。除灭一切未来世最后身生。不生生。知三界诸劫悉如幻生。于十方世界普现身生。具足一切智身生。放一切如来光明普照觉悟一切众生生。正受大智自在诸禅三昧身生。佛子。菩萨生时。一切佛刹六种震动。一切众生皆得解脱。一切恶道皆悉除灭。映蔽一切诸魔光明。悉如聚墨。无量菩萨普来云集。佛子。是为菩萨摩诃萨十种生。为欲化度众生类故。示现是生。佛子。菩萨摩诃萨。有十种大庄严而自庄严。何等为十。所谓菩萨摩诃萨。作如是念。一切世间没五欲泥。除我一人无能济彼。如是知故。发大庄严而自庄严。烦恼愚痴覆众生眼皆悉盲瞽。我今智慧自在。当普开导众生慧眼悉令清净。发大庄严而自庄严。我今因此假名身故。得如来无上清净法身。充满三世。发大庄严而自庄严。菩萨摩诃萨。以无碍净眼。悉遍观察十方一切诸梵天处。乃至大自在天处。是等众生皆自谓我成就自在智慧之力。菩萨悉能摧灭彼我慢心。发大庄严而自庄严。菩萨摩诃萨。见诸众生于过去世种诸善根今欲退没。我今还令彼诸众生住不退地。发大庄严而自庄严。欲令众生种少善根得无量果。发大庄严而自庄严。见佛无量自在神力。发大庄严而自庄严。观见过去同行菩萨。染着余事不成正觉。发大庄严而自庄严。菩萨摩诃萨。见诸<a href=\"/remen/tianren.html\" class=\"keylink\" target=\"_blank\">天人</a>疲顿厌倦退正希望。发大庄严而自庄严。菩萨摩诃萨。为一切如来光明触故。长养一切大正希望。发大庄严而自庄严。佛子。是为菩萨摩诃萨十种大庄严。为教化众生故。发此庄严而自庄严。佛子。菩萨摩诃萨。有十种事故游行七步。何等为十。所谓现菩萨力故游行七步。现七宝故游行七步。满地神愿故游行七步。现超出三界相故游行七步。现大象王牛王师子王最胜行故游行七步。现金刚地相故游行七步。欲与众生力故游行七步。现七觉宝相故游行七步。具足成就一切佛法不由他悟故游行七步。欲自称我于世最胜无伦匹故游行七步。佛子。是为菩萨摩诃萨十种事故游行七步。教化众生故作是示现。佛子。菩萨摩诃萨。有十种事故现童子地。何等为十。所谓书数算计刻印方便现此业故现童子地。现乘象马车乘弓射诸武艺故现童子地。欲学一切世间巧妙谈论诸嬉戏故现童子地。离身口意一切恶业故现童子地。现正向般涅槃正受三昧充满一切诸世界故现童子地。现菩萨力过天人龙夜叉乾闼婆阿修罗迦楼罗紧那罗摩睺罗伽释梵四天王故现童子地。现殊妙色出过一切释梵四天王故现童子地。欲令众生远离五欲常乐正法故现童子地。为现尊重正法供养一切世界诸如来故现童子地。常乐正法普现一切<a href=\"/remen/shouchi.html\" class=\"keylink\" target=\"_blank\">受持</a>正法故现童子地。佛子。是为菩萨摩诃萨十种事故现童子地。佛子。菩萨摩诃萨。现童子地已。有十种事故现处中宫。何等为十。所谓令修同<a href=\"/remen/xingzhe.html\" class=\"keylink\" target=\"_blank\">行者</a>增长善根故现处中宫。欲明菩萨诸善根故现处中宫。欲着乐天人故现处中宫。于五浊世随应化故现处中宫。于深宫内正受三昧欲明菩萨功德力故现处中宫。欲令宿世同行众生满本愿故现处中宫。欲令父母亲属满本愿故现处中宫。欲以妓乐出妙法音供养一切佛故现处中宫。菩萨摩诃萨于其宫内入甚深三昧成等正觉乃至示现大般涅槃故现处中宫。随顺守<a href=\"/remen/hufa.html\" class=\"keylink\" target=\"_blank\">护法</a>故现处中宫。佛子。是为菩萨摩诃萨十种事故现处中宫。以此事故最后生菩萨示现出家。佛子。菩萨摩诃萨。有十种事故示现出家。何等为十所谓欲令众生厌离家故。示现出家。为着家众生故示现出家。欲现随顺诸贤圣道故示现出家。欲宣扬赞叹出家法故示现出家。欲令众生离二见故示现出家。欲令众生离欲乐我乐故示现出家。欲现出三界相故示现出家。欲显自在不由他悟故示现出家。欲随顺如来十力四<a href=\"/remen/wuwei.html\" class=\"keylink\" target=\"_blank\">无畏</a>故示现出家。一切最后生菩萨法应尔故示现出家。佛子。是为菩萨摩诃萨十种事故示现出家。为化众生故。佛子。菩萨摩诃萨。为十种事故示现苦行。何等为十。所谓菩萨摩诃萨。欲教化成熟小心众生故示现苦行。为拔着邪见众生故示现苦行。为无业报邪见众生欲令知业报故示现苦行。为随顺五浊世界众生故示现苦行。为懈怠众生故示现苦行。欲令众生乐求法故示现苦行。为着欲乐我乐众生故示现苦行。为显菩萨殊胜行故示现苦行。欲令未来众生发精进故示现苦行。诸天世人诸根未熟待时熟故示现苦行。佛子。是为菩萨摩诃萨为十种事故示现苦行。</p></div>"
},{
    "title": "第四十四卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第四十四卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>离<a href=\"/remen/shijian.html\" class=\"keylink\" target=\"_blank\">世间</a>品第三十三之八</p><p><a href=\"/remen/fozi.html\" class=\"keylink\" target=\"_blank\">佛子</a>。菩萨摩诃萨。有十种事故往诣道场。何等为十。所谓欲普照一切世界。故往诣道场。为震动一切世界故往诣道场。欲于一切世界普现身故往诣道场。为<a href=\"/remen/juewu.html\" class=\"keylink\" target=\"_blank\">觉悟</a>一切菩萨一切<a href=\"/remen/zhongsheng.html\" class=\"keylink\" target=\"_blank\">众生</a>一切同行故往诣道场。为示现道场<a href=\"/remen/zhuangyan.html\" class=\"keylink\" target=\"_blank\">庄严</a>事故往诣道场。为随应受化示现庄严<a href=\"/remen/puti.html\" class=\"keylink\" target=\"_blank\">菩提</a>树故往诣道场。欲对见十方世界一切佛故往诣道场。欲于举足下足念念悉入无量正受诸<a href=\"/remen/sanmei.html\" class=\"keylink\" target=\"_blank\">三昧</a>门成等正觉故往诣道场。为受一切天龙夜叉乾闼婆阿修罗迦楼罗紧那罗摩睺罗伽乃至释梵四天王等恭敬<a href=\"/remen/gongyang.html\" class=\"keylink\" target=\"_blank\">供养</a>各不相知故往诣道场。欲以无碍智眼普观一切世界<a href=\"/remen/zhengnian.html\" class=\"keylink\" target=\"_blank\">正念</a>一切佛于一切刹现<a href=\"/remen/chengfo.html\" class=\"keylink\" target=\"_blank\">成佛</a>故往诣道场。佛子。是为菩萨摩诃萨十种事故往诣道场。为<a href=\"/remen/jiaohua.html\" class=\"keylink\" target=\"_blank\">教化</a>众生故。佛子。菩萨摩诃萨。有十种事故坐于道场。何等为十。所谓种种震动一切刹故坐于道场。普照一切诸世界故坐于道场。除灭一切诸恶道故坐于道场。变一切刹为金刚故坐于道场。观一切佛师子吼故坐于道场。离一切虚妄心净如<a href=\"/remen/xukong.html\" class=\"keylink\" target=\"_blank\">虚空</a>故坐于道场。示现随顺净身威仪故坐于道场。随顺<a href=\"/remen/yuanman.html\" class=\"keylink\" target=\"_blank\">圆满</a>金刚三昧故坐于道场。受一切佛清净坐处故坐于道场。自善根力悉能<a href=\"/remen/shouchi.html\" class=\"keylink\" target=\"_blank\">受持</a>一切众生故坐于道场。佛子。是为菩萨摩诃萨十种事故坐于道场。佛子。菩萨摩诃萨。坐道场时。有十种奇特未曾有法。何等为十。所谓菩萨摩诃萨。坐道场时。十方世界一切诸佛。观此菩萨咸举右手赞言。善哉善哉无上导师。是一奇特未曾有法。菩萨摩诃萨。坐道场时。一切如来应供等正觉皆悉护持。是二奇特未曾有法。菩萨摩诃萨。坐道场时。宿世同行菩萨悉来云集。以种种庄严具恭敬供养。是三奇特未曾有法。菩萨摩诃萨。坐道场时。十方一切世界草木<a href=\"/remen/conglin.html\" class=\"keylink\" target=\"_blank\">丛林</a>非众生类。皆悉曲躬归向道场。是四奇特未曾有法。菩萨摩诃萨。坐道场时。正受三昧名善知法界。得此三昧故究竟菩萨一切诸行。是五奇特未曾有法。菩萨摩诃萨。坐道场时。得陀罗尼。名曰离垢胜妙海藏。菩萨摩诃萨。住此陀罗尼故。一切诸佛降<a href=\"/remen/ganlu.html\" class=\"keylink\" target=\"_blank\">甘露</a>法雨此菩萨。是六奇特未曾有法。菩萨摩诃萨。坐道场时。以<a href=\"/remen/shentong.html\" class=\"keylink\" target=\"_blank\">神通</a>力。恭敬供养一切诸佛。是七奇特未曾有法。菩萨摩诃萨。坐道场时。入于无上<a href=\"/remen/zhihui.html\" class=\"keylink\" target=\"_blank\">智慧</a>法门善巧方便。悉知一切众生诸根。是八奇特未曾有法。菩萨摩诃萨。坐道场时。正受三昧名曰善觉。菩萨摩诃萨。入此定已得净法身。满虚空界一切三世。是九奇特未曾有法。菩萨摩诃萨。坐道场时。清净身业摄取三世。无碍智慧普照一切。是十奇特未曾有法。佛子。是为菩萨摩诃萨坐道场时得十种奇特未曾有法。佛子。菩萨摩诃萨。坐道场时。有十种义故示现降魔。何等为十。所谓五浊恶世众生乐相征伐。欲显菩萨<a href=\"/remen/gongde.html\" class=\"keylink\" target=\"_blank\">功德</a>力故。示现降魔。悉灭<a href=\"/remen/tianren.html\" class=\"keylink\" target=\"_blank\">天人</a>诸疑惑故。示现降魔。为欲化度魔眷属故。示现降魔。诸天世人乐征伐者令集受化故。示现降魔。集天人已显现菩萨功德之力不可破坏调伏众生故示现降魔。发起一切众生力故。示现降魔。哀愍未来一切众生故。示现降魔。乃至道场现有魔事。悉能超出众魔境故。示现降魔。显现<a href=\"/remen/fannao.html\" class=\"keylink\" target=\"_blank\">烦恼</a>力势羸劣。大悲善根势强盛故。示现降魔。顺五浊世诸众生故。示现降魔。佛子。是为菩萨摩诃萨十种义故坐道场时示现降魔。佛子。菩萨摩诃萨。有十种觉如来力。何等为十。所谓超出一切众魔事业除灭烦恼。究竟一切菩萨所行。觉如来力。于一切菩萨三昧而得<a href=\"/remen/zizai.html\" class=\"keylink\" target=\"_blank\">自在</a>。觉如来力。具足成就一切菩萨诸禅三昧。觉如来力。满足一切诸白净法。觉如来力。分别善法调伏世间法。觉如来力。以净法身满一切刹。觉如来力。所出净音悉与一切众生心等。觉如来力。悉能受持一切<a href=\"/remen/fofa.html\" class=\"keylink\" target=\"_blank\">佛法</a>。觉如来力。得与三世如来身口意等。于一念中知三世法。觉如来力。得善觉三昧具佛十力。所谓是处非处智乃至漏尽智。觉如来力。佛子。是为菩萨摩诃萨十种觉如来力。菩萨摩诃萨。具此力故得名如来。佛子。如是得成如来应供等正觉已。能转十行清净法轮。何等为十。一者具足清净四无所畏。二者出生四辩净妙音声。三者明了<a href=\"/remen/sidi.html\" class=\"keylink\" target=\"_blank\">四谛</a>。四者随顺诸佛无碍法门。五者清净等心悉能普覆一切众生。六者所说不虚决定济度众生苦际。七者宿世大悲所持。八者以妙法音充满世界一切众生无不闻知。九者阿僧祇劫常说<a href=\"/remen/zhengfa.html\" class=\"keylink\" target=\"_blank\">正法</a>未曾暂息。十者转诸根力觉意<a href=\"/remen/jietuo.html\" class=\"keylink\" target=\"_blank\">解脱</a>诸禅三昧相续不绝。佛子。如来应供等正觉。转如是十行等无量行法轮。佛子。如来应供等正觉。清净法轮。因十种白净法故。转入众生心。出生<a href=\"/remen/wuxiang.html\" class=\"keylink\" target=\"_blank\">无相</a>。决定不虚。何等为十。所谓过去愿力故。大悲所持故。不舍众生故。智慧自在随其所应为<a href=\"/remen/shuofa.html\" class=\"keylink\" target=\"_blank\">说法</a>故。未曾失时故。随彼<a href=\"/remen/faqi.html\" class=\"keylink\" target=\"_blank\">法器</a>不增减故。决定了知三世智故。身行最胜故。口行无虚故。智行随音声悉觉悟故。佛子。是为因十种白净法故能转法轮入众生心出生无相决定不虚。佛子。如来应供等正觉。究竟佛事已。有十种义。示现大般<a href=\"/remen/niepan.html\" class=\"keylink\" target=\"_blank\">涅槃</a>。何等为十。所谓明一切行悉<a href=\"/remen/wuchang.html\" class=\"keylink\" target=\"_blank\">无常</a>故。明一切有为非安隐故。明般涅槃趣最安隐故。明般涅槃远离一切诸怖畏故。以诸天人乐着色身。明色身无常是磨灭法。令求<a href=\"/remen/changzhu.html\" class=\"keylink\" target=\"_blank\">常住</a>净法身故。明无常力强不可转故。明有为法不随爱行不自在故。明<a href=\"/remen/sanjie.html\" class=\"keylink\" target=\"_blank\">三界</a>法悉如坯器无坚牢故。明般涅槃最为真实不可坏故。明般涅槃远离<a href=\"/remen/shengsi.html\" class=\"keylink\" target=\"_blank\">生死</a>非起灭故。佛子。以此十种义故。如来应供等正觉示现大般涅槃。佛子。一切如来应供等正觉法皆如是。所愿已成已转法轮。所应度者皆悉已度。已与菩萨授尊记号。一切佛事皆悉究竟。安住不变示现大般涅槃。佛子。是为如来应供等正觉以十义故示现大般涅槃。</p><p>佛子。是为菩萨摩诃萨清净胜行大妙法门。诸佛所说无量深义。能令一切诸有智者皆悉<a href=\"/remen/huanxi.html\" class=\"keylink\" target=\"_blank\">欢喜</a>。究竟一切菩萨大愿。不断所行。佛子。若有众生闻此经者。<a href=\"/remen/xinxing1.html\" class=\"keylink\" target=\"_blank\">信心</a>清净不起诽谤。如说<a href=\"/remen/xiuxing.html\" class=\"keylink\" target=\"_blank\">修行</a>。彼诸众生。速成阿耨多罗三藐三菩提。何以故。菩萨摩诃萨如说行故。佛子。是故菩萨摩诃萨。应如说行一心敬信受持此经。佛子。此经出生一切菩萨诸行功德深妙义华。深入智慧。摄一切法门。远离世间。声闻缘觉一切众生所不共法。悉能普照一切法门。长养善根度脱众生。是故菩萨摩诃萨。应一心听受护持此经。若菩萨摩诃萨。受持此经。则能出生一切诸愿。以少方便疾得阿耨多罗三藐三菩提。说此出生一切菩萨诸行功德深妙义华,深入智慧摄一切法门,远离世间声闻、缘觉,一切众生所不共法悉能普照,一切法门长养善根度脱众生经时。佛神力故。此经法如是故。十方无量阿僧祇世界六种震动。大光普照。尔时十方诸佛面对观视普贤菩萨欢喜赞言。善哉佛子。乃能说此出生一切菩萨诸行功德深妙义华,深入智慧摄一切法门,远离世间声闻、缘觉,一切众生所不共法悉能普照,一切法门长养善根度脱众生经。佛子。汝已善学此法。善知此法。快说此法。我等诸佛亦说此法。一切诸佛亦复如是。是故佛子。我等悉共守护此经。令未来菩萨未闻者闻。尔时普贤菩萨。承佛神力。观察十方一切大众一切法界。以偈颂曰。</p><p>无量无数劫勤修诸苦行</p><p>供养无量佛生此真佛子</p><p>化度无量众安立无上道</p><p>菩萨无等行我说善谛听</p><p>供养无量佛皆悉无染着</p><p>化度一切众不起众生想</p><p>常求佛功德其心无所依</p><p>说彼胜妙行令众悉欢喜</p><p>降伏一切魔灭三界烦恼</p><p>已具圣功德示现童子地</p><p>灭恶烦恼痴其心常寂然</p><p>示现无量行我说彼功德</p><p>远离一切恶究竟到<a href=\"/remen/bian.html\" class=\"keylink\" target=\"_blank\">彼岸</a></p><p>无量众生中种种现变化</p><p>知心生住灭示现一切事</p><p>说彼妙功德令众悉欢喜</p><p>见三有众生无量苦逼迫</p><p><a href=\"/remen/liuzhuan.html\" class=\"keylink\" target=\"_blank\">流转</a>于生死烦恼火炽然</p><p>欲令彼解脱一向求菩提</p><p>略说彼净德一心善谛听</p><p>施戒忍<a href=\"/remen/jingjin.html\" class=\"keylink\" target=\"_blank\">精进</a><a href=\"/remen/chanding.html\" class=\"keylink\" target=\"_blank\">禅定</a>得自在</p><p>具足慧方便大慈度众生</p><p>无量无数劫乐修悲喜舍</p><p>我说彼功德仁等当谛听</p><p>枯槁无量身常正求菩提</p><p>不惜其<a href=\"/remen/shouming.html\" class=\"keylink\" target=\"_blank\">寿命</a>究竟无上道</p><p>常为利众生不求自安乐</p><p>慈悲心牟尼我说彼胜行</p><p>无量无数劫说少分不尽</p><p>虚空可度量海水可渧数</p><p>菩萨功德海无可为譬谕</p><p><a href=\"/remen/154932.html\" class=\"keylink\" target=\"_blank\">饶益</a>众生故略说其小分</p><p>持众生善根长养白净法</p><p>远离憍慢心求法无厌足</p><p>令众得安止长养智慧树</p><p>菩萨心如地饶益一切众</p><p>柔软慈心根无上大悲茎</p><p>功德叶智华持戒为妙香</p><p>如来净慧光开敷菩萨华</p><p>不著有为水普令众生喜</p><p>直心为种子慈悲为根芽</p><p>智慧方便茎五度为枝条</p><p>禅叶诸明华一切智为果</p><p>法树神力鸟普覆三世间</p><p>真实谛为足白净法为身</p><p>正念为颈顶智首解脱顶</p><p>慈悲明净眼实义幽谷出</p><p>菩萨法师子调伏一切魔</p><p>生死为旷野烦恼诸恶道</p><p>边见为贼难痴盲迷正路</p><p>菩萨大导师见彼迷冥者</p><p>开示其正道引至安隐处</p><p>贪恚诸烦恼常恼害众生</p><p>无量众苦患长夜而逼切</p><p>菩萨见彼苦为发大悲心</p><p>具说八万四对治济度之</p><p>菩萨为法王正道化众生</p><p>远恶修众善一向求菩提</p><p>一切诸佛所受自在智记</p><p>广施贤圣珍令具七觉宝</p><p>清净戒为毂精进以为辐</p><p>三昧正受辋三转净法轮</p><p>清净心为楯明利智慧剑</p><p>摧灭诸烦恼外道众魔怨</p><p>甚深智慧海正法一味水</p><p>禅觉宝充满一切莫能知</p><p>直心净弥广一切智为潮</p><p>菩萨智慧海演说不可尽</p><p>世间高无上于彼无所著</p><p>禅明智慧山坚正不倾动</p><p>若有亲近者疾得同彼慧</p><p>住智须弥顶普观一切世</p><p>深心如金刚一切悉坚固</p><p><a href=\"/remen/sanbao.html\" class=\"keylink\" target=\"_blank\">三宝</a>一切智信心不可坏</p><p>降伏一切魔除灭诸烦恼</p><p>安住无所畏度脱诸群生</p><p>兴起大慈云普覆于一切</p><p>明曜大悲电雷震法洪音</p><p>四辩澍法雨八正甘露水</p><p>除灭烦恼火安住一切义</p><p>白净法为城智慧为墙壁</p><p>无上智楼阁惭愧为深堑</p><p>三空解脱门正念为防守</p><p>四道为正路游之出三界</p><p>建无上法幢摧灭一切魔</p><p>法身金翅鸟四如意为足</p><p>慈悲明净眼住一切智树</p><p>菩萨金翅王生死大海中</p><p>搏撮天人龙安置涅槃岸</p><p>净戒圆满日清净智光明</p><p>神足为疾行消竭爱欲水</p><p>觉长夜众生长养根力药</p><p>菩萨明净日一切无不照</p><p>圆满法界月众生观无厌</p><p>映蔽于二乘小智萤火光</p><p>菩萨清凉月游于毕竟空</p><p>垂光照三界心法无不现</p><p>自在诸法王功德色严身</p><p>方便净智眼安住胜妙法</p><p>相好庄严身一切观无厌</p><p>彼法自在王<a href=\"/remen/rufa.html\" class=\"keylink\" target=\"_blank\">如法</a>治众生</p><p>除灭欲烦恼超出于三界</p><p>常乐勤修习慈悲喜舍法</p><p>菩萨大梵王普现种种身</p><p>演出净妙音三界无不闻</p><p>远离一切行境界常清净</p><p>逮得不退智具足法自在</p><p>永离二乘道诸佛所授记</p><p>乘于无上乘究竟一切智</p><p>心净如虚空永离一切有</p><p>行于世间事其心无所依</p><p>究竟白净行亦令众生然</p><p>菩萨慧弥广清净如虚空</p><p>无量方便地饶益诸群生</p><p>清凉慈悲水消灭炽烦恼</p><p>智慧猛盛火烧尽烦恼习</p><p>风驰游十方广作诸佛事</p><p>菩萨如意宝除灭众贫苦</p><p>智慧如金刚摧灭诸邪见</p><p>无量德庄严悉令众生喜</p><p>究竟无上行安住如来处</p><p>菩萨功德华七觉令开敷</p><p>诸愿为宝鬘严饰世间顶</p><p>菩萨净戒香远离诸恶戒</p><p>以此净戒香涂熏一切众</p><p>菩萨无上盖普覆诸世间</p><p>建立智慧幢摧灭众魔幢</p><p>菩萨庄严行净妙智慧幡</p><p>惭愧功德衣普覆一切众</p><p>菩萨无上乘乘之出三界</p><p>其心善调顺安住宝象王</p><p>菩萨大龙王具足自在力</p><p>普降甘露法泽润诸群生</p><p>菩萨甚难值犹如优昙华</p><p>降伏一切魔除灭诸烦恼</p><p>佛所转法轮彼能随顺转</p><p>慧灯除众闇普令见正道</p><p>菩萨功德河随顺正道流</p><p>常为生死桥度人无休息</p><p>菩萨正法船泛游诸愿海</p><p>智慧悉成满度人到彼岸</p><p>菩萨净园林实乐乐众生</p><p>正法解脱华明净智宫殿</p><p>菩萨雪山顶出生药树王</p><p>除灭烦恼病悉令一切喜</p><p>菩萨等如来觉悟诸众生</p><p>除灭愚痴闇得成等正觉</p><p>最胜所从来菩萨如是来</p><p>逮得平等智究竟到彼岸</p><p>菩萨大导师教化诸群生</p><p>自然成正觉一切智境界</p><p>具足无量力一切莫能坏</p><p>安住无所畏知法了众生</p><p>乃至<a href=\"/remen/sejie.html\" class=\"keylink\" target=\"_blank\">色界</a>中所有诸众生</p><p>一切语言音皆悉能随顺</p><p>过色至无色现彼一切事</p><p>一切诸众生说之不能尽</p><p>菩萨悉成就如是等功德</p><p>解了性非性所有无所有</p><p>具足真实智除灭一切缚</p><p>究竟一切智其心无所著</p><p>说彼甚深行令众悉欢喜</p><p>了达一切法皆悉如幻化</p><p>发起方便悲一切佛护持</p><p>出生智化门普现无量事</p><p>仁等当谛听菩萨诸功德</p><p>一身无边际普现无量身</p><p>非心非心境应现一切众</p><p>出于一妙音究竟语言法</p><p>悉摄众生类一切语言音</p><p>远离烦恼身随应示现身</p><p>无量方便身一切音说法</p><p>其心常寂灭清净如虚空</p><p>以心庄严刹示现一切众</p><p>示现种种身于彼无所著</p><p>远离一切生亦不坏彼因</p><p>随顺一切趣受生无所著</p><p>了身如虚空随其所应现</p><p>菩萨现如是无量无边事</p><p>恭敬供养彼最胜两足尊</p><p>涂香末香华幢盖幡音乐</p><p>无上供养具直心供诸佛</p><p>不离一佛会普在诸佛所</p><p>善巧能问难听受深妙法</p><p>闻此正法故逮得诸三昧</p><p>一一三昧中生无量定门</p><p>又复能普现无量三昧起</p><p>智慧巧方便究竟到彼岸</p><p>觉悟一切法皆悉如幻化</p><p>示现种种身出生无量音</p><p>入众生想网其心无染着</p><p>或时现众生随顺世间义</p><p>或示菩提行无量无有边</p><p><a href=\"/remen/bushi.html\" class=\"keylink\" target=\"_blank\">布施</a>持净戒忍辱勤精进</p><p>定慧四无量修行四摄法</p><p>或现行成满或得无生忍</p><p>或受灌顶记或一生补处</p><p>或现声闻乘或复现缘觉</p><p>无量刹涅槃不舍菩萨行</p><p>或现为帝释或现梵天王</p><p>或天女围绕或复独宴默</p><p>或现<a href=\"/remen/biqiu.html\" class=\"keylink\" target=\"_blank\">比丘</a>像净戒调诸根</p><p>或现自在王或现入法网</p><p>或现巧术女或现修苦行</p><p>或现在五欲或复在禅定</p><p>或现般涅槃或复现受生</p><p>或现童子身或复现衰老</p><p>若有思议者迷乱心发狂</p><p>或在天宫殿或现终下生</p><p>或现处母胎成佛转法轮</p><p>或复现出生或现般涅槃</p><p>或现童子术或复现<a href=\"/remen/chujia.html\" class=\"keylink\" target=\"_blank\">出家</a></p><p>或现坐道场或成无上道</p><p>或复示现转自在正法轮</p><p>或现求正法或现为<a href=\"/remen/foshen.html\" class=\"keylink\" target=\"_blank\">佛身</a></p><p>充满无量刹不退菩萨行</p><p>深入<a href=\"/remen/wuliangjie.html\" class=\"keylink\" target=\"_blank\">无量劫</a>究竟到彼岸</p><p>无量劫一念一念无量劫</p><p>一切劫非劫示现众生劫</p><p>无来无积聚示现诸劫事</p><p>于一微尘中普见一切佛</p><p>一切诸群生无处不有佛</p><p>一切诸佛刹及众生境界</p><p>悉能分别知一切诸法印</p><p>一切劫可尽法印无穷已</p><p>如是知众生无量无有边</p><p>彼一众生有无量百千万</p><p>那由他等身<a href=\"/remen/yinyuan1.html\" class=\"keylink\" target=\"_blank\">因缘</a>亦如是</p><p>如彼一众生一切亦复然</p><p>如是究竟知亦令一切学</p><p>悉知众生根上中下不同</p><p>诸根常流转知是器非器</p><p>一根一切根展转相依持</p><p>菩萨微细智皆悉分别知</p><p>亦知诸欲性种种烦恼垢</p><p>了过去心行未来今现在</p><p>悉知众生行究竟到彼岸</p><p>知行无所行为众说妙法</p><p>如是知心行染污及清净</p><p>菩萨一念中逮得一切智</p><p>深入如来心究竟难思议</p><p>一念悉能知诸佛无上智</p><p>究竟神力智具足诸通明</p><p>能于一念中悉诣十方刹</p><p>如是疾游行无量无数劫</p><p>不离本坐处安住甚深法</p><p>犹如工幻师种种现形色</p><p>非色非无色幻化无所有</p><p>菩萨亦如是深知广方便</p><p>示现众变化充满一切世</p><p>譬如明净日出现于世间</p><p>悉能除众冥一切靡不照</p><p>菩萨智慧日明净甚圆满</p><p>出净心境界普照一切法</p><p>犹如人梦中造作种种事</p><p>无量劫可尽梦性无穷尽</p><p>菩萨于一念示现梦等法</p><p>无量劫可尽智慧无终极</p><p>常乐居山泽远离世间语</p><p>究竟语言道其心无染着</p><p>菩萨悉了知诸法真实性</p><p>普说众生音不起虚<a href=\"/remen/wangxiang.html\" class=\"keylink\" target=\"_blank\">妄想</a></p><p>譬如春月时众生见焰气</p><p>愚者谓为水寻之增渴爱</p><p>菩萨如是见众生烦恼覆</p><p>如焰增渴爱一向求解脱</p><p>知众生非实而更增大悲</p><p>观色如聚沫受如水上泡</p><p>想如春时焰众行如芭蕉</p><p>心如工幻师示现种种事</p><p>善分别<a href=\"/remen/wuyin.html\" class=\"keylink\" target=\"_blank\">五阴</a>其心无所著</p><p>诸入悉空寂远离自在事</p><p>诸界无实性示众生界分</p><p>第一真实谛决定寂灭性</p><p>广演分别法而心不染着</p><p>菩萨知五阴无有去来今</p><p>因由烦恼业转此三苦轮</p><p>演说缘起法非有亦非无</p><p>深解真实义于彼无所著</p><p>菩萨净智慧解说三世法</p><p>示现诸群生皆悉是一念</p><p>欲色<a href=\"/remen/wusejie.html\" class=\"keylink\" target=\"_blank\">无色界</a>示现众生事</p><p>三乘戒解脱究竟一切智</p><p>了知处非处知业知诸根</p><p>欲性诸烦恼一切至处道</p><p><a href=\"/remen/suming.html\" class=\"keylink\" target=\"_blank\">宿命</a>智天眼除灭诸烦恼</p><p>知佛十种力而犹未究竟</p><p>随顺诸佛法深解诸法空</p><p>悉灭众烦恼而不尽诸漏</p><p>广入甚深道教化诸群生</p><p>佛子住<a href=\"/remen/wuwei.html\" class=\"keylink\" target=\"_blank\">无畏</a>不舍菩萨行</p><p>无谬无漏失亦不舍正念</p><p>精进欲三昧智慧无损减</p><p>三种常清净明达于三世</p><p>大慈念众生一切无障碍</p><p>深入诸法门具足如是行</p><p>我说其少分庄严功德义</p><p>无量无数劫说之不可尽</p><p>我所说少分如大地一尘</p><p>常依如来智而亦无所依</p><p>常修奇特想大悲坚强故</p><p>安住清净戒常勤修精进</p><p>教化诸群生授真佛子记</p><p>究竟佛功德知刹知众生</p><p>分别三世劫其心无疲倦</p><p>具陀罗尼力深解真实义</p><p>思惟无等法逮得无上道</p><p>一切妙功德发愿求菩提</p><p>慈悲因缘力令菩提净胜</p><p>具足波罗蜜随顺善究竟</p><p>决定诸智力觉悟无上道</p><p>成就方便智乐说甚深法</p><p>随顺常守护逮得法王处</p><p>安住胜妙法于彼无所著</p><p>出生智慧化觉悟胜菩提</p><p>住持一切劫菩萨得正望</p><p>安住甚深法除灭众生疑</p><p>修习甚深智善能分别法</p><p>究竟定慧境觉悟一切智</p><p>智入诸解脱究竟到彼岸</p><p>具足诸通明离垢清凉园</p><p>具足白净法示现种种行</p><p>普现庄严法皆悉不可议</p><p>善知众生心能说令究竟</p><p>清净菩提印智光照一切</p><p>一切莫能称远离<a href=\"/remen/xiedai.html\" class=\"keylink\" target=\"_blank\">懈怠</a>法</p><p>安住如山王具功德智海</p><p>金刚妙宝法安住大庄严</p><p>究竟诸大事一切莫能坏</p><p>得授菩提记安住广大心</p><p>得佛无尽藏觉悟一切法</p><p>世智常自在游戏诸神通</p><p>一切法境界自在无障碍</p><p>身愿行自在智慧亦自在</p><p>无量亿自在示现于一切</p><p>具足诸自在游戏诸通力</p><p>深入佛境界一切莫能坏</p><p>黠慧所庄严无畏不共法</p><p>修行佛子业远离一切恶</p><p>清净身身业清净口口业</p><p>诸佛守护故成办十大事</p><p>心心所起住显现无上事</p><p>安住诸根定逮得最胜根</p><p>清净正直心远离诸谄曲</p><p>深入众生性示现种种事</p><p>除灭烦恼习究竟无上行</p><p>具足深智慧逮得一切智</p><p>远离一切恶方便趣寂灭</p><p>出生功德道善学一切学</p><p>无量道心境修习无所著</p><p>安住深智慧示现道庄严</p><p>手足及心腹无上智慧藏</p><p>其心如金刚智慧为器仗</p><p>智慧观察顶深入菩提行</p><p>清净戒为鼻除灭诸炽然</p><p>四辩广长舌无处不至身</p><p>净妙智慧心诸善行为行</p><p>道场安隐住师子座为坐</p><p>梵住为安卧无碍第一义</p><p>观察善逝智普照于一切</p><p>遍观众生行种种妙功德</p><p>以此为奋迅离贪为净施</p><p>不慢清净戒不动为净忍</p><p>不转净精进自在为净禅</p><p>不行愚痴智虚空慈普救</p><p>不忧恼为悲清净法为喜</p><p>离诸烦恼舍寂静为深义</p><p>境界为正法<a href=\"/remen/huixiang.html\" class=\"keylink\" target=\"_blank\">回向</a>功德具</p><p>智具如利剑普照为众明</p><p>闻法无厌足是为正求法</p><p>不惜身寿命是为明正法</p><p>随顺诸<a href=\"/\" class=\"keylink\" target=\"_blank\">佛教</a>除灭诸魔道</p><p>清净正直心摄取诸佛业</p><p>远离众魔业长养诸智慧</p><p>远离魔所持安住诸佛持</p><p>究竟得法持住无住智慧</p><p>作业已命终降神入母胎</p><p>示现微细趣又复现出生</p><p>现称我最胜示现行七步</p><p>现为童子地复现处深宫</p><p>现出家学道庄严诸道场</p><p>普放无量光觉悟诸群生</p><p>降伏一切魔得成无上道</p><p>现转净法轮示现如来地</p><p>增长白净法现大般涅槃</p><p>菩萨修诸行无量无有边</p><p>如我向所说略举其少分</p><p>无量劫修习令众住菩提</p><p>众生诸法行于彼无染着</p><p>如是具足行成就力自在</p><p>以无量诸刹安置一毛道</p><p>掌持无量刹遍游诸世界</p><p>还置于本处众生无恐怖</p><p>菩萨以一切严净诸佛刹</p><p>安置一毛孔众生无不见</p><p>能以一毛孔悉受一切海</p><p>大海不增减众生无娆害</p><p>示现如是等一切诸事相</p><p>无量金刚山手摩为微尘</p><p>以此一切尘遍散诸佛刹</p><p>复末尘下刹遍布余世界</p><p>一切尘可知智慧不可尽</p><p>于一毛孔中放演净光明</p><p>普照一切世悉蔽日月光</p><p>珠火天神光隐没悉不现</p><p>除灭恶道苦为说无上法</p><p>菩萨一言音出生一切音</p><p>一切诸众生无不悉闻者</p><p>以闻此法音皆得大欢喜</p><p>具足广宣畅诸佛所说法</p><p>过去一切劫安置未来今</p><p>未来现在劫回置过去世</p><p>十方一切刹皆悉现成坏</p><p>以一切众生安置一毛道</p><p>过去及现在一切诸如来</p><p>具足自在力悉于身中现</p><p>深知变化法善能随所应</p><p>普现无量身于彼悉无著</p><p>帝释梵王身四天大王身</p><p>诸天清净身一切众生身</p><p>声闻缘觉身如来清净身</p><p>普现一切身善修菩萨行</p><p>现入众想网上中下诸品</p><p>一切智所持普现佛及刹</p><p>具足深智慧除灭诸想网</p><p>示现菩萨行究竟成菩提</p><p>示现如是等无量自在力</p><p>一切无不现举世莫能知</p><p>示现无所现究竟无有上</p><p>随顺应众生为说决定行</p><p>净身等虚空妙音满世间</p><p>净戒为涂香惭愧衣普覆</p><p>离垢正法缯一切智摩尼</p><p>功德庄严身拜署无上王</p><p>波罗蜜金轮诸通为象宝</p><p>神足为马宝净慧无上珠</p><p>妙行为女宝四摄宝藏臣</p><p>方便主兵宝无上转轮王</p><p>胜妙三昧城空观妙宫殿</p><p>慈悲大庄严智慧为利剑</p><p>坚强正念弓明利根为箭</p><p>诸佛护持盖建立智慧幢</p><p>直入诸魔军忍力悉摧灭</p><p>陀罗尼平地净妙行流水</p><p>深智为涌泉净慧清凉林</p><p>空为澄净池七觉妙华敷</p><p>神足以庄严三昧为娱乐</p><p>法门为歌颂思惟正法女</p><p>甘露法之食解脱味为浆</p><p>御调顺三乘游戏无上园</p><p>此等诸胜行及余无上法</p><p>无量劫修学其心无疲倦</p><p>供养一切佛严净一切刹</p><p>普令一切众安住一切智</p><p>一切刹微尘悉可知其数</p><p>一切虚空界皆悉可度量</p><p>一切众生心念念可知数</p><p>佛子诸功德说之不可尽</p><p>欲具此功德及余胜妙法</p><p>欲灭一切苦安乐诸群生</p><p>欲与诸如来身口意齐等</p><p>应发金刚心究竟此胜行</p></div>"
},{
    "title": "第四十五卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第四十五卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之一</p><p>尔时佛在舍卫城祇树给孤独园。大<a href=\"/remen/zhuangyan.html\" class=\"keylink\" target=\"_blank\">庄严</a>重阁讲堂。与五百菩萨摩诃萨俱。普贤菩萨。文殊师利菩萨。而为上首。夜光幢菩萨。须弥山幢菩萨。宝幢菩萨。无碍幢菩萨。华幢菩萨。离垢幢菩萨。日光幢菩萨。正幢菩萨。离尘幢菩萨。明净幢菩萨。大地端严菩萨。宝端严菩萨。大慧端严菩萨。金刚智端严菩萨。离垢端严菩萨。法日端严菩萨。<a href=\"/remen/gongde.html\" class=\"keylink\" target=\"_blank\">功德</a>山端严菩萨。智光端严菩萨。普妙德端严菩萨。大地藏菩萨。<a href=\"/remen/xukong.html\" class=\"keylink\" target=\"_blank\">虚空</a>藏菩萨。莲<a href=\"/remen/huazang.html\" class=\"keylink\" target=\"_blank\">华藏</a>菩萨。宝藏菩萨。日藏菩萨。净德藏菩萨。法印藏菩萨。明净藏菩萨。脐藏菩萨。莲华藏菩萨。善德眼菩萨。普见眼菩萨。清净眼菩萨。离垢眼菩萨。无碍眼菩萨。普眼菩萨。善观眼菩萨。青莲华眼菩萨。金刚眼菩萨。宝眼菩萨。虚空眼菩萨。善眼菩萨。天冠菩萨。普照法界慧天冠菩萨。道场天冠菩萨。普照十方天冠菩萨。生诸佛藏天冠菩萨。一切<a href=\"/remen/shijian.html\" class=\"keylink\" target=\"_blank\">世间</a>最上天冠菩萨。明净天冠菩萨。无量宝天冠菩萨。受一切如来师子座天冠菩萨。普照法界虚空天冠菩萨。梵王周罗菩萨。龙王周罗菩萨。一切佛化光明周罗菩萨。道场周罗菩萨。一切愿海音摩尼宝王周罗菩萨。出生如来光众宝<a href=\"/remen/zizai.html\" class=\"keylink\" target=\"_blank\">自在</a>周罗菩萨。庄严一切虚空宝摩尼宝王周罗菩萨。一切如来自在光幢摩尼王网普覆周罗菩萨。一切佛音转法轮周罗菩萨。三世慧音周罗菩萨。大光菩萨。离垢光菩萨。宝光菩萨。离尘光菩萨。夜光菩萨。法光菩萨。寂静光菩萨。日光菩萨。自在光菩萨。天光菩萨。功德幢菩萨。智幢菩萨。法幢菩萨。诸通幢菩萨。光幢菩萨。华幢菩萨。摩尼幢菩萨。<a href=\"/remen/puti.html\" class=\"keylink\" target=\"_blank\">菩提</a>幢菩萨。梵幢菩萨。普光幢菩萨。<a href=\"/remen/fanyin.html\" class=\"keylink\" target=\"_blank\">梵音</a>菩萨。海音菩萨。大地音菩萨。世主音菩萨。山相击音菩萨。充满一切法界音菩萨。一切法海雷音菩萨。降伏一切魔音菩萨。大悲方便云雷音菩萨。灭一切苦安慰音菩萨。法上菩萨。胜上菩萨。智上菩萨。功德须弥山上菩萨。功德珊瑚上菩萨。称上菩萨。普光上菩萨。大慈上菩萨。智海上菩萨。如来性起上菩萨。光妙德菩萨。胜妙德菩萨。上妙德菩萨。明净妙德菩萨。法妙德菩萨。月妙德菩萨。虚空妙德菩萨。宝妙德菩萨。妙德幢菩萨。智妙德菩萨。娑罗林王菩萨。法王菩萨。<a href=\"/remen/zhongsheng.html\" class=\"keylink\" target=\"_blank\">众生</a>王菩萨。梵王菩萨。山王菩萨。宝王菩萨。离生王菩萨。寂静王菩萨。不动王菩萨。仙王菩萨。胜王菩萨。寂静音菩萨。无碍音菩萨。说大地音菩萨。大海雷音菩萨。云音菩萨。法光音菩萨。虚空音菩萨。一切众生善根雷音菩萨。开悟过去愿音菩萨。<a href=\"/remen/yuanman.html\" class=\"keylink\" target=\"_blank\">圆满</a>道音菩萨。智须弥山音菩萨。虚空觉菩萨。离垢觉菩萨。无碍觉菩萨。善觉菩萨。普照三世觉菩萨。广觉菩萨。普光觉菩萨。法界光觉菩萨。如是等五百菩萨。此诸菩萨皆悉出生普贤之行。境界无碍。充满一切诸佛刹故。持无量身。悉能往诣一切佛故。具足无碍净眼。见一切佛明自在故。至无量处一切诸佛成正觉时。悉能往诣现前见佛无休息故。无量智光。普照一切诸法海故。于<a href=\"/remen/wuliangjie.html\" class=\"keylink\" target=\"_blank\">无量劫</a>说不可尽辩清净故。究竟虚空界。<a href=\"/remen/zhihui.html\" class=\"keylink\" target=\"_blank\">智慧</a>境界悉清净故。无所依止。随其所应现色身故。除灭痴曀。善分别知众生界故。虚空智慧放大光网。普照一切诸法界故。复与五百大声闻俱。悉觉<a href=\"/remen/zhendi.html\" class=\"keylink\" target=\"_blank\">真谛</a>证如实际。深入法性离<a href=\"/remen/shengsi.html\" class=\"keylink\" target=\"_blank\">生死</a>海。安住如来虚空境界。离结使缚不着一切。游行虚空。于诸佛所疑惑悉灭。深入信向诸佛大海。复与诸天王俱。悉已恭敬<a href=\"/remen/gongyang.html\" class=\"keylink\" target=\"_blank\">供养</a>过去诸佛。长夜<a href=\"/remen/154932.html\" class=\"keylink\" target=\"_blank\">饶益</a>一切众生。心常行慈未曾忘失。守护群生入胜智门。不舍一切众生。出生诸佛<a href=\"/remen/zhengfa.html\" class=\"keylink\" target=\"_blank\">正法</a>境界。守护<a href=\"/remen/fofa.html\" class=\"keylink\" target=\"_blank\">佛法</a><a href=\"/remen/shouchi.html\" class=\"keylink\" target=\"_blank\">受持</a><a href=\"/remen/foxing.html\" class=\"keylink\" target=\"_blank\">佛性</a>。生如来家专求一切智门。</p><p>尔时诸菩萨声闻<a href=\"/remen/tianren.html\" class=\"keylink\" target=\"_blank\">天人</a>及其眷属。咸作是念。如来行。如来智境界。如来持。如来力。如来<a href=\"/remen/wuwei.html\" class=\"keylink\" target=\"_blank\">无畏</a>。如来<a href=\"/remen/sanmei.html\" class=\"keylink\" target=\"_blank\">三昧</a>。如来住。如来胜妙功德。如来身。如来智。如来法。一切天人无能知。无能度。无能得底。无能受。无能思惟。无能观察。无能分别。无能开发。无能宣明。无能为人如实解说。除佛持力。自在力。威神力。如来本愿力。过去善根力。亲近善知识力。清净<a href=\"/remen/xinxing1.html\" class=\"keylink\" target=\"_blank\">信心</a>方便力。乐求胜妙法力。清净正直<a href=\"/remen/putixin.html\" class=\"keylink\" target=\"_blank\">菩提心</a>力。深心一切智愿力。又诸大众种种意。种种欲。种种解。种种语。种种地。种种根。种种方便。种种心境界。种种依如来功德。种种乐闻法。<a href=\"/remen/shizun.html\" class=\"keylink\" target=\"_blank\">世尊</a>往昔发一切智。愿求一切智。菩萨诸愿清净波罗蜜。菩萨诸地。菩萨满足行。菩萨庄严。菩萨方便庄严。<a href=\"/remen/pusadao.html\" class=\"keylink\" target=\"_blank\">菩萨道</a>庄严。菩萨出生方便海庄严。菩萨自在庄严。菩萨本生海。菩提门自在海。如来自在转法轮。如来刹清净自在。如来方便庄严众生界。如来法王法。如来道明普照一切。如来自在入一切众生处。如来为一切众生作最上<a href=\"/remen/futian.html\" class=\"keylink\" target=\"_blank\">福田</a>。如来为一切众生说功德达嚫。三轮化度一切群生。唯愿世尊。大悲慈愍具足显现。尔时世尊。知诸大众心之所念。以大悲身。大悲门。大悲为首。大悲随顺方便法。入师子奋迅三昧。令一切众生乐清净法。入三昧已。时大庄严重阁讲堂忽然广博无量无边不可破坏。金刚宝地清净庄严。一切摩尼宝王遍布其地。散无量宝华。奇妙众宝琉璃为柱。以明净宝而庄严之。众宝庄校微密无间。阎浮檀宝以为楼阁。众宝栏楯却敌竂向。阿僧祇栏楯而以庄饰。诸天王宝。坚固众宝而庄严之。摩尼宝网弥覆其上。建众宝幢悬诸幡盖。放大光网普照法界。又以不可说众杂妙宝庄严其外。四边阶道众宝合成。尔时佛神力故。令祇洹林忽然广博。与不可说佛刹微尘数世界等。众宝庄严不可说宝遍布其地。阿僧祇宝以为垣墙。宝多罗树列植道侧。无量香河微流盈满。一切宝华以为波浪。皆悉右旋。演说一切佛法音声不可思议。分陀利华皆悉开敷。弥布水上。众宝华树高显荣茂。列植其岸。不可思议楼阁摩尼宝网罗覆其上。阿僧祇。妙宝庄严光明普照。阿僧祇摩尼宝王严饰其地。出众妙香。建立无量摩尼王幢香幢。衣幢幡幢。缯幢华幢。庄严具幢。鬘幢。宝垂带幢。众宝盖幢。大摩尼幢。普照摩尼宝幢。出佛音幢。师子宝王幢。出一切佛本生海幢。一切法界幢。摩尼宝王幢。以为庄严。时祇洹林上虚空中。有不可思议天宝宫殿云。不可思议众香树云。不可说须弥山云。庄严虚空。不可说不可说众宝乐器。演妙法音赞咏如来。不可说宝树云弥覆虚空。不可说众宝座云覆以宝衣。菩萨处上叹佛功德。不可说天宝像云以为庄严。不可说白净真珠网云以为庄严。不可说<a href=\"/remen/jietuo.html\" class=\"keylink\" target=\"_blank\">解脱</a>楼阁云以为庄严。不可说妙解脱音乐云雨以为庄严。何以故。如来善根不可思议故。如来白净法不可思议故。如来威神不可思议故。如来一身充满一切法界自在不可思议故。一切佛刹庄严入一<a href=\"/remen/foshen.html\" class=\"keylink\" target=\"_blank\">佛身</a>不可思议故。一微尘中现一切佛一切法界不可思议故。一毛孔中尽过去际一切如来次第显现不可思议故。放一光明照一切刹不可思议故。如来一毛孔中出一切佛刹微尘等<a href=\"/remen/huashen.html\" class=\"keylink\" target=\"_blank\">化身</a>云充满一切世界不可思议故。如来一毛孔中现一切佛刹成坏不可思议故。如此祇树给孤独园见严净佛刹。一切法界虚空界一切世界所见严净亦复如是。如来充满来诣祇洹。菩萨充满一切如来大众海安住。普雨一切妙庄严云。雨一切众宝光明普照一切摩尼王云。雨一切盖云。庄严一切天身云。雨一切华树云。庄严一切杂色衣云。雨一切鬘云。流注庄严一切摩尼宝王庄严云。雨一切众生身杂色香云。雨宝华云。诸天女云。各持妙宝。于虚空中回转庄严。一切众宝。钵昙摩华。杂宝师子座。庄严虚空。</p><p>尔时东方。过不可说佛刹微尘等世界海。有世界。名金刚云明净灯庄严。<a href=\"/remen/fohao.html\" class=\"keylink\" target=\"_blank\">佛号</a>明净妙德王。彼大众中有菩萨。名明净愿光明。与不可说佛刹微尘等菩萨俱来向此土。兴种种云庄严虚空。所谓兴天华云。散天末香云。垂天鬘带云。雨天宝云。天庄严云。天宝盖云。天宝衣云。天幢盖云。充满虚空。以可悦乐众宝庄严。来诣佛所<a href=\"/remen/libai.html\" class=\"keylink\" target=\"_blank\">礼拜</a>供养。即于东方化作一切庄严楼阁宝莲华藏师子之座。如意宝网罗覆其身。与其眷属结跏趺坐。南方过不可说佛刹微尘等世界。有世界。名金刚藏。佛号普照妙德王。彼大众中有菩萨。名不可坏<a href=\"/remen/jingjin.html\" class=\"keylink\" target=\"_blank\">精进</a>势王。与不可说佛刹微尘等菩萨俱来向此土。皆悉赍持一切妙香。神力持故。普熏一切佛世界海。执持一切摩尼宝网。华鬘璎珞。宝衣宝像。妙德光明诸庄严具。一切妙师子宝以为庄严。神力持故充满一切诸佛世界。来诣佛所礼拜供养。即于南方。化作白净妙宝楼阁普照十方宝莲华藏师子之座。结跏趺坐。以宝华网罗覆其身。西方过不可说佛刹微尘等世界。有世界名宝灯须弥山幢。佛号法界智灯。彼大众中有菩萨。名无上普妙德王。与世界海微尘等菩萨俱来向此土。兴不可说佛刹微尘等种种色香须弥山云。充满一切法界。不可说佛刹微尘等种种色香水须弥山云。充满一切法界。不可说佛刹微尘等种种色摩尼宝王须弥山云。充满一切法界。不可说佛刹微尘等种种色光明庄严宝幢须弥山云。充满一切法界。不可说佛刹微尘等种种色金刚藏摩尼宝王须弥山云。充满一切法界。不可说佛刹微尘等阎浮檀宝幢须弥山云。充满一切法界。不可说佛刹微尘等摩尼宝王遍照一切法界须弥山云。普覆虚空。一切如来不可说佛刹微尘等相好摩尼宝王普照须弥山云。充满一切众生境界。一切如来为菩萨时不可说佛刹微尘等所行须弥山云。充满法界。一切如来示现不可说佛刹微尘等庄严道场。来诣佛所礼拜供养。即于西方。化作一切香王楼阁以真珠宝网罗覆其上。如帝释幢宝莲华藏师子之座。结跏趺坐。金色宝网罗覆其身。如意宝王为髻明珠。北方过不可说佛刹微尘等世界。有世界。名宝衣光明幢。佛号法界虚空妙德。彼大众中有菩萨。名无碍妙德藏王。与世界海微尘等菩萨俱来向此土以一切宝缯云庄严虚空。神力持故充满虚空。杂宝衣云。杂香熏衣云。日幢摩尼宝衣云。金色妙衣云。众宝网衣云。阎浮檀金色庄严衣云。白净宝衣云。明净宝王衣云。妙光宝衣云。海庄严宝王衣云。庄严虚空。神力持故皆悉充满一切虚空。来诣佛所礼拜供养。即于北方。化作大海摩尼宝王楼阁琉璃宝莲华藏师子之座。结跏趺坐。妙宝王网罗覆其身。清净宝王为髻明珠。东北方过不可说佛刹微尘等世界。有世界。名放离垢<a href=\"/remen/huanxi.html\" class=\"keylink\" target=\"_blank\">欢喜</a>光明网。佛号无碍眼。彼大众中有菩萨。名法界善化愿月王。与世界海微尘等菩萨俱来向此土。兴宝楼阁云。皆悉充满一切世界。香楼阁云。香烟楼阁云。华楼阁云。栴檀楼阁云。金刚楼阁云。摩尼楼阁云。金楼阁云。宝衣楼阁云。钵昙摩楼阁云。皆悉普覆一切佛刹。来诣佛所礼拜供养。即于东北方。化作一切法界门宝山楼阁不可称香王宝莲华藏师子之座。结跏趺坐。摩尼华网罗覆其身。妙庄严藏摩尼宝王以为天冠。东南方过不可说佛刹微尘等世界。有世界。名香云庄严幢。佛号龙自在王。彼大众中有菩萨。名法义慧焰王。与世界微尘等菩萨俱来向此土。兴无量金色圆满光云。普覆虚空。无量宝色圆满光云。佛白毫相圆满光云。众宝杂色圆满光云。宝莲华藏圆满光云。众宝树华圆满光云。如来无见顶相圆满光云。阎浮檀金色圆满光云。日光圆满光云。月光圆满光云。普覆虚空。来诣佛所礼拜供养。即于东南方。化作明净摩尼宝王楼阁金刚宝莲华藏师子之座。结跏趺坐。宝焰光网罗覆其身。西南方过不可说佛刹微尘等世界。有世界。名曰光藏。佛号法月普照智王。彼大众中有菩萨。名坏散一切众魔智幢王。与世界微尘等菩萨俱来向此土。一一毛孔。普兴虚空界等宝华焰云。遍照一切世界。放香焰云。众宝焰云金刚焰云。香烟焰云。大龙自在电光焰云。明净摩尼宝焰云。金色宝焰云。妙德藏摩尼宝王网焰云。一一毛孔。各放虚空界等如来光明海云。普照三世。来诣佛所礼拜供养。即于西南方。化作一切方门光网普照法界摩尼楼阁香灯焰宝莲华藏师子之座。结跏趺坐。摩尼宝藏王妙光明网罗覆其身。冠一切众生向解脱音摩尼宝王冠。西北方过不可说佛刹微尘等世界。有世界。名净愿摩尼宝藏。佛号普明净妙德须弥山王。彼大众中有菩萨。名明净愿智幢王。与世界微尘等菩萨俱来向此土。于念念中。一切相好一切毛孔。皆出三世一切诸佛身云。充满一切虚空界。又出一切菩萨身云。一切如来眷属身云。一切如来变化身云。一切如来本生身云。一切声闻缘觉身云。一切如来道场菩提树云。一切如来自在云。一切世界王身云。一切严净佛刹云。于念念中。一切相好一切毛孔。皆出如是等云充满虚空。来诣佛所礼拜供养。即于西北方。化作诸方清净摩尼妙宝楼阁清净一切众生摩尼宝莲华藏师子之座。结跏趺坐。坚固光明真珠宝网罗覆其身。首冠普覆摩尼宝冠。下方过不可说佛刹微尘等世界。有世界。名一切如来光圆满清净。佛号无碍虚空智幢王。彼大众中有菩萨。名坏散一切障智慧势王。与世界微尘等菩萨俱来向此土。于一切毛孔。出一切众生语海音云。三世菩萨行海音云。一切菩萨愿音云。一切菩萨成满清净波罗蜜音云。一切菩萨行妙音声云。充满一切世界一切菩萨积集自在音云。一切菩萨往诣道场降伏众魔成最正觉自在音云。一切诸佛转正法轮修多罗音云。随其所应化度众生方便音云。令一切众生随时方便得妙智慧善根音云。来诣佛所礼拜供养。即于下方。化作诸佛宝光明藏庄严楼阁宝莲华藏师子之座。结跏趺坐。普照道场摩尼宝王为髻明珠。上方过不可说佛刹微尘等世界。有世界。名说无尽觉佛号圆满普智光音。彼大众中有菩萨。名分别法界智通王。与世界海微尘等菩萨俱。来向<a href=\"/remen/suoposhijie.html\" class=\"keylink\" target=\"_blank\">娑婆世界</a>释迦牟尼佛所。一切相好。一切毛孔。一切肢节。一切身分。一切庄严具。一切衣服中。出卢舍那等过去一切诸佛未来一切已受记佛未受记佛现在十方一切世界一切诸佛及眷属云。皆悉显现。过去所行檀波罗蜜及受施者。皆悉显现。过去所修尸波罗蜜持戒清净。过去羼提波罗蜜。割截肢节心不动乱。过去修习毗梨耶波罗蜜。过去修习一切如来禅波罗蜜海。过去修习一切如来转净法轮。过去一切悉舍不着<a href=\"/remen/shouming.html\" class=\"keylink\" target=\"_blank\">寿命</a>。过去欢喜乐求诸菩萨道。过去出生菩萨清净大庄严愿。过去一切菩萨力波罗蜜。过去一切菩萨圆满智慧。皆悉具足。出如是等诸自在云。充满法界皆悉显现。来诣佛所礼拜供养。即于上方。化作金刚庄严藏楼阁青金刚宝莲华藏师子之座。结跏趺坐。一切宝网罗覆其身。三世佛号摩尼宝王为髻明珠。是诸菩萨及其眷属。皆悉具足普贤<a href=\"/remen/xingyuan.html\" class=\"keylink\" target=\"_blank\">行愿</a>。成就三世诸佛清净智眼。转一切佛净妙法轮。摄取诸佛胜妙音声修多罗海。具足一切菩萨自在究竟<a href=\"/remen/bian.html\" class=\"keylink\" target=\"_blank\">彼岸</a>。于念念中。悉诣一切诸如来所。现自在力。一切充满一切世界。能于一切如来众生现清净身。于一微尘悉能示现一切世界。随所应化成熟众生未曾失时。于一毛孔出一切佛妙法雷音。知众生界皆悉如幻。知一切佛悉如电光。知一切有趣皆悉如梦。知一切<a href=\"/remen/guobao.html\" class=\"keylink\" target=\"_blank\">果报</a>如镜中像。知一切生如热时焰。知一切世间皆如变化。具足成就如来十力无所畏法。于大众中能师子吼。深入无尽一切辩海。决定了知一切众生语言法海。于净法界行无碍行。知一切法皆悉无诤。具足菩萨诸通妙智。勤修精进摧伏诸魔。安住三世胜妙智慧。无所染着。清净妙行得佛庄严一切智地。知一切有悉无所有。深入一切法界智海。以不坏智入一切世界。于一切世界普现自在。示现一切世界受生。知一切世界种种形色。以微细境界现广佛刹。以广佛刹现微细境界。于一念中。住一切佛住。得一切佛住持智身。得清净慧。了知十方一切刹海。于一念中。悉能出生无量自在。遍满十方一切世界海。此诸菩萨。皆悉成就如是等无量功德。满祇洹林。皆是如来威神力故。尔时诸大声闻。<a href=\"/remen/sheli.html\" class=\"keylink\" target=\"_blank\">舍利</a>弗。目揵连摩诃迦葉。离婆多。须菩提。阿泥卢豆。难陀。金毗罗。迦旃延。富楼那弥多罗尼子。如是等诸大声闻。在祇洹林。而悉不见如来自在。如来庄严。如来境界。如来变化。如来师子吼。如来妙功德。如来自在行。如来势力。如来住持力。清净佛刹。如是等事皆悉不见。亦复不见不可思议菩萨大会。菩萨境界自在变化。菩萨眷属随所来方妙宝庄严诸师子座。菩萨宫殿三昧自在周遍观察。菩萨奋迅勤行精进供养诸佛。菩萨授记长养善根。菩萨受身清净法身智身愿身色身相好。无量光明圆满庄严放大光网变化身云。菩萨充满一切方网菩萨诸行圆满具足。如是等事。一切声闻诸大<a href=\"/remen/dizi.html\" class=\"keylink\" target=\"_blank\">弟子</a>。皆悉不见。何以故。修习别异善根行故。本不修习能见如来自在善根。亦不修习净佛土行。又不赞叹见佛自在所得功德。不于生死中<a href=\"/remen/jiaohua.html\" class=\"keylink\" target=\"_blank\">教化</a>众生发阿耨多罗三藐三菩提心。亦不安立众生于佛菩提。亦不守护如来种姓令不断绝。亦不摄取一切众生。亦不成就诸波罗蜜。不为众生称叹胜妙智慧眼地。亦不修习一切智行。不求诸佛离世善根。亦不出生自在净刹。不求菩萨诸通明眼。不修菩萨境界不坏善根。亦不出生<a href=\"/remen/foli.html\" class=\"keylink\" target=\"_blank\">佛力</a>住持菩萨大愿。又亦不知诸法如幻菩萨集会悉皆如梦。亦不修习菩萨离生圣行之心。不得普贤清净智眼。是诸功德。不与声闻辟支佛共。以是<a href=\"/remen/yinyuan1.html\" class=\"keylink\" target=\"_blank\">因缘</a>。诸大弟子。不见不闻。不入不知。不觉不念。不能遍观。亦不生意。何以故。此是菩萨智慧境界非诸声闻智慧境界。是故诸大弟子在祇洹林。不见如来自在神力。亦无三昧清净智眼于微细处见诸境界。亦无法门神力境界。亦无诸力胜妙功德。亦无是处智。亦无智眼能见闻觉知及生意念。亦不乐说。不能赞叹。不能显现。不能施与。不能劝化安立众生于彼妙法。何以故。以声闻乘出<a href=\"/remen/sanjie.html\" class=\"keylink\" target=\"_blank\">三界</a>故。又以满足声闻之道住声闻果。不能具足无所有智。住真实谛。常乐寂静远离大悲。常自调伏舍离众生。是故虽与如来对面。而坐不能觉知神变自在。譬如饿鬼裸形饥渴。举身烧然。为诸虎狼毒兽所逼。往诣恒河欲求水饮。或见枯竭或见灰炭。所以者何。悉由宿行罪<a href=\"/remen/yezhang.html\" class=\"keylink\" target=\"_blank\">业障</a>故。一切声闻亦复如是。虽在祇洹不睹如来自在神力。所以者何。无明障曀覆净眼故。譬如有人于大会中昏寝。梦见诸天城郭帝释宫殿。园观林流众宝庄严。散诸杂华。宝树行列妙衣覆上。诸天男女游戏其中。自然妙音共相娱乐。受天快乐。其人自睹安住此处。见天宫殿无量庄严。其余大会悉不知见。所以者何。觉梦异故。一切菩萨世界诸王。亦复如是。如彼梦中无所不见。深入菩萨妙法门故。积集善根出生一切智愿故。决定明了佛功德故。正向菩萨弘誓道故。满足一切智故。满足普贤诸行愿故得一切菩萨圆满地故。得一切菩萨三昧自在故。行一切菩萨无碍智故。是故一切诸大菩萨。悉睹如来不可思议神变境界。深入明达究竟彼岸。一切声闻诸大弟子皆不能知譬如雪山有诸药草。贤明良医悉分别知。虽有捕猎放牧人等游止彼山悉不能知。菩萨摩诃萨亦复如是。具足一切智。出生一切菩萨自在。明了如来神足变化。彼诸声闻大弟子众。虽处祇洹悉不觉知。所以者何。常求自安不广济故。譬如地中有诸宝藏。唯咒术者悉能别知。记录库藏。以自资给奉养父母。赈恤亲属拯济贫乏。菩萨摩诃萨亦复如是。以净慧眼。入佛自在不可思议神力境界。普入无量方便大海诸三昧海。恭敬供养一切诸佛。守护正法。以四摄法摄取众生。诸大声闻虽处祇洹。不睹如来自在神变。譬如盲人至大宝洲。行住坐卧不见众宝。此诸声闻亦复如是。在祇洹林大法宝洲。亲侍世尊。不睹如来自在神变菩萨大众。所以者何。不得菩萨清净眼故。不能次第觉法界故。譬如有人以明净药而用治眼。于夜闇中处在大众。悉见众人行住坐卧。余人不见。如来亦尔。逮得无碍清净智眼。悉能知见一切世间。示现无量自在神变及菩萨众。诸大声闻。不睹如来自在神变及菩萨众。譬如<a href=\"/remen/biqiu.html\" class=\"keylink\" target=\"_blank\">比丘</a>在大会中入一切处定。所谓地水火风天众生境界。其余大众。悉不能<a href=\"/remen/jiandi.html\" class=\"keylink\" target=\"_blank\">见地</a>水火风乃至境界诸一切处。如来所现不可思议。菩萨悉见。诸大声闻不知不见。譬如有人以曀身药自涂其目。行住坐卧无能见者。唯有彼人悉能睹见。如来亦复如是。永离世间无能见者。唯一切智菩萨境界。非诸声闻之所能知。如人从生有二种天常随侍卫。一曰同生。二曰同名。天常见人人不见天。如来神变亦复如是。非诸声闻所能知见。唯诸菩萨乃能睹见。譬如比丘于大众中入灭尽定。不舍诸根亦不灭度。而不知见诸大众事。所以者何。灭<a href=\"/remen/dingli.html\" class=\"keylink\" target=\"_blank\">定力</a>故。诸大声闻亦复如是。处祇洹林大众之中。诸根现前。而不睹见如来神变。不入不知不觉不念。不生心意。所以者何。如来境界甚深弥旷。难知难见难得原底。无有限量。远离世间。不可思议无能坏者。非诸声闻缘觉境界。尔时明净愿光明菩萨。承佛神力。观察十方。以偈颂曰。</p><p>瞻察坚固人菩提难思议</p><p>祇洹林显现无量自在法</p><p>如来神力持显现无量德</p><p>世间悉迷惑不知诸佛法</p><p>法王甚深法无量难思议</p><p>显现大变化一切莫能测</p><p>如来庄严相赞叹不可尽</p><p>以法<a href=\"/remen/wuxiang.html\" class=\"keylink\" target=\"_blank\">无相</a>故宣明一切佛</p><p>最胜于祇洹显现自在力</p><p>甚深不可议远离语言道</p><p>观察无量德菩萨众云集</p><p>不思议刹来供养于最胜</p><p>悉满诸大愿常修无碍行</p><p>一切诸世间莫能知其心</p><p>一切诸缘觉无量大声闻</p><p>皆悉不能知菩萨行境界</p><p>菩萨大智慧一切莫能坏</p><p>远离诸乱想究竟深智地</p><p>最大名称人深入无量定</p><p>显现自在力充满诸法界</p><p>尔时不可坏精进势王菩萨。承佛神力。观察十方。以偈颂曰。</p><p>瞻察真<a href=\"/remen/fozi.html\" class=\"keylink\" target=\"_blank\">佛子</a>功德智慧藏</p><p>究竟菩萨道安隐诸世间</p><p>无量智明鉴<a href=\"/remen/chanding.html\" class=\"keylink\" target=\"_blank\">禅定</a>心不动</p><p>智慧甚深广境界不可测</p><p>闲静祇洹林无量妙庄严</p><p>菩萨皆充满悉依正觉住</p><p>无量大众海一切无所著</p><p>十方来会此处华师子座</p><p>除灭众虚妄一切无所染</p><p>离垢无碍心究竟诸法界</p><p>建立智慧幢不动如金刚</p><p>诸法无变化示现无量变</p><p>一切十方界无量亿佛刹</p><p>悉能遍往诣而亦不分身</p><p>瞻仰释师子无量力自在</p><p>以佛威神故十方大众集</p><p>佛子悉究竟一切语言道</p><p>佛法不可坏安住法界地</p><p>法性不可坏牟尼甚深法</p><p>句身及味身分别无穷尽</p><p>尔时无上普妙德王菩萨。承佛神力。观察十方。以偈颂曰。</p><p>瞻察坚固人智慧广圆满</p><p>善知时非时为众演<a href=\"/remen/shuofa.html\" class=\"keylink\" target=\"_blank\">说法</a></p><p>远离诸外道调伏诸论师</p><p>随其所应化为现自在力</p><p>正觉非量法亦非无量法</p><p>牟尼悉超越有量无量法</p><p>譬如明净日除灭一切闇</p><p>道师智亦然普照三世法</p><p>譬如十五日圆满明净月</p><p>最胜亦如是白净法圆满</p><p>譬如虚空中净日光明耀</p><p>普照于一切佛自在亦然</p><p>譬如虚空性一切无障碍</p><p>世间灯如是自在无障碍</p><p>譬如大地性能持诸群生</p><p>世间灯法轮能持亦如是</p><p>譬如大风性飘疾无障碍</p><p>佛法亦如是速遍诸世间</p><p>譬如大水轮世界所依住</p><p>智慧轮亦然三世佛所依</p><p>尔时无碍妙德藏王菩萨。承佛神力。观察十方。以偈颂曰。</p><p>譬如大宝山饶益诸群生</p><p>如来功德山饶益亦如是</p><p>譬如大海水清凉而澄净</p><p>如来亦如是能除热渴爱</p><p>譬如须弥山安峙于大海</p><p>如来山亦然安住深法海</p><p>譬如大海中能出一切宝</p><p>无师智亦然觉难觉无难</p><p>导师甚深智无量无有数</p><p>显现自在力无能思议者</p><p>譬如工幻师示现种种事</p><p>佛智亦如是现诸自在力</p><p>譬如如意珠能满一切意</p><p>最胜亦如是悉满诸净愿</p><p>譬如明净宝悉能照一切</p><p>导师智如是普照一切法</p><p>譬如随方宝正住诸方现</p><p>无碍灯亦然诸法于中现</p><p>譬如净水珠澄清诸浊水</p><p>见佛亦如是诸根悉清净</p><p>尔时法界善化愿月王菩萨。承佛神力。观察十方。以偈颂曰。</p><p>譬如青宝珠能青一切色</p><p>若有见佛者皆悉同菩提</p><p>一一微尘中最胜现自在</p><p>悉能净无量无边诸菩萨</p><p>逮得甚深法种种庄严事</p><p>唯诸菩萨境世间莫能测</p><p>具足诸庄严如来净妙行</p><p>成就菩萨道深入诸法界</p><p>正觉所示现不可思议刹</p><p>一切现在佛菩萨悉充满</p><p>释师子成就无量自在法</p><p>示现大神变无量无有边</p><p>菩萨种种行无量无有边</p><p>如来自在力为之悉显现</p><p>佛子善修学甚深诸法界</p><p>成就无碍智明了一切法</p><p>如来威神力为众转法轮</p><p>出生胜功德令世悉清净</p><p>如来净境界甚深圆满智</p><p>实智大龙王度脱一切众</p><p>尔时法义慧焰王菩萨。承佛神力。观察十方。以偈颂曰。</p><p>最胜有三世声闻诸弟子</p><p>皆悉不能知如来举足事</p><p>去来今现在一切诸缘觉</p><p>亦复不能知如来举足事</p><p>何况世凡夫结使所缠缚</p><p>愚闇覆净眼而能知导师</p><p>最胜无量德具足诸智慧</p><p>超出语言道一切莫能知</p><p>譬如明净月光明无能知</p><p>导师亦如是功德不可议</p><p>如来一方便出生无量化</p><p>无数劫思算不能知少分</p><p>如来一方便出生无量德</p><p>一切智正法皆悉无能知</p><p>若有求菩提修习菩萨行</p><p>是彼之境界所能分别知</p><p>不思议方便<a href=\"/remen/chaodu.html\" class=\"keylink\" target=\"_blank\">超度</a>生死海</p><p>若灭吾我心是则能究竟</p><p>清净心无量大愿悉成满</p><p>逮得佛菩提最胜之境界</p></div>"
},{
    "title": "第四十六卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第四十六卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之二</p><p>尔时坏散一切众魔智幢王菩萨。承佛神力。观察十方。以偈颂曰。</p><p>大智无碍身非身难思议</p><p>如来净法身一切莫能测</p><p>不思议行业起此清净身</p><p>无量妙<a href=\"/remen/zhuangyan.html\" class=\"keylink\" target=\"_blank\">庄严</a>不染于<a href=\"/remen/sanjie.html\" class=\"keylink\" target=\"_blank\">三界</a></p><p>普明照一切清净诸法界</p><p>开发<a href=\"/remen/puti.html\" class=\"keylink\" target=\"_blank\">菩提</a>门出生深定智</p><p>永离诸垢染除灭一切障</p><p><a href=\"/remen/shijian.html\" class=\"keylink\" target=\"_blank\">世间</a>明净日普放慧光明</p><p>永绝<a href=\"/remen/shengsi.html\" class=\"keylink\" target=\"_blank\">生死</a>流悉令三界净</p><p>具足菩萨德成就佛菩提</p><p>显现无量色于彼无所染</p><p>所可现众色一切莫能思</p><p>人王胜<a href=\"/remen/zhihui.html\" class=\"keylink\" target=\"_blank\">智慧</a>能于念念中</p><p>具无量菩提一切莫能知</p><p>具足无尽智一切莫能坏</p><p>彼于一念中明达三世佛</p><p>分别一切业<a href=\"/remen/zhengnian.html\" class=\"keylink\" target=\"_blank\">正念</a>思菩提</p><p>于思而非思思法寂灭故</p><p>甚深不可说远离语言道</p><p>如来从此起佛业难思议</p><p>尔时明净愿智幢王菩萨。承佛神力。观察十方。以偈颂曰。</p><p>离痴清净念闻持一切法</p><p>深慧能分别诸佛无尽海</p><p>菩萨决定心修习菩萨行</p><p>出生甚深智除灭诸疑惑</p><p>其心无疲厌远离于<a href=\"/remen/xiedai.html\" class=\"keylink\" target=\"_blank\">懈怠</a></p><p>常勤修<a href=\"/remen/jingjin.html\" class=\"keylink\" target=\"_blank\">精进</a>究竟诸<a href=\"/remen/fofa.html\" class=\"keylink\" target=\"_blank\">佛法</a></p><p>具足信智慧安住不可动</p><p>常乐甚深智观察无所著</p><p>无量无边劫积集诸<a href=\"/remen/gongde.html\" class=\"keylink\" target=\"_blank\">功德</a></p><p>专心常<a href=\"/remen/huixiang.html\" class=\"keylink\" target=\"_blank\">回向</a>诸佛甚深法</p><p>虽在生死中其心无染着</p><p>安住诸佛法常乐如来行</p><p>世间诸所有阴界等诸法</p><p><a href=\"/remen/wuwei.html\" class=\"keylink\" target=\"_blank\">无畏</a>悉除断安住佛<a href=\"/remen/zhengfa.html\" class=\"keylink\" target=\"_blank\">正法</a></p><p>世间颠倒惑生死轮常转</p><p>修习无碍行实利益<a href=\"/remen/zhongsheng.html\" class=\"keylink\" target=\"_blank\">众生</a></p><p>菩萨行难称一切莫能知</p><p>除灭一切苦安乐诸群生</p><p>善觉菩提智普照诸世间</p><p>除灭愚痴闇度脱一切众</p><p>尔时坏散一切障智慧势王菩萨。承佛神力。观察十方。以偈颂曰。</p><p>无量无数劫佛音难得闻</p><p>何况亲奉觐除灭诸疑惑</p><p>如来世间灯究竟一切法</p><p>无上胜<a href=\"/remen/futian.html\" class=\"keylink\" target=\"_blank\">福田</a>令众悉清净</p><p>如来妙色身一切莫能思</p><p><a href=\"/remen/wuliangjie.html\" class=\"keylink\" target=\"_blank\">无量劫</a>谛观其心无厌足</p><p><a href=\"/remen/fozi.html\" class=\"keylink\" target=\"_blank\">佛子</a>善观察如来妙色身</p><p>除灭一切障究竟成菩提</p><p>如来妙色身出生净妙音</p><p>无碍诸辩才广开菩提门</p><p>普照一切众无量难思议</p><p>建立大乘智授以菩提记</p><p>功德<a href=\"/remen/yuanman.html\" class=\"keylink\" target=\"_blank\">圆满</a>日出兴照世间</p><p>长养一切世无量功德身</p><p>若有值如来远离诸恶道</p><p>除灭一切苦具足智慧身</p><p>若有见如来能发无量心</p><p>长养无数智值遇诸导师</p><p>若有见如来得定<a href=\"/remen/putixin.html\" class=\"keylink\" target=\"_blank\">菩提心</a></p><p>能自决定知我必成菩提</p><p>尔时分别法界智通王菩萨。承佛神力。观察十方。以偈颂曰。</p><p>菩萨见如来无量净功德</p><p>皆悉善回向究竟一切智</p><p><a href=\"/remen/154932.html\" class=\"keylink\" target=\"_blank\">饶益</a>众生故如来出世间</p><p>具足大悲心为世转法轮</p><p>一切无能报大仙普慈恩</p><p>不可思议劫代众受苦故</p><p>无量亿劫中受诸<a href=\"/remen/diyu.html\" class=\"keylink\" target=\"_blank\">地狱</a>苦</p><p>不舍一切众悉令得见佛</p><p>普能代众生具受无量苦</p><p>其心无疲倦为度一切故</p><p>一切诸世间所有恶道苦</p><p>如来常处中悉令闻正法</p><p>一一地狱住不可思议劫</p><p>具受无量苦终不离诸佛</p><p>所以无量劫常在三恶道</p><p>欲令诸群生长养智慧故</p><p>众生见如来除灭诸苦恼</p><p>安立于大智一切佛境界</p><p>若有见佛者除灭一切障</p><p>长养功德藏究竟成菩提</p><p>如来能除灭世间诸疑惑</p><p>随其所应化悉满彼大愿</p><p>尔时普贤菩萨。观察一切大众。欲重开发显现照明。以法界等方便。广说师子奋迅<a href=\"/remen/sanmei.html\" class=\"keylink\" target=\"_blank\">三昧</a>。法界等。<a href=\"/remen/xukong.html\" class=\"keylink\" target=\"_blank\">虚空</a>界等。三世等。一切众生界等。一切劫等。一切业性等。众生希望等。众生欲等。法光明等。随时<a href=\"/remen/jiaohua.html\" class=\"keylink\" target=\"_blank\">教化</a>等。一切众生根等。为诸菩萨十种广说师子奋迅三昧。何等为十。所谓广说一切法界中。一切佛刹微尘等佛。次第兴世演说正法。广说虚空界等一切佛刹中。尽未来劫一切诸佛所说广说一切佛刹中。一切如来现成正觉。广说虚空界等一切佛刹中。佛坐道场眷属围绕。菩萨大众皆悉往诣。广说一念中三世一切佛出变<a href=\"/remen/huashen.html\" class=\"keylink\" target=\"_blank\">化身</a>充满一切法界。广说一身充满一切世界海。一切佛刹海平等照持。广说一一境界中。显现三世一切诸佛<a href=\"/remen/zizai.html\" class=\"keylink\" target=\"_blank\">自在</a>功德地。广说一一微尘中。显现三世一切佛刹。微尘等佛自在神力。广说一一毛孔出三世一切佛大愿海音。开发化导尽未来劫一切菩萨。广说处法界等师子之座。大众围绕庄严道场。各随其处转妙法轮。尽未来劫未曾断绝。佛子。此师子奋迅三昧。有如是等不可说佛刹微尘等广说。唯是如来智慧境界。尔时普贤菩萨摩诃萨。欲重明师子奋迅三昧。承佛神力。观察如来。观察大众。观察如来不可思议境界。观察诸佛三昧。观察不可思议世界。观察不可思议智慧。观察一切法皆悉如幻。观察不可思议诸佛平等。观察无量无边一切音声语言道故。以偈颂曰。</p><p>一一毛孔中普现最胜海</p><p>佛处如来座菩萨众围绕</p><p>一一毛孔中无量诸佛海</p><p>道场处华座转净妙法轮</p><p>一一毛孔中一切刹尘等</p><p>最胜跏趺坐演说普贤行</p><p>最胜坐一刹充满十方界</p><p>无尽菩萨云来诣于佛所</p><p>无量亿佛刹尘数菩萨集</p><p>围绕于如来为说诸法界</p><p>显现诸佛刹入法界智海</p><p>安住普贤行满足诸佛行</p><p>安住于如来一切诸世界</p><p>深入菩萨行乐闻胜法云</p><p>一一刹无量亿劫修诸行</p><p>修习彼行已究竟深法海</p><p>满足大愿海安住如来地</p><p>出生最胜法具足普贤行</p><p>成就功德海得无量自在</p><p>如来身云覆一切诸佛刹</p><p>普雨<a href=\"/remen/ganlu.html\" class=\"keylink\" target=\"_blank\">甘露</a>法令众住佛道</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。欲令诸菩萨安住师子奋迅三昧故。放眉间白毫相光。名普照三世法界门。不可说世界微尘等光明以为眷属。普照十方一切世界海。时祇洹林菩萨大众普云集者悉见一切法界。虚空界等一切佛刹。种种色种种清净。种种安住。种种形。如是等一切世界诸大菩萨。现坐道场。菩萨围绕。诸天<a href=\"/remen/gongyang.html\" class=\"keylink\" target=\"_blank\">供养</a>成等正觉。或见于不可说佛刹微尘等诸眷属中。出妙音声。充满法界。转净法轮。或见在天宫殿。在龙宫殿。夜叉乾闼婆阿修罗迦楼罗紧那罗摩睺罗伽及人非人等诸宫殿中。或见在人聚落城邑大王京都。现种种身。种种姓名。种种色。种种圆光。种种光网。种种辩。种种眷属。种种持。种种教持。种种音声。而为<a href=\"/remen/shuofa.html\" class=\"keylink\" target=\"_blank\">说法</a>。如此间。如来为诸菩萨现甚深三昧神力变化。一切法界。虚空界等。十方一切世界海中。现国土身及众生身诸业所起。乃至一毛孔中一切悉现。亦复如是。而不坏三世。不坏众生。普照一切诸众生心。色身清净。随所应化。普现一切众生类前。开示一切诸佛妙法。调伏众生。显现如来自在神力。其有众生。见闻念知如来自在<a href=\"/remen/shentong.html\" class=\"keylink\" target=\"_blank\">神通</a>力者。皆佛宿世善知识也。皆悉修习四摄善根。一向专求无上菩提。摄诸善根成就方便。逮得如来不可思议自在三昧。悉与法界虚空界等。或得法身或得色身。或得菩萨具足诸行。或得清净诸波罗蜜。或得菩萨圆满净行。或得菩萨诸地。或得菩提自在。或得如来不坏三昧。或得如来诸行智力。或得如来无碍辩才。此诸菩萨。得如是等十不可说佛刹微尘等诸妙功德。所谓种种道。种种门。种种入。种种度。种种方便。种种至。种种方。种种光明。种种功德。种种功德具。种种自在。深入菩萨诸三昧海。所谓普庄严法界菩萨三昧。普照三世无碍三昧不坏法界智三昧。随时深入如来境界三昧。普照虚空三昧。行如来力三昧。如来无畏庄严师子奋迅三昧。一切法界方便藏三昧。无碍法界净月三昧。清净庄严法云三昧。除灭痴障法王幢三昧。一一境界中悉见一切佛海三昧。一切世间不可坏身清净光明智幢三昧。深入<a href=\"/remen/foshen.html\" class=\"keylink\" target=\"_blank\">佛身</a>无坏三昧。随顺一切世藏三昧。诸法无迹无依三昧。圆满普照寂灭三昧。无所有善化普化遍照三昧。摄持一切佛刹三昧。庄严一切佛刹现成菩提三昧。行一切王法三昧。行一切众生境界无碍三昧。生一切诸佛三昧。究竟一切佛德海三昧。一一境界出生尽未来际功德三昧。解了一切如来本生海三昧。护持尽未来际一切如来种性三昧。令现在十方一切佛刹海悉净三昧。于一念中普照一切佛住三昧。远离障碍深入一切境界三昧。令一切刹入一佛刹三昧。出一切佛化身三昧。决定智慧金刚王入一切根海三昧。住持一切佛身皆一身藏无差别三昧。于一念中住一切佛法界方便无尽三昧。于一切法界佛刹中示现<a href=\"/remen/niepan.html\" class=\"keylink\" target=\"_blank\">涅槃</a>三昧。住无上地三昧。令一切世界众生悉见其身无别异三昧。一切佛智现前三昧。知一切法实相三昧。于一念中具分别知三世三昧。于一念中知一切法界藏三昧。皆随顺知如来智师子行三昧。于一切境界慧眼圆满三昧。十力境界等三昧。于一切境界以平等眼示现三昧。出生一切妙色众生见无厌足三昧。无动藏三昧。一法摄一切法三昧。一言普说一切音声三昧。一切佛无二法三昧。离三世三昧。分别一切劫不坏智三昧。微细方便十力内三昧。一切劫出生菩萨行无断三昧。一切十方普云现前三昧。菩提自在法界无碍三昧。分别一切觉正希望安隐幢三昧。一切庄严庄严虚空三昧。于念念中出生化云三昧。离垢如空如来月光三昧。一切佛持如空三昧。一切法庄严法光三昧。开一切法义灯三昧。十力圆满光三昧。三世一切佛幢三昧。一切佛同一藏三昧。于念念中发起究竟一切事三昧。无尽功德藏三昧。示现无量无边诸佛境界三昧。住一切法金刚师子座三昧。出生显现一切如来变化无不知见三昧。一切念如来日三昧。一日悉觉三世三昧。自然寂静<a href=\"/remen/jietuo.html\" class=\"keylink\" target=\"_blank\">解脱</a>三昧。见一切佛三昧。钵昙摩华庄严一切法界决定智三昧。一切法无著虚空净眼三昧。一方摄十方海三昧。深入无底法界三昧。一切法海三昧。放一切光寂静身三昧。一念出生一切通明愿三昧。一切时一切处成菩提三昧。一切法界入一庄严三昧。一切佛住持三昧。一切众生胜地智明三昧。一念中一身充满法界三昧。一身中显现清净法界三昧。普门入法界显现大庄严三昧。一切佛法圆满轮智住持三昧。一切法方便一方便庄严三昧。因陀罗网摄众生界诸愿精进住持三昧。分别一切世界轮三昧。莲华妙德自在三昧。分别一切众生身三昧。对现一切众生身三昧。分别一切音声海三昧。了知一切众生地三昧。不可坏大悲藏三昧。一切佛入如来际三昧。修习一切佛法门三昧。观察师子奋迅菩萨三昧。如是等不可说佛刹微尘等三昧门。入如来海。入一切佛自在三昧。于念念中充满法界。彼诸菩萨一一皆有妙师子座。悉与十佛世界等。现大自在甚深智慧。悉得诸地明净智慧。普观一切从智性生。专求一切智。具足成就离痴慧眼。悉为众生作调御师。<a href=\"/remen/xiuxing.html\" class=\"keylink\" target=\"_blank\">修行</a>诸佛平等正法。决定了知一切境界。分别了知一切世界。乐寂灭法。远离世间。常好闲静。游诸佛刹无所染着。于一切法心无所依。安住庄严妙法宫殿。教化成熟一切众生。为一切众生显现佛刹。具足成就无上智门。顺离欲际得智慧身。消竭一切诸有为海。为一切众生显真实际。法海慧光具足圆满。皆悉安住坚固三昧以大悲心。常念众生。解一切众生皆悉如梦。一切如来悉如电光。一切言音皆悉如响。了一切法皆悉如化。满足诸愿具菩萨行。普智圆满方便清净。心乐寂静。成满一切诸陀罗尼。智慧境界。具足十力远离恐怖。安住法界具净<a href=\"/remen/fayan.html\" class=\"keylink\" target=\"_blank\">法眼</a>。得一切法无所有门。修行无量智慧大海。究竟到于智慧<a href=\"/remen/bian.html\" class=\"keylink\" target=\"_blank\">彼岸</a>。悉得<a href=\"/remen/banruo.html\" class=\"keylink\" target=\"_blank\">般若</a>波罗蜜力。成就神通波罗蜜。度众生海。于三昧波罗蜜悉得自在。善知一切智无错谬。巧妙方便开示法藏。具足辩才成就大愿。具足诸力法云无尽。于大众中能师子吼而无所畏。常求正法心无所著。以净慧眼灭除痴闇。智月圆满照世生灭。成就智慧。放大光明。照一切谛。善巧方便。智慧功德。金刚之山。超出三世一切法王。觉无所畏。智功德幢。灭诸魔幢。建立精进圆满智幢。具足成就无上之身。得一切法无碍智慧。觉了无尽智真实际。安住真际。修行决定<a href=\"/remen/wuxiang.html\" class=\"keylink\" target=\"_blank\">无相</a>三昧。巧方便生诸菩萨行。无二智慧谛见境界。世间诸趣。普照佛刹无所染着。于一切法除灭痴闇。究竟智慧皆悉圆满。放净法光照十方界。为一切众生作不虚福田。若见闻者所愿成满。为一切世间功德须弥。远离恐怖伏诸外道。以微妙音遍一切刹。常见诸<a href=\"/remen/foxin.html\" class=\"keylink\" target=\"_blank\">佛心</a>无厌足。成就如来自在法身。随其所应而化度之。能以一身满一切刹。以少方便具足清净自在神力。普游十方无所障碍。智慧圆满遍照法界。为一切众耀明净日。随其所应赞叹功德。了一切众生诸根希望。于一切法得无诤境界。分别了知诸法<a href=\"/remen/zixing.html\" class=\"keylink\" target=\"_blank\">自性</a>。大小相摄。决了如来甚深之地。说句味身诸法深义。无有穷尽。于一言中。普说一切修多罗海。究竟一切诸陀罗尼。广智慧身。究竟无量劫陀罗尼。于一念中。决定了知不可说劫。于一念中。了达三世法陀罗尼。普照无量诸佛法海。为一切众生起净智慧。转正法轮无能坏者。成就如来智慧境界。常入善现三昧正受。远离障碍深入诸法。于一切法得胜智自在。清净庄严一切境界。深入十方甚深法界。摄取十方一切法界。于一一微尘中。现成正觉。于无色性现一切色。能以一方摄一切方。彼诸菩萨。具足成满如是等无量功德智慧之藏。常为一切诸佛赞叹。以句味身说其功德。不能穷尽。皆悉云集于祇洹林。尔时彼诸菩萨。深入如来功德大海。入已于菩萨身中。及楼阁中。庄严具中。师子座中。以乐法力故。不可思议力故。于念念中。各放无量光明云。普照法界<a href=\"/remen/juewu.html\" class=\"keylink\" target=\"_blank\">觉悟</a>众生。所谓出一切宝香光明云。赞叹三世诸佛功德。微妙音声充满十方。出一切众生云。境界光明。说一切众生清净业报。微妙音声充满十方。出一切菩萨愿行庄严光云。说一切菩萨愿行功德。出一切佛变化身云。一切如来微妙音声充满十方。出一切菩萨身云。相好庄严。于一切佛刹。以微妙音赞叹诸佛充满十方。出三世佛庄严道场云现一切佛成等正觉。充满十方。于一切境界中。出龙王云。雨一切香充满十方。出一切佛身云。叹普贤行充满十方。出一切佛刹净光明云。一切如来转法轮音充满十方。时诸菩萨威神力故。此法力故。出如是等不可说佛刹微尘等云。尔时文殊师利菩萨摩诃萨。承佛神力。观察十方。欲赞叹祇洹林中无量庄严。以偈颂曰。</p><p>观察祇洹中如来自在力</p><p>一切境界出无量功德云</p><p>无量净妙色种种而庄严</p><p>皆悉普照现十方诸佛刹</p><p>佛子身毛孔出佛音声云</p><p>种种宝庄严充满十方刹</p><p>其身如梵王威仪常安静</p><p>遍游十方刹演出妙音声</p><p>如来毛孔出不可思议身</p><p>皆悉如普贤众妙相庄严</p><p>菩萨普成就三世功德海</p><p>充满于虚空出生庄严云</p><p>于此祇洹中演出妙音声</p><p>普说一切众善净业<a href=\"/remen/guobao.html\" class=\"keylink\" target=\"_blank\">果报</a></p><p>一一境界中悉现佛刹海</p><p>三世诸如来无量自在力</p><p>如来毛孔中一切诸世界</p><p>微尘等佛刹皆悉分别现</p><p>一切境界中出生诸佛云</p><p>无量善方便度脱一切众</p><p>华云香焰云清净摩尼宝</p><p>种种庄严云充满于十方</p><p>三世一切佛庄严妙道场</p><p>于此祇洹林一切悉显现</p><p>普贤等佛子无量种庄严</p><p>众生等劫中所修严净刹</p><p>如是诸世界悉现祇洹林</p><p>时彼一切诸菩萨众。以如来三昧照故。一一皆得不可说佛刹微尘等大悲法门。饶益安乐摄取众生。彼诸菩萨。于一一毛孔。各出不可说佛刹微尘等光明。一一光明端。各出不可说佛刹微尘等菩萨。其身尊重。于诸世间最为殊胜。随其所应皆悉显现。充满法界教化众生。未度者度未脱者脱。现不可说佛刹微尘等诸天宫殿<a href=\"/remen/wuchang.html\" class=\"keylink\" target=\"_blank\">无常</a>死相。一切诸法皆悉如梦。赞叹道场。说一切菩萨诸大愿门。或于一切世界。示现受生。为一切众生。广现檀波罗蜜门。或现一切诸佛圆满净戒功德尸罗波罗蜜门。或现断一切肢节羼提波罗蜜门。或现勤修精进毗梨耶波罗蜜门。或现一切菩萨<a href=\"/remen/chanding.html\" class=\"keylink\" target=\"_blank\">禅定</a>三昧相续解脱法门。如来圆满智慧光明。专求一切佛法。为一一句身味身义故。能舍无量无数之身。诣诸佛所。问无量法门。善知时会。随其所应而为现法。令一切众生住一切智。逮得方便智光海门。悉能供养诸佛菩萨。降伏众魔制诸外道。悉能显现菩萨力门。知一切技术明净智地。欲令众生得胜妙法。悉能了知众生诸根。<a href=\"/remen/fannao.html\" class=\"keylink\" target=\"_blank\">烦恼</a>习气。种种业报。及智慧地。以如是等不可说佛刹微尘等法门。教化众生。或现天宫。或现龙宫夜叉乾闼婆阿修罗迦楼罗紧那罗摩睺罗伽等宫。或现梵宫。或现人宫。或现阎罗王宫。或现地狱饿鬼畜生处。大悲智慧及诸大愿不可沮坏。摄取众生不舍方便。或以名号教化。或以忆念教化。或以音声教化。或以圆满光明教化。或以光明网教化。随其所应悉现其前。现处处庄严。不离佛所。不离楼阁座。而普现十方。或放化身云。或现无二身。游行十方教化众生。或现声闻色像。或现梵天色像。或现一切苦行色像。或现良医色像。或现商人色像。或现正命色像。或现妓人色像。或现天色像。或现一切技术色像。或现一切城邑聚落京都色像。随其所应往诣其所。或现种种色身音声。教化众生。或现诸语言法。种种威仪。种种菩萨行。种种巧术。一切智明为世间灯。普照众生。业报庄严。分别诸方。悉行圆满菩萨诸行。悉现一切城邑聚落京都。化度众生。尔时文殊师利童子。从善安住楼阁出。与一切同行诸菩萨俱。金刚力士常随侍卫。本愿足天。乐闻法地天。常习大悲泉池方天。除灭愚痴夜天。出生佛昼日天。庄严正法界虚空河天。度众生生死海天。长养一切善根萨婆若山天。庄严一切众生身满足诸愿供养一切佛身天。守护一切众生城天。守护一切众生夜叉王。令一切众生<a href=\"/remen/huanxi.html\" class=\"keylink\" target=\"_blank\">欢喜</a>乾闼婆王。除灭一切饿鬼趣鸠槃茶王。于生死海拔济众生迦楼罗王正求萨婆若阿修罗王。见佛欢喜无厌足摩睺罗伽王。常厌生死诸天王。常敬<a href=\"/remen/lifo.html\" class=\"keylink\" target=\"_blank\">礼佛</a>诸梵天王等。俱诣佛所头面礼足。设诸供养已。辞游南方。尔时尊者。<a href=\"/remen/sheli.html\" class=\"keylink\" target=\"_blank\">舍利</a>弗承佛神力。见文殊师利童子。以菩萨庄严而自庄严。出祇洹林游行南方。见已作如是念。我今当与文殊师利菩萨俱行。尔时尊者舍利弗。与六千<a href=\"/remen/biqiu.html\" class=\"keylink\" target=\"_blank\">比丘</a>眷属围绕。从自房出来诣佛所礼足辞退。向文殊师利。此六千比丘。是舍利弗共行<a href=\"/remen/dizi.html\" class=\"keylink\" target=\"_blank\">弟子</a>。皆新<a href=\"/remen/chujia.html\" class=\"keylink\" target=\"_blank\">出家</a>。其名曰海智比丘。大善调伏比丘。功德光比丘。大童子比丘。电光兴比丘。清净行比丘。天妙德比丘。因陀罗慧比丘。梵天比丘。寂静慧比丘。如是等六千比丘。已曾供养过去诸佛。于诸佛所种诸善根。性乐清净<a href=\"/remen/xinxing1.html\" class=\"keylink\" target=\"_blank\">信心</a>明彻。行诸大愿观佛境界。了法实相饶益众生。常乐专求诸佛功德。此等比丘。皆是文殊师利之所化度。尔时尊者舍利弗。观察大众。告海智比丘言。汝可观察文殊师利菩萨清净之身。相好庄严。一切<a href=\"/remen/tianren.html\" class=\"keylink\" target=\"_blank\">天人</a>莫能思议。光明圆满。令无量众生发欢喜心。放大庄严妙光明网。除灭众生无量苦恼。观其眷属成就善根。观其游步威仪庠序。所游行处自然平正十方无碍。观其功德所行道路。其傍悉有众妙宝藏。自然发出。观其供养过去诸佛善根依果。从众林树出庄严藏。观彼一切诸天大王恭敬<a href=\"/remen/libai.html\" class=\"keylink\" target=\"_blank\">礼拜</a>供养云雨。海智。汝观文殊师利。一切如来眉间毫相。放无量光。说诸佛法。悉入其顶。尔时尊者舍利弗。为诸比丘。赞说文殊师利无量功德诸大庄严。彼诸比丘。闻赞叹已皆悉欢喜。其心清净离诸垢秽。身体柔软调伏诸根。远离障碍现见诸佛。正求菩提。逮得菩萨清净诸根。具菩萨力长养大悲。入诸波罗蜜发弘誓愿。悉见十方诸如来海。时诸比丘。白尊者舍利弗言唯然大师。愿俱往诣文殊师利。尔时尊者舍利弗。与诸比丘往诣其所。到已谓文殊师利。此诸比丘。皆新出家。欲见仁者。尔时文殊师利童子。即为显现菩萨自在。如象王回顾视比丘。时诸比丘头面礼足。却住一面合掌而立。作如是念。我等以此礼拜功德。知法实相如和上舍利弗。释迦牟尼世尊。得清净身相好音声神力自在。如文殊师利。尔时文殊师利。告诸比丘。汝等当知。若善男子善女人。成就十种大心。则得佛地。况菩萨地。何等为十。所谓发广大心。长养一切善根。究竟不退。心无厌足。见一切佛。恭敬供养。心无厌足。正求一切佛法。心无厌足。遍行菩萨诸波罗蜜。心无厌足。具足一切菩萨三昧。心无厌足。于一切三世<a href=\"/remen/liuzhuan.html\" class=\"keylink\" target=\"_blank\">流转</a>。心无厌足。严净佛刹。充满十方。心无厌足。教化成熟一切众生。心无厌足。于一切刹。一切劫中。行菩萨行。心无厌足。发广大心。修习一切佛刹微尘等诸波罗蜜。度脱一切众生。具佛十力。心无厌足。若善男子善女人。成就如是十种大法。则能长养一切善根。离生死趣一切世间性。超出声闻缘觉之地。生如来家。具足成就菩萨大愿。行菩萨行住菩萨地。成就如来功德之力。降伏众魔制诸外道。彼诸比丘闻此法已。皆得无碍净眼三昧。悉见十方一切如来。及其眷属无量众生。亦见种种世界形类。众宝宫殿。及诸微尘。乃至如来。十眼境界。皆悉睹见。彼诸如来以种种句身味身。种种辩才。微妙音声。所说法海。皆悉闻知。彼世界中一切众生。心念诸根。皆悉了知。知彼众生过去未来诸趣受生。又能知彼过去未来各十劫事。知彼如来十种本生。十种成就菩提自在。十种转法轮。十种神力。十种教诫。十种说法。十种辩才。得此三昧时。具足成就十种实际菩提之心。一万三昧。一万净波罗蜜。得大智慧圆满光明。菩萨十明住菩提心。尔时文殊师利菩萨。劝诸比丘。修普贤行住普贤行。彼诸比丘出生大愿海。生大愿海已。身心清净。得不死通明。得是明已。不离此处。出生一切如来法身。充满十方。具足一切佛法。尔时文殊师利菩萨。建立彼诸比丘菩提心已。与其眷属渐游南方。至觉城东。住庄严幢娑罗林中大塔庙处。过去诸佛所游止处。亦是过去诸佛为菩萨时修苦行处。此处常为一切天龙夜叉乾闼婆阿修罗人非人等之所供养。时文殊师利。即于此处。说普照一切法界修多罗有百万亿修多罗。以为眷属。说此法时。于大海中有无量千亿龙王。与眷属俱。来诣文殊师利。闻此法已。厌离龙趣正求佛道。舍龙身已生天人中。一万龙王。于阿耨多罗三藐三菩提。得不退转。时觉城人。闻文殊师利在庄严幢娑罗林中大塔庙处。闻已。优婆塞。优婆夷。童男童女。皆悉往诣文殊师利。时有优婆塞。名曰大智。与千优婆塞眷属俱。其名曰须达多优婆塞。婆须达多优婆塞。功德光优婆塞。名称德优婆塞。寂静德优婆塞。欢喜德优婆塞。善慧优婆塞。大慧优婆塞。贤优婆塞。贤妙德优婆塞。如是等千优婆塞俱。头面礼足退坐一面。复有五百优婆夷。其名曰大慧光优婆夷。善光优婆夷。善身优婆夷。可乐身优婆夷。跋陀罗优婆夷。贤德优婆夷。贤光优婆夷。光明幢优婆夷。妙德光优婆夷。善眼优婆夷。如是等五百优婆夷俱。头面礼足退坐一面。复有五百童子。其名曰善财童子。善行童子。善戒童子。善威仪童子。善精进童子。<a href=\"/remen/shanxin.html\" class=\"keylink\" target=\"_blank\">善心</a>童子。善慧童子。善觉童子。善眼童子。善臂童子。善光胜童子。如是等五百童子俱。头面礼足退坐一面。复有五百童女。其名曰善行童女。跋陀罗童女。悦乐颜童女。坚固慧童女。妙功德童女。胜体童女。梵天与童女。功德光童女。善光明童女。如是等五百童女俱。头面礼足退坐一面。尔时文殊师利。知觉城大众集已。随其所应。以大慈力令彼清凉。大悲现前将为说法。甚深智慧分别其心以大辩力而为说法。观察善财童子。以何<a href=\"/remen/yinyuan1.html\" class=\"keylink\" target=\"_blank\">因缘</a>名曰善财。此童子者。初受胎时。于其宅内有七大宝藏。其藏普出七宝楼阁。自然周备。金银琉璃玻璃真珠砗磲码瑙。从此七宝生七种芽。时此童子处胎十月。出生端正肢体具足。其七种宝芽。高二寻广七寻。又其家内自然具有五百宝器。盛满众宝。金器盛银。银器盛金。金刚器盛众香。众香器盛宝衣。玉石器盛上味馔。摩尼器盛杂宝。种种宝器盛酥油蜜。及以醍醐资生之具。琉璃器盛众宝。玻璃器盛砗磲。砗磲器盛玻璃。码瑙器盛赤珠。赤珠器盛码瑙。火珠器盛净水珠。净水珠器盛火珠。如是等五百宝器。自然行列。又雨众宝。满诸库藏。以此事故<a href=\"/remen/poluomen.html\" class=\"keylink\" target=\"_blank\">婆罗门</a>中善明相师。字曰善财。此童子者。已曾供养过去诸佛。深种善根。常乐清净。近善知识。身口意净。修<a href=\"/remen/pusadao.html\" class=\"keylink\" target=\"_blank\">菩萨道</a>。求一切智。修诸佛法。心净如空。具菩萨行。尔时文殊师利菩萨。如象王回。观察善财。而告之曰。吾当为汝说微妙法。即为分别诸佛正法。分别诸佛次兴世法。净眷属法。转梵轮法。诸佛色身。相好清净庄严之法。一切诸佛具法身法。诸佛音声妙庄严法。说一切如来平等正法。尔时文殊师利。知善财等一切大众闻说此法。皆大欢喜发菩提心。显明过去诸善根已。不舍本座。如应化度觉城众生已。游行南方。尔时善财童子从文殊师利。闻佛如是诸妙功德。专求菩提。随从文殊师利。以偈颂曰。</p><p>三有为城郭高慢为园墙</p><p>诸趣为却敌染爱为深堑</p><p>愚痴闇覆蔽三毒常炽然</p><p>恶魔为君王童蒙依止住</p><p>贪爱所缠缚谄曲坏正行</p><p>疑惑障慧眼流转诸邪道</p><p>悭嫉所系缚趣向饿鬼难</p><p>生老病死逼愚痴转趣轮</p><p>圆满无上悲清净智慧日</p><p>消竭烦恼海愿顾少观察</p><p>圆满无上慈慧光安众生</p><p>一切无不曜月王愿照我</p><p>一切法界王净法为四兵</p><p>常转正法轮愿化我妙法</p><p>具足菩提愿积集功德藏</p><p>饶益一切众大师愿度我</p><p>忍铠庄严身执持智慧剑</p><p>于魔崄恶道济我免众难</p><p>住法须弥顶妙定天女侍</p><p>降伏阿修罗帝释观察我</p><p>具足离垢力分别一切有</p><p>世间明净灯愿示我正趣</p><p>远离诸恶道悉令善趣净</p><p>开我解脱门超出诸世难</p><p>着常乐我净迷惑于生死</p><p>清净智慧眼愿开解脱门</p><p>远离诸颠倒无畏知正道</p><p>了达诸正趣示现我菩提</p><p>安住<a href=\"/remen/zhengjian.html\" class=\"keylink\" target=\"_blank\">正见</a>地诸佛功德树</p><p>常雨正觉华愿示我菩提</p><p>世间明净日三世诸如来</p><p><a href=\"/remen/rufa.html\" class=\"keylink\" target=\"_blank\">如法</a>而来去愿令我悉见</p><p>分别一切业深知诸法性</p><p>决定智慧乘示我摩诃衍</p><p>诸愿轮成满大悲不可尽</p><p>净妙德庄严安我菩提乘</p><p>具足净法界大慈为观察</p><p>功德华庄严赐我第一乘</p><p>安住梵行座三昧女朝侍</p><p>微妙法音乐示我法王道</p><p>无尽四摄藏功德庄严智</p><p>光明照一切愿速示胜道</p><p>施惠圆满光栴檀戒涂身</p><p>忍辱大庄严愿速示正道</p><p>深入诸禅定教化群生类</p><p>具足方便乘安我胜法乘</p><p>诸愿圆满轮永绝生死轮</p><p>具足持智力安我妙法乘</p><p>一切悉殊妙大<a href=\"/remen/beiguan.html\" class=\"keylink\" target=\"_blank\">悲观</a>众生</p><p>究竟胜妙行安我实智乘</p><p>安住金刚慧究竟一切智</p><p>除灭诸障碍安我贤圣乘</p><p>慈悲甚弥广安乐诸群生</p><p>法界等净眼安我无上乘</p><p>除灭众苦阴诸业烦恼轮</p><p>降伏一切魔安我正法乘</p><p>智慧照十方庄严诸法界</p><p>满足众生愿安我胜妙乘</p><p>心净如虚空除灭邪见爱</p><p>饶益一切众安我胜法乘</p><p>安住如风轮普持一切刹</p><p>令众住定地安我殊胜乘</p><p>安住如大地具足大悲力</p><p>智慧益众生安我最胜乘</p><p>四摄光圆满饶益群生类</p><p>总持清净光示我明净日</p><p>开发净慧眼庄严妙智王</p><p>冠以无上冠法王慈顾我</p><p>尔时文殊师利。如象王回。观善财童子。作如是言。善哉善哉。善男子。乃能发阿耨多罗三藐三菩提心。求善知识亲近善知识。问菩萨行求菩萨道。善男子。是为菩萨第一之藏。具一切智。所谓求善知识。亲近恭敬而供养之。是故善男子应求善知识亲近恭敬。一心供养而无厌足。问菩萨行。云何修习菩萨道。云何满足菩萨行。云何清净菩萨行。云何究竟菩萨行。云何出生菩萨行。云何正念菩萨道。云何缘于菩萨境界道。云何增广菩萨道。云何菩萨具普贤行。尔时文殊师利。为善财童子以偈颂曰。</p><p>善哉功德藏能来诣我所</p><p>发广大悲心专求无上道</p><p>先发诸大愿除灭众生苦</p><p>究竟菩萨行成就无上道</p><p>若有诸菩萨不厌生死苦</p><p>具足普贤行一切莫能坏</p><p>功德光胜来清净功德海</p><p>正求普贤行饶益一切众</p><p>无量无有边世界诸佛所</p><p>闻说净法云<a href=\"/remen/shouchi.html\" class=\"keylink\" target=\"_blank\">受持</a>不忘失</p><p>悉于十方界普见无量佛</p><p>成满诸愿海具足菩萨行</p><p>究竟方便海安住如来地</p><p>随顺诸<a href=\"/\" class=\"keylink\" target=\"_blank\">佛教</a>逮得一切智</p><p>一切世界中法王积劫行</p><p>具足普贤道究竟佛菩提</p><p>一切刹劫海修习菩萨行</p><p>满足诸大愿成就普贤乘</p><p>无量诸众生闻彼名号者</p><p>修习普贤愿得成无上道</p></div>"
},{
    "title": "第四十七卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>　　第四十七卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>　　入法界品第三十四之三</p><p>　　尔时文殊师利。说此偈已。告善财言。善男子。于此南方。有一国土。名曰可乐。其国有山。名曰和合。于彼山中。有一<a href=\"/remen/biqiu.html\" class=\"keylink\" target=\"_blank\">比丘</a>。名<a href=\"/remen/gongde.html\" class=\"keylink\" target=\"_blank\">功德</a>云。汝诣彼问。云何菩萨学菩萨行。修<a href=\"/remen/pusadao.html\" class=\"keylink\" target=\"_blank\">菩萨道</a>。乃至云何具普贤行。善男子。彼比丘者。善能显说菩萨所行。时善财童子。从文殊师利。闻法<a href=\"/remen/huanxi.html\" class=\"keylink\" target=\"_blank\">欢喜</a>。头面礼足。绕无数匝。瞻仰悲恋。泣涕辞退。</p><p>　　渐渐南行。向可乐国。登和合山。于彼山中。十方周遍一心观察。求觅太师为在何所。如是寻求。乃至七日。尔时善财见彼比丘。乃在山顶静思经行。见已驰诣。头面礼足。右绕而住。白言大圣。我已先发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。而未知菩萨云何学菩萨行。修菩萨道。我闻大师善能宣畅。唯愿垂慈。具足演说。时彼比丘。告善财言。善哉善哉。善男子。乃能发阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>心。问菩萨行。善男子。如是事者。难中之难。所谓能问菩萨所行。修菩萨道。入菩萨境界。出生清净菩萨之道。求于菩萨清净广心。具足诸愿。随顺<a href=\"/remen/shijian.html\" class=\"keylink\" target=\"_blank\">世间</a>所应化者。于<a href=\"/remen/shengsi.html\" class=\"keylink\" target=\"_blank\">生死</a>中求<a href=\"/remen/jietuo.html\" class=\"keylink\" target=\"_blank\">解脱</a>门。有为无为心不染着。善男子。我于解脱力。逮得清净方便慧眼。普照观察一切世界。境界无碍。除一切障。一切佛化陀罗尼力。或见东方一佛二佛。十百千万十亿百亿千亿百千亿佛。或见百亿那由他千亿那由他百千亿那由他佛。或见无量阿僧祇。不可思议不可称。无分齐无边际。不可量不可说。不可说不可说佛。或见阎浮提微尘等佛。或见四天下微尘等佛。或见小千世界微尘等佛。或见二千世界微尘等佛。或见三千<a href=\"/remen/daqianshijie.html\" class=\"keylink\" target=\"_blank\">大千世界</a>微尘等佛。南西北方四维上下亦复如是。种种形色。种种<a href=\"/remen/zizai.html\" class=\"keylink\" target=\"_blank\">自在</a>游戏<a href=\"/remen/shentong.html\" class=\"keylink\" target=\"_blank\">神通</a>。种种眷属<a href=\"/remen/zhuangyan.html\" class=\"keylink\" target=\"_blank\">庄严</a>放大光网。种种清净庄严佛刹随受化者。示现自在菩提法门。见诸如来。于大众中而师子吼。善男子。我唯知此普门光明观察<a href=\"/remen/zhengnian.html\" class=\"keylink\" target=\"_blank\">正念</a>诸佛<a href=\"/remen/sanmei.html\" class=\"keylink\" target=\"_blank\">三昧</a>。岂能了知菩萨<a href=\"/remen/yuanman.html\" class=\"keylink\" target=\"_blank\">圆满</a>清净智行。诸大菩萨得圆满普照<a href=\"/remen/nianfo.html\" class=\"keylink\" target=\"_blank\">念佛</a>三昧门。悉能睹见一切诸佛及其眷属。严净佛刹。得一切<a href=\"/remen/zhongsheng.html\" class=\"keylink\" target=\"_blank\">众生</a>远离颠倒念佛三昧门。随一切众生所应悉令清净。得一切力究竟念佛三昧门。正念修习诸佛十力。得诸法中心无颠倒念佛三昧门。悉得睹见一切佛云。于彼佛所闻法<a href=\"/remen/shouchi.html\" class=\"keylink\" target=\"_blank\">受持</a>。得分别十方一切如来念佛三昧门。悉见一切世界海中诸如来海。得不可见不可入念佛三昧门。于微细境界。见一切佛自在境界。得诸劫不颠倒念佛三昧门。于一切劫。常见诸佛未曾远离。得随时念佛三昧门。于一切时常见诸佛得严净佛刹念佛三昧门。起一切佛刹。无能坏者。普见诸佛。得三世不颠倒念佛三昧门。悉见三世诸佛及其眷属。得无坏境界念佛三昧门。于一切境界悉见诸佛。得寂静念佛三昧门。于一念中。悉见一切世界中一切如来。示现<a href=\"/remen/niepan.html\" class=\"keylink\" target=\"_blank\">涅槃</a>。得离月离时念佛三昧门。于一日中。悉见一切如来游行<a href=\"/remen/jiaohua.html\" class=\"keylink\" target=\"_blank\">教化</a>。得广大念佛三昧门。见一<a href=\"/remen/foshen.html\" class=\"keylink\" target=\"_blank\">佛身</a>结跏趺坐。充满法界。得微细念佛三昧门。于一毛孔。见一切佛成等正觉。得庄严念佛三昧门。于一念中。见一切佛。于一切世界。成等正觉。神力自在。得清净事念佛三昧门。见一切佛。慧光普照。转妙法轮。得净心念佛三昧门。自心明了。见一切佛。得净业念佛三昧门。见一切众生诸业如镜中像得自在念佛三昧门。见一切庄严法界诸佛充满。得<a href=\"/remen/xukong.html\" class=\"keylink\" target=\"_blank\">虚空</a>等念佛三昧门。见如来身普照法界及虚空界。尔时功德云比丘告善财言。善男子。南方有国。名曰海门。彼有比丘。名曰海云。汝应诣彼问菩萨行。善男子。彼比丘者。能分别说善根。具因善根。大地善根。大力善。能赞叹菩提<a href=\"/remen/yinyuan1.html\" class=\"keylink\" target=\"_blank\">因缘</a>。广摩诃衍。增广波罗蜜力。显现一切菩萨行海。善能清净圆满大愿。能令出生清净普门。庄严法门生大悲力。时善财童子。从功德云比丘。闻法欢喜。头面礼足绕无数匝。眷仰顾恋辞退南行。</p><p>　　尔时善财童子。一心正念善知识教。<a href=\"/remen/zhihui.html\" class=\"keylink\" target=\"_blank\">智慧</a>光明菩萨法门。菩萨三昧。观察一切菩萨诸方便海。圆满功德。心常乐见一切菩萨。念一切佛次第兴世清净功德。渐趣南方海门国土。诣海云比丘。头面礼足。右绕毕退住一面。白言大圣。我已先发阿耨多罗三藐三菩提心。欲度一切智慧大海。而未知菩萨云何离生死性。得不退<a href=\"/remen/zhuansheng.html\" class=\"keylink\" target=\"_blank\">转生</a>如来家。度生死海逮得如来一切智海。舍凡夫地得如来地。断生死流入菩萨流。灭诸趣轮满诸愿轮。降伏众魔具佛功德。竭爱欲海长大悲海。闭诸恶道开<a href=\"/remen/tianren.html\" class=\"keylink\" target=\"_blank\">天人</a>路。诸解脱门。出<a href=\"/remen/sanjie.html\" class=\"keylink\" target=\"_blank\">三界</a>城到一切智城。舍离一切玩好之具。发弘誓愿摄取众生。尔时海云比丘。告善财言。善男子。汝已发阿耨多罗三藐三菩提心耶。答言唯然。善男子。若不深植善根。则不能发阿耨多罗三藐三菩提心。得普门善根。普照光明法门。长养正道。三昧慧光。出生种种功德海藏。长白净法。未曾退失。亲近善知识。恭敬<a href=\"/remen/gongyang.html\" class=\"keylink\" target=\"_blank\">供养</a>。不惜身命。无所藏积。离诸高慢。心安不动犹如大地。大慈愍念一切群生。远离一切诸生死门。好乐佛境界者。能发菩提心。大悲心救护一切众生故。大慈心安乐一切众生故。无疲倦心灭一切众生诸苦恼故。<a href=\"/remen/154932.html\" class=\"keylink\" target=\"_blank\">饶益</a>心灭一切众生不善法故。<a href=\"/remen/wuwei.html\" class=\"keylink\" target=\"_blank\">无畏</a>心除灭一切诸恼害故。无碍心灭一切障故。广大心充满一切法界故。无边心等虚空界故。广心见一切如来故。清净心于三世法智不违故。智心究竟一切智海故。善男子。我住此海门国。十有二年。境界大海。观察大海。思惟大海。无量无边思惟大海。甚深难得源底思惟大海。渐渐深广思惟大海。无量妙宝而庄严之。思惟大海无量水聚。思惟大海水色种种不可思议。思惟大海大身众生之所依止。思惟大海水性所居。思惟大海大云弥覆。思惟大海未曾增减。善男子。我如是思惟时。复作是念。世间颇更有法广此大海。深此大海。庄严于此大海者不。作是念已。即见海底水轮之际。妙宝莲华自然涌出。伊那尼罗宝为茎。阎浮檀金为叶。沉水香宝为台。码瑙宝为须。弥覆大海。百万阿修罗王。悉共执持。百万摩尼宝庄严网。罗覆其上。百万龙王。雨以香水。百万迦楼罗王。衔妙宝缯带。垂下庄严。百万罗刹王慈心观察。百万夜叉王。恭敬<a href=\"/remen/libai.html\" class=\"keylink\" target=\"_blank\">礼拜</a>。百万乾闼婆王。赞叹供养。百万天王。雨天香华末香幢幡妙宝衣云。百万梵王。稽首敬礼。百万净居天。各敬礼已合掌而住。百万转轮王。七宝庄严。百万海神王。从大海出恭敬礼拜。百万夜光宝光明网。普照一切。百万净宝。百万明净宝。以为庄严。百万宝藏。出无量光明普照一切。百万阎浮檀宝。安住庄严。百万金刚师子宝。不可沮坏。清净庄严。百万日藏宝。明净光明普照一切。百万不可坏摩尼宝。出生长养一切善行。百万如意宝珠。无尽庄严。彼宝莲华如来无上善根所起。悉令一切菩萨诸愿成满。十方世界无不显现。出生一切诸法如幻。从净法生。无诤方便法之所庄严。行如梦法<a href=\"/remen/wuweifa.html\" class=\"keylink\" target=\"_blank\">无为法</a>印。究竟到于无碍方便。普覆十方一切法界。唯佛境界。随顺世间。无量阿僧祇劫叹不可尽。见彼华上。有一如来。结跏趺坐。彼佛净身。上至非想非非想天。无不充满。见彼如来。坐此庄严宝莲华座。不可思议大众围绕。见不可思议圆满光明庄严。见不可思议相好庄严。见不可思议神力自在。见不可思议如来妙色。见不可思议无见顶相。见不可思议广长舌相。念不可思议清净音声。思惟不可思议圆满音声。见不可思议如来诸力。解了不可思议清净无畏。解了不可思议一切诸辩。忆念菩萨过去不可思议大劫本行。见不可思议菩提自在。见不可思议<a href=\"/remen/zhengfa.html\" class=\"keylink\" target=\"_blank\">正法</a>云。见不可思议普门庄严身。见不可思议身左右端严。见辨一切不可思议事饶益众生。时彼如来即申右手。而摩我顶。说普眼经。唯是如来境界。出生一切菩萨净行。普照一切法界。摄取圆满一切法界。普照一切严净佛刹。降伏一切众魔外道。悉令一切众生欢喜。普照一切众生所行。随其所应无不显现。普照一切众生根轮。善男子。我从佛闻此普眼经。皆悉受持。读诵通利。正念思惟。善男子。假使有人。以大海等墨。须弥聚笔。书写此经。一一品。一一法门。一一方便。一一生法门。一一句中义味。犹不能尽。善男子。我于佛所。千二百岁闻受此经。于一一日。受阿僧祇品多闻陀罗尼光明力故。究竟阿僧祇品百门陀罗尼光明力故。摄取阿僧祇品无量旋陀罗尼光明力故。分别阿僧祇品随顺分别诸地陀罗尼光明力故。净阿僧祇品严胜陀罗尼光明力故。出生阿僧祇品随谕庄严陀罗尼光明力故。说阿僧祇品明净音声陀罗尼光明力故。照阿僧祇品。虚空藏陀罗尼光明力故。广阿僧祇品树提沙陀罗尼光明力故。成阿僧祇品海藏陀罗尼光明力故。其有十方诸天天王。诸龙龙王。夜叉夜叉王。乾闼婆乾闼婆王。阿修罗阿修罗王。迦楼罗迦楼罗王。紧那罗紧那罗王。人人王。梵天梵天王。若来问我。我即为彼开发显现。分别赞说。悉令安住此普眼经。善男子。我唯知此一法门。岂能尽知菩萨诸行。何以故。诸菩萨等究竟一切行故。究竟大愿海。一切劫海不断绝故。入众生海。应受化者悉随顺故。深入一切众生心海。出生如来十力智光明故。悉知一切众生诸根。随所应化不失时故。入一切佛刹海。出生佛刹坚固愿故。究竟恭敬供养一切佛海大愿力故。度一切法海解脱智故。深入功德海。如说<a href=\"/remen/xiuxing.html\" class=\"keylink\" target=\"_blank\">修行</a>故。度一切众生语言海。于十方刹转法轮故。善男子。汝诣南方。六十由旬。有一国土名曰海岸。彼有比丘名曰善住。应往问彼。云何菩萨修清净行。时善财童子。头面礼足绕无数匝。眷仰无量辞退南行。</p><p>　　尔时善财童子。正念善知识教。正念普眼经。思惟彼佛自在神力。受持彼佛句味法云。修习正法入深法海。尽法源底摄取胜法。除灭痴曀了法宝洲至海岸国。周遍十方。推求大师。今在何所。见彼比丘经行虚空。阿僧祇天眷属围绕。时诸天众。为供养善住比丘故。于虚空中散诸天华。作众妓乐出微妙音。阿僧祇宝幢庄严虚空。时诸龙王。为供养故。兴不可思议沉水香云。遍满虚空。紧那罗王。为供养故作诸妓乐出妙音声。充满虚空。诸海神王。为供养故啸和雅音。阿修罗王。为供养故。兴不可思议宝云。庄严虚空。放不可思议光明。普照一切。以不可思议珍玩之具。庄严虚空。不可思议紧那罗王。充满虚空。离杀害心。恭敬供养善住比丘。不可思议诸罗刹王。与诸恶形罗刹鬼等眷属围绕。充满虚空。善住比丘大慈力故。不可思议诸夜叉王。与夜叉众俱。充满虚空。为守护善住比丘故。周匝围绕。不可思议诸梵天王。在虚空中。合掌敬礼。以人音声赞彼比丘。于一面住。不可思议诸净居天。与宫殿俱。为供养故。诣善住比丘。尔时善财童子。见虚空中如是供养。合掌敬礼善住比丘。白言大圣。我已先发阿耨多罗三藐三菩提心。而未知菩萨云何正向<a href=\"/remen/fofa.html\" class=\"keylink\" target=\"_blank\">佛法</a>专求佛法。恭敬佛法修诸佛法。长养佛法积集佛法。熏修佛法净诸佛法。遍净佛法至诸佛法。我闻大圣善能教授诸菩萨法。云何菩萨修习佛法。常见诸佛未曾远离。常见菩萨同其善根。不离佛法智慧满足。不舍大愿。于一切众生究竟其事。于一切劫修菩萨行心无疲倦。不舍佛刹。普能庄严一切世界。悉能知见诸佛自在。不离有为修菩萨行。悉了如幻入一切趣。现受生死而无起灭。常闻正法未曾远离。悉能受持诸佛法云。不离慧光普照三世。尔时善住比丘。告善财言。善哉善哉。善男子。乃能发阿耨多罗三藐三菩提心。能问佛法一切智法及无师法。善男子。我已成就菩萨无碍法门。我已修习分别明了。逮得无碍明净慧光。得慧光已。观察一切众生心行无所障碍。观一切众生死此生彼无所障碍。于<a href=\"/remen/suming.html\" class=\"keylink\" target=\"_blank\">宿命</a>智无所障碍。于未来智无所障碍。于现在世知一切众生无所障碍。于一切众生语言法中无所障碍。若一切众生来问难者悉能应答无所障碍。知一切众生根无所障碍。教化众生无所障碍。分别了知一切<a href=\"/remen/shana.html\" class=\"keylink\" target=\"_blank\">刹那</a>罗婆摩睺姤路无所障碍。于三世海无所障碍。己身充满十方佛刹无所障碍。何以故。依无所有无作神通力故。善男子。我得此神通力故。于虚空中行住坐卧。游腾十方。于一念中。遍至东方一佛世界百佛世界。千佛百千佛无量佛世界。乃至不可说不可说诸佛世界。阎浮提微尘等世界。乃至不可说不可说佛刹微尘等世界。悉得睹见彼世界中一切诸佛及其眷属。以一切华香末香涂香。宝鬘幢幡。杂彩缯盖。众妙宝网。一切形像。供养彼如来应供等正觉。彼诸如来所可开现。宣明赞叹。悉闻受持。分别通达。彼佛所有过去净刹。我悉忆念。南西北方四维上下亦复如是。若有众生得见我者。皆悉毕定阿耨多罗三藐三菩提。如我所见。一切众生若大若小。若好若丑若苦若乐。为化度故。随其所应现同彼身。若有众生来至我所。悉令安住于此正法。善男子。我唯知此一无碍法门。云何能说菩萨修大悲戒。诸波罗蜜戒。乘大乘戒。不舍菩萨道戒。灭障碍戒。菩萨藏戒。不舍菩提心戒。一切佛法深心戒。念一切智不忘失戒。如虚空戒。一切世间无所依戒。不可坏戒。无譬谕戒。不浊戒。不杂戒。离疑戒。清净戒。离尘戒。离垢净戒。善男子。菩萨有如是等无量功德。我岂能知如实解说。善男子。于此南方。有一国土名曰自在。城名咒药。彼有良医名曰弥伽。汝诣彼问。云何菩萨向菩萨行。时善财童子。礼善住比丘足。乃至辞退南行。</p><p>　　尔时善财童子。一心正念法光法门。具足法力正念诸佛。不断<a href=\"/remen/sanbao.html\" class=\"keylink\" target=\"_blank\">三宝</a>叹离欲性。念善知识。普照三世。念诸大愿。究竟一切法界众生。于一切有为心无所著。观察一切诸法<a href=\"/remen/wuchang.html\" class=\"keylink\" target=\"_blank\">无常</a>。悉能严净一切佛刹。心无<a href=\"/remen/xiedai.html\" class=\"keylink\" target=\"_blank\">懈怠</a>。于一切佛及其眷属。心无所著。渐至彼国。入咒药城。求良医弥伽。今在何所。尔时童子。见彼良医。处正法堂。论师子座。与一万大众前后围绕为说轮字庄严光经。时善财童子。诣医弥伽。头面礼足。右绕毕。退住一面。合掌白言。大圣。我已先发阿耨多罗三藐三菩提心。而未知菩萨云何向菩萨行。云何学菩萨行。云何于生死中。常能不失菩提之心。云何得平等心。而无所趣。云何逮得坚固正直之心。一切世间无能坏者。云何生大悲力。而无忧恼。云何证净普门陀罗尼力。云何生智慧光。于一切法除灭痴闇。云何证诸辩力。分别诸法真实之藏。云何得正念力。受持一切清净法轮。未曾忘失。云何得净趣力。于一切趣普照诸法。云何得智慧力。于一切法得决定智了真实义。尔时良医。谓善财言。善男子。汝已先发阿耨多罗三藐三菩提心耶。答言唯然。尔时良医下师子座。五体投地敬礼善财。礼已。散妙金华。诸杂宝华。无价摩尼。胜末栴檀。无价宝衣。而以覆之。以如是等众妙供具。而供养之。敬重赞叹。作如是言。善哉善哉。善男子。乃能发阿耨多罗三藐三菩提心。善男子。若有能发阿耨多罗三藐三菩提心者。则为守护一切<a href=\"/remen/foxing.html\" class=\"keylink\" target=\"_blank\">佛性</a>。严净一切诸佛刹性。化众生性。为一切众生说<a href=\"/remen/rufa.html\" class=\"keylink\" target=\"_blank\">如法</a>性。顺一切业性。成满一切菩萨行性。不断一切诸大愿性。解离欲性。智慧明净普照三世一切法性。建解脱性。为一切佛之所护持。一切诸佛常共护念。善能随顺一切菩萨。一切贤圣。皆悉<a href=\"/remen/suixi.html\" class=\"keylink\" target=\"_blank\">随喜</a>为一切梵天恭敬礼拜。一切诸天恭敬供养。一切夜叉王之所建立。一切罗刹王恭敬供养。一切龙王而顶戴之。一切紧那罗王敬心赞叹。一切世界王皆悉敬念。彼为安慰一切众生。灭三恶道远离众难。救拔一切贫穷根本。安置天人快乐之处。遇善知识未曾远离。闻佛妙法发菩提心因净菩提心枝。得明净光照菩萨道。顺菩萨智住菩萨地。善男子。当知菩萨能为一切众生。作甚难事。难值难见。为一切众生而作父母。庄严众生。摄取一切诸天世人。除灭众生无量苦难。守护众生远离忧恼。菩萨为大风轮。安持众生。不令坠落三恶道故。菩萨为大地。生长一切诸善根故。菩萨为大海。具足无尽功德藏故。菩萨为日。明净慧光。普照世间。灭痴闇故。菩萨为须弥山王。功德善根最高大故。菩萨为月。令一切众生悉清凉故。菩萨为大将。悉能降伏一切魔故。菩萨为善丈夫。于法城中为君王故。菩萨为火。能烧众生诸贪爱故。菩萨为云。雨<a href=\"/remen/ganlu.html\" class=\"keylink\" target=\"_blank\">甘露</a>法故。菩萨为<a href=\"/remen/zhengjian.html\" class=\"keylink\" target=\"_blank\">正见</a>。悉能长养诸妙根故。菩萨为方。显法海故。菩萨为桥。令诸众生度生死海故。尔时良医。称扬赞叹善财童子及诸菩萨。已即从口中放大光云。普照三千大千世界。照已。时大千世界。大神力天乃至诸梵天等。悉诣良医。时彼良医。即为方便。随顺分别广演显现。说轮字庄严光经。时彼大众。闻此经已。于阿耨多罗三藐三菩提。得不退转。所应作已还升本座。告善财言。善男子。我已成就所言不虚法门。分别了知三千大千世界诸天语言。诸龙夜叉乾闼婆阿修罗迦楼罗紧那罗摩睺罗伽人非人等一切语言。如此三千大千世界。十方无量无边不可说不可说三千大千世界。亦复如是。善男子。我唯知此菩萨所言不虚法门。云何能说诸菩萨行。彼诸菩萨随顺深入众生一切相海。随顺深入众生一切施设海。随顺深入诸名号海。随顺深入诸语言海。随顺深入诸句相续海。随顺深入诸解说句次第海。随顺深入诸解说句相续次第海。随顺深入诸如来海。随顺深入分别诸句海。随顺深入一切众生诸语言海。逮得一切圆满庄严微妙音声。出生分别诸文字轮。善男子。于此南方。有一国土名曰住林。彼有长者名曰解脱。汝诣彼问。云何菩萨。向菩萨道修菩萨道。成菩萨道思菩萨道。时善财童子。于良医所闻此法门。发深净<a href=\"/remen/xinxing1.html\" class=\"keylink\" target=\"_blank\">信心</a>。恭敬于法。决定知见。因善知识。得萨婆若。头面礼足。乃至辞退南行。</p><p>　　尔时善财童子。正念菩萨所言不虚法门。入菩萨语言海。念一切众生微细方便海。思惟菩萨诸垢净法。出生菩萨善根光明。净修菩萨教化众生巧方便门。明净菩萨摄众生智。坚固菩萨正直心力。长养菩萨深心之力。净修菩萨种种欲力。信菩萨心。远离诸恶。愿心坚固。以大庄严而自庄严。心无疲倦。勇猛<a href=\"/remen/jingjin.html\" class=\"keylink\" target=\"_blank\">精进</a>心不退转。具不可坏净信心力。金刚那罗延。所不能坏。摄取一切善知识教。无碍境界皆悉清净。无垢境界妙心现前。逮得普眼方便光明陀罗尼地。了法界地心常现前。知平等地非地。庄严清净。不着我所无二境界。逮得清净无碍智慧。了知法地无所障碍。知诸方地而不退转。分别了知一切业地。严净显现诸佛大地。得智慧轮分别三世。逮得普乐光明三昧。遍照身心。顺至一切诸境界地。如来智慧普照境界。兴起一切智慧波浪身。常不离佛法势力。为诸如来之所护持。其心悉与一切佛等。随顺智慧普照一切。其身充满一切刹网。成就大愿。己身容受一切法界。如是念已。渐渐游行。经十二年至住林国。周遍推求解脱长者。见已礼足。于一面住。作如是念。我得善利。见善知识。善知识者出兴世难。至其所难。得值遇难。得见知难。得亲近难。得共住难。得其意难。得随顺难。念已。白言大圣。我已先发阿耨多罗三藐三菩提心。欲值一切佛。欲见一切佛。欲得一切佛意。欲知一切<a href=\"/remen/foxin.html\" class=\"keylink\" target=\"_blank\">佛心</a>。欲得一切诸佛三昧。随顺一切佛一切大愿。欲满一切佛一切大愿。欲求一切佛智慧光明。欲自身中出一切佛。欲得诸明知一切佛自在神通。欲净一切<a href=\"/remen/foli.html\" class=\"keylink\" target=\"_blank\">佛力</a>无畏法。欲闻一切佛法心无厌足。欲受一切佛法。欲持一切佛法。欲分别一切佛法。欲护一切<a href=\"/\" class=\"keylink\" target=\"_blank\">佛教</a>。欲与一切诸菩萨同。欲与菩萨同善根友。欲具菩萨诸波罗蜜。欲满一切诸菩萨行。欲发菩萨清净大愿。欲得一切诸佛菩萨因缘法藏。欲得一切菩萨无量法藏智慧光明。欲得一切菩萨诸三昧藏。欲出生一切菩萨诸通明藏。欲发大悲藏。教化众生无有穷尽。欲分别知游戏神通藏。欲分别知自在之藏。欲于自在藏心得自在。欲清净十种藏一向专求此诸功德诣长者所。欲满诸愿。欲超出生死。欲得自在法。欲具恭敬门。欲具方便门。欲远离诸垢。欲清净庄严。欲身心柔软。欲调伏诸根。白言。我闻大圣善教菩萨方便正道。普照一切显现妙法。示导津济开正法门。除灭颠倒拔疑惑刺。心离迷垢照除重闇。离诸<a href=\"/remen/fannao.html\" class=\"keylink\" target=\"_blank\">烦恼</a>永得清凉。弃舍谄曲超出生死。离不善根长养善根。远离诸趣无所染着。灭一切障求萨婆若。到法王城。其心安住大慈大悲。教菩萨行修诸三昧。其心安住随顺法门。发广大心具足诸力。照明一切诸群生心。唯愿大圣。为我分别。云何菩萨。向菩萨道修菩萨道。既修习已。令速清净菩萨之行。具成菩萨圆满净行。时解脱长者。以过去善根力佛威神力文殊师利忆念力故。入菩萨三昧门。其三昧门。名摄一切佛刹无量旋陀罗尼。入已。得清净身。于其身内。十方各见十佛世界微尘等佛及严净刹。一切大众过去所行。彼诸如来神力自在。一切大愿功德之具。诸清净行庄严正道。成等正觉转净法轮。教化众生究竟诸法。于其身内皆悉显现。而无杂乱不相障碍。如本相住。形色不同。种种庄饰。菩萨大众围绕庄严。显现一切诸佛自在。说诸愿门。示现无量自在神力。或于一刹。处兜率天。而作佛事。或于一刹。示现命终。或现受胎。或现处胎。显自在力。或现出生。或现处中宫。或现<a href=\"/remen/chujia.html\" class=\"keylink\" target=\"_blank\">出家</a>。或现往诣庄严道场。或现降魔。或现<a href=\"/remen/chengfo.html\" class=\"keylink\" target=\"_blank\">成佛</a>。或现天宫夜叉乾闼婆诸世界王。大众围绕请转法轮。或现转法轮。或现入诸趣。或现般涅槃。或现分<a href=\"/remen/sheli.html\" class=\"keylink\" target=\"_blank\">舍利</a>。或现起塔种种庄严。彼诸如来为种种众生诸众生海。种种方便。种种根。种种烦恼习气。或于小众而现大众。所谓一由旬众现十由旬众。乃至不可说佛刹微尘等由旬众。而为<a href=\"/remen/shuofa.html\" class=\"keylink\" target=\"_blank\">说法</a>。彼诸如来。以微妙音所说正法。善财童子悉闻受持。又见彼佛自在神力。不可思议菩萨三昧。尔时解脱长者。从三昧起。告善财言。善男子。我已成就如来无碍庄严法门。得此法门已。睹见东方阎浮檀光世界。星宿王如来应供等正觉。明净藏菩萨等一切大众。又见南方诸力世界。普香如来应供等正觉。心王菩萨等一切大众。又见西方香光世界。须弥灯王如来应供等正觉。无碍心菩萨等一切大众。又见北方圣服幢世界。自在神力无有能坏如来应供等正觉。自在势菩萨等一切大众。又见东北方一切乐宝世界。无碍眼如来应供等正觉。无碍化菩萨等一切大众。又见东南方香焰光世界。香智如来应供等正觉。自在慧焰光菩萨等一切大众。又见西南方普照慧日世界。法界轮幢如来应供等正觉。散一切化幢菩萨等一切大众。又见西北方普净现世界。一切佛宝无上幢如来应供等正觉。法幢王菩萨等一切大众。又见上方无尽佛性世界。无量慧光圆满幢如来应供等正觉。法界地幢王菩萨等一切大众。又见下方佛解脱光世界。无碍慧幢如来应供等正觉。一切众生世界幢王菩萨等一切大众。善男子。我见十方各一万佛刹微尘等如来。彼诸如来不来至此。我不往彼。善男子。我若欲见安乐世界无量寿佛。随意即见。妙乐世界阿閦如来。善住世界师子如来。善现圆满光明世界月慧如来。宝师子庄严世界毗楼遮那如来。善男子。如是等一切诸佛。随意即见。彼诸如来不来至此。我不往彼。知一切佛无所从来。我无所至。知一切佛及与我心皆悉如梦。知一切佛悉如电光。了知己心如水中像。知一切佛皆悉如幻。己心亦尔。知一切佛音声如响。己心亦尔。如是知。如是解。如是入。善男子。当知菩萨皆由己心。得诸佛法修菩萨行。净一切刹教化众生。出诸大愿一切智城。游戏神通不思议门。诸佛菩提一切自在无碍境界。皆由己心。具甚深智了一切法。是故善男子。以诸善根增长己心雨甘露法润泽其心。于境界中令心清净。勤修精进令心坚固。专念正法令心不乱。智慧明净远离心垢。明净慧光照察其心。生自在心发广大心。与诸佛等。如来十力以照其心。善男子。我唯修此如来无碍法门。云何能说菩萨诸行。无障碍智。无碍净行。安住观察现在诸佛三昧。得无涅槃三昧。具足三世平等正法。善知平等三昧境界之地。具足净身。住诸佛住。不坏境界。一切诸方法门境界。智门圆满。智慧观察。普照一切于己身中悉现一切世界成坏。而于己身及诸世界不生二想。究竟众行功德具足。善男子。于此南方。有一国土名曰庄严阎浮提顶。彼有比丘名曰海幢。汝诣彼问。云何菩萨。向菩萨道修菩萨行。时善财童子。头面敬礼解脱长者足。右绕毕。赞叹无量阿僧祇功德。眷仰观察。心无厌足。悲泣流泪。专念善知识。顺善知识。观善知识。由善知识得一切智。于善知识远离谄曲。于善知识发慈母心。远离一切无益法故。于善知识发慈父心。能生一切诸善法故。辞退南行。</p></div>"
},{
    "title": "第四十八卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>　　第四十八卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>　　入法界品第三十四之四</p><p>　　尔时善财童子。<a href=\"/remen/zhengnian.html\" class=\"keylink\" target=\"_blank\">正念</a>思惟<a href=\"/remen/jietuo.html\" class=\"keylink\" target=\"_blank\">解脱</a>长者教。念不可思议菩萨法门。思惟不可思议菩萨慧光。随顺深入不可思议甚深法界。摄取菩萨不可思议净妙<a href=\"/remen/gongde.html\" class=\"keylink\" target=\"_blank\">功德</a>。显现如来不可思议<a href=\"/remen/zizai.html\" class=\"keylink\" target=\"_blank\">自在</a>神力。解了不可思议<a href=\"/remen/zhuangyan.html\" class=\"keylink\" target=\"_blank\">庄严</a>佛刹。分别知佛不可思议住持庄严安住境界。思惟不可思议菩萨境界<a href=\"/remen/sanmei.html\" class=\"keylink\" target=\"_blank\">三昧</a>庄严。分别不可思议世界究竟无碍。向不可思议菩萨坚固净业深心。<a href=\"/remen/shouchi.html\" class=\"keylink\" target=\"_blank\">受持</a>不可思议净业诸愿。渐趣南方。至庄严阎浮提顶国。周遍推求海幢<a href=\"/remen/biqiu.html\" class=\"keylink\" target=\"_blank\">比丘</a>。见在静处结跏趺坐。三昧正受灭出入息。身安不动寂然无觉。从其足下出阿僧祇长者。阿僧祇<a href=\"/remen/poluomen.html\" class=\"keylink\" target=\"_blank\">婆罗门</a>。皆悉顶冠众宝天冠。各赍妙宝上味饮食一切宝衣香华宝鬘末香涂香资生之具。摄诸贫穷安慰抚接。雨众宝物。令一切<a href=\"/remen/zhongsheng.html\" class=\"keylink\" target=\"_blank\">众生</a>皆大<a href=\"/remen/huanxi.html\" class=\"keylink\" target=\"_blank\">欢喜</a>充满十方。从其两膝出刹利婆罗门。皆悉聪慧。形色威仪服饰庄严皆悉不同。以微妙音训导众生。离恶修善住真实义。说四摄法。令众生欢喜充满十方。从腰两边。出一切众生数等五通仙人。或服草衣或树皮衣。皆执澡瓶持三奇杖。威仪庠序无有变异。游行<a href=\"/remen/xukong.html\" class=\"keylink\" target=\"_blank\">虚空</a>赞叹<a href=\"/remen/sanbao.html\" class=\"keylink\" target=\"_blank\">三宝</a>。为众生说清净梵行。调伏诸根演真实义。摄取<a href=\"/remen/shijian.html\" class=\"keylink\" target=\"_blank\">世间</a>。令诸众生入<a href=\"/remen/zhihui.html\" class=\"keylink\" target=\"_blank\">智慧</a>海。又复演说世间诸论。令次第住一切善根。充满十方。从其两胁出不可思议龙。不可思议龙女。显现不可思议诸龙自在。摄取众生。雨不可思议香庄严云。华庄严云。鬘庄严云。宝盖庄严云。宝幡庄严云。众宝庄严云。无价摩尼宝庄严云。宝璎珞庄严云。宝座庄严云。宝宫殿庄严云。宝莲华庄严云。宝冠庄严云。天形像庄严云。天女庄严云雨如是等云。各不可思议。普照十方一切世界。而以<a href=\"/remen/gongyang.html\" class=\"keylink\" target=\"_blank\">供养</a>一切如来。普令众生皆大欢喜。充满法界。从胸德字。出无量阿僧祇阿修罗王。示现阿修罗王不可思议自在神力。震动一切诸大海水及百千世界。令诸山王皆相冲击。震动一切诸天宫殿。映蔽一切诸魔光明。悉如聚墨。降伏一切诸魔军众。除灭众生放逸高慢。离怒害心灭不善法。坏<a href=\"/remen/fannao.html\" class=\"keylink\" target=\"_blank\">烦恼</a>山弃舍战诤。又以神力<a href=\"/remen/juewu.html\" class=\"keylink\" target=\"_blank\">觉悟</a>诸生。厌离诸恶永绝<a href=\"/remen/shengsi.html\" class=\"keylink\" target=\"_blank\">生死</a>。不着诸趣普令众生常乐寂灭。住<a href=\"/remen/putixin.html\" class=\"keylink\" target=\"_blank\">菩提心</a>。净菩萨行。住诸波罗蜜。究竟菩萨地。照一切法。普照诸佛方便之法。充满法界。从其背出阿僧祇声闻缘觉。应以二乘化众生故。着我见者教不净观。贪欲多者教慈心观。嗔恚多者教缘起观。愚痴多者教方便智观察诸法。为等分者说无著法。着境界者说妙愿境界。乐寂灭者教入诸趣<a href=\"/remen/154932.html\" class=\"keylink\" target=\"_blank\">饶益</a>众生。充满法界。从其两肩出阿僧祇诸夜叉王。诸罗刹王。种种恶身。长短形色。乘种种乘。各与其众而自围绕。其有众生能<a href=\"/remen/xingshan.html\" class=\"keylink\" target=\"_blank\">行善</a>者。及众贤圣诸菩萨等。若向正道若得果证。皆悉防卫而守护之。或作金刚力士守护诸佛及佛住处。若有众生。遭诸恐怖。亦防护之悉令<a href=\"/remen/wuwei.html\" class=\"keylink\" target=\"_blank\">无畏</a>。诸疾病者令得除愈。诸在难者悉令解脱。除灭横死离诸热恼。<a href=\"/remen/jiaohua.html\" class=\"keylink\" target=\"_blank\">教化</a>众生令得实利。坏生死轮赞叹法轮摧外道轮。充满法界。从其腹出百千阿僧祇紧那罗王。各与百千阿僧祇阿僧祇紧那罗女眷属围绕。出百千阿僧祇乾闼婆王。各与百千阿僧祇阿僧祇乾闼婆女眷属围绕。出百千阿僧祇天娱乐音。说实相法赞叹诸佛。称美<a href=\"/remen/puti.html\" class=\"keylink\" target=\"_blank\">菩提</a>及菩萨行。叹菩提门入法轮门。好乐一切自在法门。演说一切般<a href=\"/remen/niepan.html\" class=\"keylink\" target=\"_blank\">涅槃</a>门。摄持一切诸<a href=\"/\" class=\"keylink\" target=\"_blank\">佛教</a>门。欢喜一切众生之门。严净一切诸佛刹门。讲说一切诸法界门。除灭一切诸障碍门。宣明一切诸善根门。充满法界。从其口出百千阿僧祇转轮圣王。七宝具足四兵围绕。放无悭光雨摩尼宝。诸贫苦者悉令富乐无财施者令得惠施。为诸群生叹离杀盗邪淫之法。修习慈心。常说爱语。饶益众生。除灭<a href=\"/remen/wangyu.html\" class=\"keylink\" target=\"_blank\">妄语</a>。远离恶口。摄取众生。远离两舌说和合语。离无义语说甚深法。悉令众生远离口过。赞叹大悲。令众生欢喜离嗔恚心。分别世间一切<a href=\"/remen/zhengfa.html\" class=\"keylink\" target=\"_blank\">正法</a>。观察<a href=\"/remen/yinyuan1.html\" class=\"keylink\" target=\"_blank\">因缘</a>照明<a href=\"/remen/zhendi.html\" class=\"keylink\" target=\"_blank\">真谛</a>。拔诸群生邪见毒刺。除灭疑惑离一切障。明法实义。充满法界。从其两目出百千阿僧祇日。普照十方灭一切闇。悉令众生除灭垢曀。远离一切恶道苦毒。令寒者得温。于垢浊佛刹。放明净光。广说乃至普照金银琉璃等一切世界及众生类。除灭众生心之重闇。悉令欢喜。能辨众生无量事业。庄严一切世界。妙法境界。充满法界。从其眉间出百千阿僧祇天王帝释。无量杂宝以为庄严。持释王法。普照一切诸天宫殿。震动一切须弥山王。悉令诸天于天境界生厌离心。叹功德力明智慧力。起直心力长深心力。严净念力坚固菩提心。远离欲乐。赞叹乐见一切诸佛。不叹乐境界乐。叹闻法乐。离世间乐。观察诸法智慧之乐。离阿修罗战斗恐怖灭烦恼军远离死畏。愿降众魔兴妙法山。说须弥山等广大法句。能辨众生无量事业。充满法界。从其额上出无量梵天。妙色端严世界无伦威仪庠序。演出妙音赞叹诸佛劝请<a href=\"/remen/shuofa.html\" class=\"keylink\" target=\"_blank\">说法</a>。令众生欢喜。乃至能辨众生无量事业。充满法界。从其头上。出阿僧祇诸菩萨众。种种形色相好严身。放无量光网。现檀波罗蜜。赞叹<a href=\"/remen/bushi.html\" class=\"keylink\" target=\"_blank\">布施</a>。远离悭吝无所贪着。庄严一切世界。称扬净戒远离恶戒。安立众生菩萨<a href=\"/remen/lvyi.html\" class=\"keylink\" target=\"_blank\">律仪</a>。叹大乘戒。出生大悲功德之藏。说一切有皆悉如梦。说五欲乐无有滋味。安立众生离烦恼法。称扬赞叹金色身业。赞叹慈心远离杀害。灭畜生趣。叹多闻力。安立众生于忍辱力。叹普照自在。远离放逸。安立众生于不放逸。叹禅波罗蜜。心得自在。拔邪见刺。赞叹<a href=\"/remen/zhengjian.html\" class=\"keylink\" target=\"_blank\">正见</a>。<a href=\"/remen/banruo.html\" class=\"keylink\" target=\"_blank\">般若</a>波罗蜜。乐智自在。叹随世间远离生死。而于诸趣自在受生。叹愿力满足。出诸通明自在<a href=\"/remen/shouming.html\" class=\"keylink\" target=\"_blank\">寿命</a>。赞叹一切陀罗尼力。出生愿力。净三昧力。现自在生。赞叹智慧。普照一切众生诸根。分别演说诸心心行。照十力智。赞叹自在萨婆若。充满法界。从其顶上。出百千阿僧祇<a href=\"/remen/foshen.html\" class=\"keylink\" target=\"_blank\">佛身</a>分。具足相好庄严。犹如金山。普照一切。出妙音声。充满法界。显现无量无边神力自在。普雨一切<a href=\"/remen/ganlu.html\" class=\"keylink\" target=\"_blank\">甘露</a>法云。为坐道场菩萨。雨平等法云。为灌顶菩萨。雨普门法云。为深忍菩萨。雨普庄严法云。为童真菩萨。雨坚固山法云。为不退菩萨雨海藏法云。为成就直心菩萨雨普境界法云。为方便道菩萨雨<a href=\"/remen/zixing.html\" class=\"keylink\" target=\"_blank\">自性</a>地音声法云。为生贵菩萨雨随顺世间法云。为<a href=\"/remen/xiuxing.html\" class=\"keylink\" target=\"_blank\">修行</a>菩萨雨厌离法云。为治地菩萨雨长养法藏法云。为初<a href=\"/remen/faxin.html\" class=\"keylink\" target=\"_blank\">发心</a>菩萨雨<a href=\"/remen/jingjin.html\" class=\"keylink\" target=\"_blank\">精进</a>法云。为信<a href=\"/remen/xingzhe.html\" class=\"keylink\" target=\"_blank\">行者</a>雨无尽门法云。为<a href=\"/remen/sejie.html\" class=\"keylink\" target=\"_blank\">色界</a>众生雨无尽平等法云。为大梵天雨普藏法云。为大自在天雨生力法云。为魔天王雨心幢法云。为化乐天雨净念法云。为兜率天雨净意法云。为夜摩天雨欢喜法云。为帝释天雨庄严虚空法云为夜叉王雨欢喜法云。为乾闼婆王雨自在<a href=\"/remen/yuanman.html\" class=\"keylink\" target=\"_blank\">圆满</a>法云。为阿修罗王雨大境界法云。为迦楼罗王雨无量世界法云。为紧那罗王雨饶益众生胜智法云。为诸人王雨不可乐法云。为诸龙王雨欢喜幢法云。为摩睺罗伽王雨寂静法云。为<a href=\"/remen/diyu.html\" class=\"keylink\" target=\"_blank\">地狱</a>众生雨不乱念庄严法云。为诸畜生雨智慧法云。为阎罗王处雨无畏法云。为饿鬼处雨正希望法云。悉令众生向贤圣门。充满法界。彼诸如来。一一毛孔。各放阿僧祇净光明网。阿僧祇妙色。阿僧祇庄严。阿僧祇境界。辨阿僧祇事。充满十方。</p><p>　　尔时善财。一心观察海幢比丘。念彼三昧法门。思惟不可思议菩萨境界。思惟无量无作现在庄严普门法门。观察法界庄严智慧。依佛智住。出菩萨力。建菩萨愿力。增广菩萨诸行。如是正立观察一日一夜。乃至七日七夜。半月一月。乃至六月六日。过此以后。海幢比丘从三昧起。尔时善财。叹未曾有。合掌白言。甚奇大圣。如此三昧最为甚深。如此三昧最为广大。如此三昧境界无量。如此三昧不可思议神力自在。如此三昧不可称量。如此三昧慧光明净。如此三昧阿僧祇庄严以为庄严。如此三昧境界不可坏。如此三昧无有退转。如此三昧普照十方一切世界。如此三昧具有无量义趣方便。大圣。其有菩萨入此三昧。能为一切除灭众苦。永绝地狱饿鬼畜生一切楚毒。远离诸难。令<a href=\"/remen/tianren.html\" class=\"keylink\" target=\"_blank\">天人</a>趣悉得寂静。令众生欢喜。常乐甚深<a href=\"/remen/chanding.html\" class=\"keylink\" target=\"_blank\">禅定</a>境界。厌离有为超出<a href=\"/remen/sanjie.html\" class=\"keylink\" target=\"_blank\">三界</a>。发菩提心。长养智慧功德因缘。长养弥广无上大悲。生大愿力。照<a href=\"/remen/pusadao.html\" class=\"keylink\" target=\"_blank\">菩萨道</a>。智慧庄严大波罗蜜。究竟出生大乘境界。智慧遍照普贤所行。得菩萨诸地智慧光明。具一切菩萨清净愿行。证一切智境。大圣。此三昧者。名为何等。善男子。此三昧名普眼舍得。又名清净光明般若波罗蜜境界。又名清净庄严普门。善男子。修习般若波罗蜜故。得此三昧。得此三昧时。即得百万阿僧祇三昧。大圣。此三昧唯有此功德境界。复有余耶。善男子。此三昧者。分别一切世界。无所障碍。究竟一切世界。无所障碍。游行一切世界。无所障碍。庄严一切世界。无所障碍。修治一切世界。无所障碍。严净一切世界。无所障碍。见一切佛。无所障碍。观一切佛功德。无所障碍。知一切佛自在神力。无所障碍。究竟一切<a href=\"/remen/foli.html\" class=\"keylink\" target=\"_blank\">佛力</a>。无所障碍。度一切佛功德大海。无所障碍。雨一切佛净妙法云。无所障碍。度一切<a href=\"/remen/fofa.html\" class=\"keylink\" target=\"_blank\">佛法</a>。无所障碍。得一切佛转法轮智不可破坏。无所障碍。得一切佛清净大众海之源底。无所障碍。随顺普入十方世界。无所障碍。随顺观察十方佛法。无所障碍。大悲摄取十方众生。无所障碍。大慈充满十方世界。无所障碍。见十方<a href=\"/remen/foxin.html\" class=\"keylink\" target=\"_blank\">佛心</a>无厌足。无所障碍。随顺遍入众生大海。无所障碍。了知众生一切根海。无所障碍。分别一切诸众生海。无所障碍。善男子。我唯知此清净光明般若波罗蜜三昧法门。云何能说诸大菩萨究竟之行。诸大菩萨皆悉深入智慧大海。善能分别清净法界。智慧究竟一切法趣。慧光无量。充满一切。得大陀罗尼自在光明。一切三昧圆满清净。出生一切自在通明。深入一切无尽辩海。雷震一切诸地音声。悉能救护一切众生。我尚不能说彼所行。况其功德。显其境界。说其境界。照其法门。明其积聚诸功德藏。说其正道。诸三昧流平等智慧。善男子。于此南方有一住处。名曰海潮。彼有园林名普庄严。有优婆夷名曰休舍。汝诣彼问。云何菩萨。修菩萨道净菩萨道。时善财童子。欢喜无量。于海幢比丘所。不坚固中而得坚固。于不实中而得真实。究竟功德妙藏境界。得明净智。普照一切。逮得甚深三昧光明。到净解脱方便。观察一切世界。净诸法门。明净智慧。普照十方。头面礼足绕无数匝。眷仰观察辞退南行。</p><p>　　尔时善财童子。正念思惟海幢比丘。心未曾舍。乐见无厌。顾恋圣音。目想慈颜。正念思惟。其心境界。三昧境界。愿行境界。正念思惟明净智慧。敬善知识。向善知识。念善知识教。于善知识起爱恭敬。又作是念。因善知识得见诸佛。善知识者。开示显现一切佛法。善知识者是奇特法。令人得见诸佛法故。善知识者为明净眼。令人见佛如虚空故。善知识者为善津济。令人于佛华池得源底故。渐渐南行至海潮处。见普庄严园林。七宝垣墙周匝围绕。诸妙宝树行列庄严。一切华树雨华如云布散其地。香树芬馨普熏十方。鬘树垂鬘宝树雨宝遍布庄严。众宝衣树弥覆一切。诸音乐树出微妙音。以如是等诸珍玩具而以庄严。此园林中有一万讲堂众宝合成。一万楼阁阎浮檀金以覆其上。一万宫殿毗楼遮那宝藏庄严。一万浴池众宝合成。七宝栏楯周匝围绕。八功德水湛然盈满。阎浮檀金沙净水宝珠遍布池底。四面宝阶端严齐正。宝多罗树周匝行列。凫雁鸳鸯孔雀哀鸾。异类众鸟游戏其中出和雅音。覆以金网。风自然起出微妙声。设众宝帐宝树周遍。建阿僧祇殊胜宝幢。放大光明照百由旬。百万池沼黑栴檀泥凝积池底。生宝莲华充满其中。从彼莲华出大光明普照一切。彼园林中有大宫殿名庄严幢。海藏妙宝以为其地。琉璃宝柱庄严殊妙。巍巍高大。犹若金山。众生见者无不喜乐。有阿僧祇净摩尼宝普照一切。出自然香。谓明相香。香王香。觉悟香等敷众宝座。谓莲<a href=\"/remen/huazang.html\" class=\"keylink\" target=\"_blank\">华藏</a>座。照诸方藏座。明净藏座。众生悦乐藏座。师子藏座。离垢宝藏座。不思议藏座。普门摩尼妙宝藏座。光严藏座。大海藏座。金刚师子藏座。无量窗牖妙宝庄饰。又张一万众妙宝帐。谓宝衣帐。妙宝华帐。宝树枝帐。摩尼宝帐。金帐。庄严帐。香帐。娱乐帐。自在龙王帐。马王帐。释天庄严宝帐。一万宝网绞络其上。谓金铃网。珍宝盖网。众宝像网。海藏珠网。青琉璃摩尼宝网。师子吼网。月摩尼网。香像网。众宝山网。宝王网。一万光明普照世界。谓夜光摩尼光明。日藏摩尼净宝光明。月幢摩尼妙宝光明。香阎光明。妙藏摩尼宝光明。钵昙摩光明。夜光摩尼净宝光明。大灯摩尼净宝光明。普照诸方摩尼光明。又出十种大香电光。雨十种云。出过诸天。谓十种黑栴檀云。十种曼陀罗华云。十种庄严云。十种鬘云。十种杂色衣云。十种宝云。十种天子云。十种天女云。十种菩萨云。常乐闻法。尔时休舍优婆夷。处金色藏座。海藏宝庄严网罗覆其身。吉由罗庄严出过诸天。大摩尼网庄严其首。师子珠宝无量如意净摩尼宝严饰其身。无量亿众恭敬围绕合掌而住。东方无量众生。诸梵天王梵身大梵梵辅。他化自在天王。乃至人及非人。一切诸王。来诣其所。南西北方四维上下亦复如是。其有得见此优婆夷者。一切众病皆悉除愈。心净离垢拔邪见刺。除灭障碍净无碍地。于彼地中长养善根成就诸根方便。摄一切智。一切陀罗尼门。一切三昧门。皆现在前。发一切愿门。究竟一切行门。出生一切净门。其心广大。出生一切通。得无碍身靡所不至。尔时善财童子。入普庄严园林。周遍观察。见休舍优婆夷处金色座。往诣其所。头面礼足绕无数匝。白言大圣。我已先发阿耨多罗三藐三菩提心。而未知菩萨云何学菩萨行。修菩萨道。唯愿为我具足演说。答言。善男子。我唯成就一法门。若见闻念知亲近我者。皆悉不虚。善男子。若有众生。不种善根。不亲近善知识。不为诸佛所护念者。彼诸众生不能见我。善男子。若有众生。能见我者。则于阿耨多罗三藐三菩提得不退转。东方诸佛常来我所。处宝师子座为我说法。南西北方四维上下一切诸佛悉来我所。处宝师子座为我说法。善男子。我常见诸佛菩萨。未曾远离。善男子。我此大众有八万四千亿菩萨。皆我同行于阿耨多罗三藐三菩提得不退转。此普庄严园林一切众会。亦于阿耨多罗三藐三菩提得不退转。善财白言。大圣。发菩提心来。为久如耶。答言。善男子。我念过去。于锭光佛所。<a href=\"/remen/chujia.html\" class=\"keylink\" target=\"_blank\">出家</a>求道净修梵行。恭敬供养闻法受持。次于离垢佛所。出家求道净修梵行。恭敬供养闻法受持。次于妙幢佛。妙德佛。功德藏佛。毗楼遮那佛。普眼佛。梵寿佛。自在佛。善天佛。善男子。我于如是等三十六恒河沙佛所。出家求道净修梵行。恭敬供养闻法受持。了知一切诸佛智慧。初发菩萨心。充满法界。无量大悲摄取众生。发诸菩萨无量大愿。究竟十方法界。无量大悲普覆众生。于一切刹一切劫中。修习菩萨无量诸行无量三昧力。不舍不转菩萨正道。菩萨无量陀罗尼力。善能护持一切众生。菩萨无量净智慧力。方便正念普照三世。菩萨无量诸通明力。遍游一切诸世界网。菩萨无量诸辩才力。能以一言悦一切众。善男子。我有菩萨无量自在神力。能以一身满一切刹。善财白言。大圣久如当成阿耨多罗三藐三菩提。善男子。菩萨不为教化一众生故发菩提心。不为教化百众生。乃至不为教化不可说不可说转众生故发菩提心。广说如阿僧祇品。不可教化一世界众生故发菩提心。乃至不为教化不可说不可说世界众生故发菩提心。不为教化阎浮提微尘等众生故。不为教化三千<a href=\"/remen/daqianshijie.html\" class=\"keylink\" target=\"_blank\">大千世界</a>微尘等众生故。乃至不为教化不可说不可说三千大千世界微尘等众生故发菩提心。菩萨不为恭敬供养一如来故发菩提心。乃至不为恭敬供养不可说不可说诸如来故发菩提心。菩萨不为净一刹故发菩提心。乃至不为净不可说不可说刹故发菩提心。菩萨不为净阎浮提微尘等刹故发菩提心。乃至不为净不可说不可说三千大千世界微尘等刹故发菩提心。菩萨不为护持一佛法故发菩提心。广说如上。菩萨不为满一愿故发菩提心。不为庄严一刹故。不为知一佛眷属故不为受持一佛法故。不为知一众生心海故。不为度一众生根海故不为知一世界诸劫次第成败故不为知一众生烦恼习气故。不为断一众生烦恼故。不为满一众生行故。发菩提心。欲教化一切众生故发菩提心。欲恭敬供养一切诸佛。欲严净一切佛刹。欲守护受持一切佛法。欲满足一切大愿。欲知一切佛眷属。欲知一切众生心海。欲知一切众生心心所行。欲知一切众生诸根轮。欲知一切世界一切劫数次第成败。欲知一切众生烦恼习气。欲断一切众生烦恼。欲满一切众生行故发菩提心。善男子。略说菩萨有如是等百万阿僧祇方便法门。菩萨悉应究竟了知。随顺智慧。究竟修习菩萨等行。净一切佛刹。心无倒惑。善男子。是故我发此愿。净一切刹。我愿乃满。断一切众生烦恼习气。我愿乃满。大圣。此法门者。名为何等。善男子。此法门名离忧安隐幢。我唯知此法门。诸大菩萨其心如海。悉能容受一切佛法。我当云何能知其行。诸菩萨心坚固正直。如须弥山。诸大菩萨则为见药。若有见者除灭烦恼。诸大菩萨则为净日。除灭一切众生痴闇。诸大菩萨则为大地。悉能载持一切众生。诸大菩萨则为智风。长养一切众生实义。诸大菩萨则为自在。以净智光普照一切。诸大菩萨则为庆云。随其所应雨甘露法。诸大菩萨则为净月。放诸功德光明之网。诸大菩萨则为帝释。悉能守护一切众生。我当云何能知其行。善男子。于此南方有一国土。名曰海潮。彼有仙人名毗目多罗。善能解说菩萨诸行。汝诣彼问。时善财童子。头面礼足绕无数匝。观察无厌悲泣流泪。正念思惟。得菩提难。遇善知识难。得与上人共同止难。得菩萨诸根难。满足菩萨正直心难。值遇同意善知识难。观真实难。<a href=\"/remen/rufa.html\" class=\"keylink\" target=\"_blank\">如法</a>正教难。出生妙心难。念一切智难。长养法明难。作是念已辞退南行。</p><p>　　尔时善财童子。思惟随顺菩萨正教。净菩萨行。心能长养菩萨德力。心见诸佛。心欲菩提。心能发起长养大愿。心照十方一切诸法。心见法实。心覆一切无有散乱。心净智慧。观诸法界除灭痴闇。心净正直除灭障碍。心能降伏一切众魔。渐渐游行至海潮国。周遍推求仙人毗目多罗。时彼仙人在大林中。阿僧祇树庄严此林。宝叶普覆。诸华果树常以严饰。宝树雨宝遍散其地。大栴檀树周匝行列。诸沉水树常出妙香。尼拘律树。阎浮檀树。雨甘香果。优钵罗。钵昙摩。分陀利华。以为庄严。尔时善财。见彼仙人在此林中。服树皮衣萦发草坐。一万仙人以为眷属。如栴檀林栴檀围绕。往诣其所五体敬礼。念善知识能开导我萨婆若门。念善知识现真实道。念善知识能安置我一切智地。念善知识然智宝灯。明净慧光长养十力智慧光明。善知识道即一切智无尽之藏。善知识为灯。照一切智境界故。善知识为桥。度生死故。善知识为盖。生大慈力覆一切故。善知识为不虚。照一切法真实相故。善知识为海潮。满足大悲故。作是念已绕无数匝合掌而立。白言大圣。我已先发阿耨多罗三藐三菩提心。而未知菩萨云何学菩萨行。修菩萨道。时彼仙人。观察大众而作是言。汝等当知。此童子者。已发阿耨多罗三藐三菩提心。请一切众生普施无畏。饶益一切众生。向深智海。欲饮一切诸佛法雨。欲尽一切法海源底。欲成世间智慧大海。欲兴大悲重云。欲雨甘露法雨。欲出世间明净智月。欲灭世间诸烦恼闇。欲长养一切众生善根。尔时大众。各持种种金色妙华香可悦乐。散童子上。头面礼足曲躬敬绕。作如是言。此童子者。悉能救护一切众生。灭三恶道。离阎罗趣一切诸难。消竭欲海除灭苦阴。舍愚痴闇断贪爱缚。能升功德金刚围山。建立世间智慧须弥。于世间出明净智日。显曜一切善根诸法。示导世间明识<a href=\"/remen/shane.html\" class=\"keylink\" target=\"_blank\">善恶</a>。时彼仙人。告大众言。若有能发阿耨多罗三藐三菩提心者。得一切智。净一切佛功德之地。时彼仙人告善财言。善男子。我已成就菩萨无坏幢智慧法门。善财白言。大圣。彼法门者。境界云何。时彼仙人即申右手摩善财顶。摩已执善财手。即时善财自见其身。在于十方十佛世界微尘等佛所。见彼诸佛相好庄严。以阿僧祇宝珍玩之具。庄严其刹。又见彼佛眷属大海。所从闻法悉能受持。乃至不失一句一味。分别受持正法梵轮。受诸法云入佛大愿。净修诸力清净愿行。究竟诸功德藏。见彼诸佛。随应化度一切众生。见一切佛清净圆满大光明网。见已随顺无碍智慧光明。究竟佛力。或自见身。于一佛所。一日一夜。或复自见于余佛所。七日七夜。如是次第。于余佛所。或有半月一月。一岁百岁千岁。或百千岁百千亿岁。或百亿那由他岁。或半劫一劫百劫千劫百千劫。或百亿那由他劫。乃至不可说不可说那由他劫。或阎浮提微尘等劫。乃至不可说不可说世界微尘等劫。尔时善财。为无坏幢智慧法门照故。得明净藏三昧。无尽法门三昧照故。得游一切方陀罗尼光明。金刚圆满光明法门照故。得分别智意楼阁三昧。住平地庄严法藏般若波罗蜜精进照故。得佛虚空藏三昧光明。一切诸佛法轮三昧光明相照故。得三世圆满智无尽光明。时彼仙人放善财手。尔时善财即自见身还在本处。时彼仙人问善财言。汝忆念耶。答言唯然。大圣。善知识力故。善男子。我唯知此菩萨无坏幢智慧法门。我岂能知大菩萨行。诸大菩萨。皆得一切众生自在三昧。于一切时轮而得自在。出生诸佛无尽智慧。证一切佛严净慧灯。于一念中了三世事。于一切世间现净慧身。充满法界。随众生所应悉现其前。了知一切众生所行。圆满清净悉可爱乐。我岂能知大菩萨行。妙功德愿。严净佛刹。善察论机。智慧境界。甚深三昧。神力自在。解脱境界。游戏<a href=\"/remen/shentong.html\" class=\"keylink\" target=\"_blank\">神通</a>。法身音声。究竟智慧。如是等事非我境界。善男子。于此南方。有一国土。名曰进求。有婆罗门名方便命。汝诣彼问。云何菩萨向菩萨道。修菩萨道。时善财童子。欢喜无量。恭敬礼已绕无数匝。瞻仰观察辞退南行。</p></div>"
},{
    "title": "第四十九卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>　　第四十九卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>　　入法界品第三十四之五</p><p>　　尔时善财童子。为无坏幢<a href=\"/remen/zhihui.html\" class=\"keylink\" target=\"_blank\">智慧</a>法门所照。决了诸佛不可思议<a href=\"/remen/zizai.html\" class=\"keylink\" target=\"_blank\">自在</a>神力。善知菩萨不可思议法门。又不可思议菩萨<a href=\"/remen/sanmei.html\" class=\"keylink\" target=\"_blank\">三昧</a>智慧。以照其心。得一切时三昧光明。得一切相三昧境界光明。得明净智。令一切<a href=\"/remen/zhongsheng.html\" class=\"keylink\" target=\"_blank\">众生</a>得胜妙处。得一切至处道法门。随顺<a href=\"/remen/shijian.html\" class=\"keylink\" target=\"_blank\">世间</a>行。心无有二。以明净智普照境界。得一切声闻明净忍藏。得无生忍知法实相。常行菩萨行。不舍菩萨心。增长萨婆若心。得十力明普照一切。乐妙法音心无厌足。如说<a href=\"/remen/xiuxing.html\" class=\"keylink\" target=\"_blank\">修行</a>住萨婆若。究竟一切智境界。出生无量菩萨<a href=\"/remen/zhuangyan.html\" class=\"keylink\" target=\"_blank\">庄严</a>心。满足菩萨清净大愿。于一念顷。遍至一切诸佛刹网。<a href=\"/remen/jiaohua.html\" class=\"keylink\" target=\"_blank\">教化</a>成熟无量众生海。心无懈倦。悉见菩萨无量行境界。悉分别见一切世间。见诸佛刹种种庄严。于微细境界。悉能安置无量世界。又能见彼种种庄严。悉能分别无量世界诸语言法。又知无量众生欲乐。知诸众生无量所行。以无量方便教化众生。善知殊方。随其所应化度众生。念善知识渐渐游行至进求国。周遍推求彼<a href=\"/remen/poluomen.html\" class=\"keylink\" target=\"_blank\">婆罗门</a>。时婆罗门。修诸苦行求一切智四面火聚犹如大山。中有刀山高峻无极。从彼山上自投火聚。尔时善财。诣婆罗门。头面礼足合掌而立。白言大圣。我已先发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。而未知菩萨云何学菩萨行。修<a href=\"/remen/pusadao.html\" class=\"keylink\" target=\"_blank\">菩萨道</a>。愿为我说。答言。善男子。汝今若能登此刀山投火聚者。菩萨诸行皆悉清净。尔时善财。作如是念。得人身难。离诸难难。得无难难。得净法难。值佛世难。具诸根难。闻<a href=\"/remen/fofa.html\" class=\"keylink\" target=\"_blank\">佛法</a>难。遇善知识难。得与同止难。得闻正教难。得正命难。顺趣<a href=\"/remen/zhengfa.html\" class=\"keylink\" target=\"_blank\">正法</a>难。此将非魔魔所使耶。非善知识而现善知识相。将非恶菩萨耶。而今为我作<a href=\"/remen/shouming.html\" class=\"keylink\" target=\"_blank\">寿命</a>难。作善根难萨婆若难。此非正教险恶道耳。远离法门萨婆若等一切佛法。作是念时。十万梵天在<a href=\"/remen/xukong.html\" class=\"keylink\" target=\"_blank\">虚空</a>中。作如是言。善男子。莫作是念。莫作是念。此是大圣。具足金刚智慧光明。<a href=\"/remen/jingjin.html\" class=\"keylink\" target=\"_blank\">精进</a>不退。悉已究竟一切境界。欲竭一切众生贪爱大海。欲裂一切诸邪见网。欲烧一切众生<a href=\"/remen/fannao.html\" class=\"keylink\" target=\"_blank\">烦恼</a>。除灭愚闇普照一切。令一切众生离<a href=\"/remen/shengsi.html\" class=\"keylink\" target=\"_blank\">生死</a>险难。除灭三世愚痴闇冥。放净光明普照一切。时诸梵天及自在天。众生主天等诸邪见天。作如是言。我造众生。我为一切世间最胜。我为最上。我为第一。是诸天等。见婆罗门修大苦行。五热炙身。见如是已。各于诸禅不得滋味。来诣其所。时婆罗门。以自在力而为<a href=\"/remen/shuofa.html\" class=\"keylink\" target=\"_blank\">说法</a>。令灭邪见舍离我心。发大慈悲普覆众生。长养<a href=\"/remen/puti.html\" class=\"keylink\" target=\"_blank\">菩提</a>正直之心。开四种道求佛法身。随所应化悉能示现。佛微妙音一切悉闻无有障碍。复有一万魔。在虚空中。以种种摩尼宝华散婆罗门。告善财言。善男子。此婆罗门苦行力故。放大光明。令我宫殿诸庄严具悉如聚墨。我不复乐。即与无量诸天天女眷属围绕来诣其所。为我说法。悉于阿耨多罗三藐三菩提得不退转。复有一万他化自在天。在虚空中。各持天华恭敬<a href=\"/remen/gongyang.html\" class=\"keylink\" target=\"_blank\">供养</a>。作如是言。善男子。此婆罗门苦行力故。放大光明。令我宫殿诸庄严具悉如聚墨。我不复乐。即与眷属来诣其所。为我说法。令我于心而得自在。于烦恼中而得自在。于受生中而得自在。除灭障碍而得自在。于一切三昧而得自在。于庄严具而得自在。于寿命中而得自在。乃至令我于一切佛法而得自在。复有一万化自在天。在虚空中。以天妓乐恭敬供养。作如是言。善男子。此婆罗门五热炙身。放大光明。照我宫殿及庄严具。照已悉令我等不乐五欲不求欲乐身心柔软。与眷属俱来诣其所。为我说法。净心。明净心。善奇特心。柔软心。<a href=\"/remen/huanxi.html\" class=\"keylink\" target=\"_blank\">欢喜</a>心。乃至逮得清净十力。长养离生出生无量清净之身。乃至得佛清净法身。得清净口。微妙音声遍至一切无所障碍。乃至得一切智。复有一万兜率陀天。与其眷属在虚空中。雨一切末香云。恭敬供养。作如是言。善男子。此婆罗门五热炙身时。我自于宫殿不乐须臾来诣其所。为我解说无著之法。少欲知足。长养善根。发菩提心。乃至究竟一切佛法。复有一万诸天三十三天及阿修罗。与眷属俱在虚空中。雨曼陀罗华云。摩诃曼陀罗华云。恭敬供养。作如是言。善男子。此婆罗门五热炙身时。我于天乐不须臾乐着。来诣其所。为我说法。远离欲乐。乃至为我说<a href=\"/remen/wuchang.html\" class=\"keylink\" target=\"_blank\">无常</a>法变易不住。断除一切放逸高慢。长养发起菩提之心。又善男子。我见此婆罗门时。须弥山顶六种震动。我于尔时。心大恐怖。专求一切智。复有一万大龙王。伊那槃那难陀跋难陀等。兴黑栴檀香云。诸龙王女出妙乐音。雨天华云天香水云。恭敬供养。作如是言。善男子。此婆罗门五热炙身时。放大光明。普照一切龙王宫殿。令诸龙王离热沙苦金翅鸟怖。灭嗔恚热身体清凉。发欢喜心。发喜心已。而为说法。厌恶龙趣至诚悔过除灭<a href=\"/remen/yezhang.html\" class=\"keylink\" target=\"_blank\">业障</a>。发阿耨多罗三藐三菩提心。乃至住一切智。复有一万夜叉王。种种供养此婆罗门及以善财。作如是言。善男子。此婆罗门五热炙身时。我及罗刹鸠槃荼等。悉于众生发大慈心。无所娆害。慈心力故。不乐宫殿。与眷属俱来诣其所。彼婆罗门。以大慈心荫覆我等。令我欢喜身心柔软安隐快乐。为我说法。乃至令无量夜叉罗刹鸠槃荼等。发阿耨多罗三藐三菩提心。复有一万乾闼婆王。在虚空中。作如是言。善男子。此婆罗门五热炙身时。放大光明照我宫殿。悉令我等得不思议乐。来诣其所。为我说法。乃至令发阿耨多罗三藐三菩提心得不退转。复有一万阿修罗王。在虚空中。右膝胡跪一心合掌。恭敬供养。作如是言。善男子。此婆罗门五热炙身时。一切阿修罗宫殿大地大海皆悉震动。我等尔时除灭高心。来诣其所。为我说法。远离一切谄曲幻心。得深法忍。安住不动。具足十力。复有一万迦楼罗王。勇力持等。化为外道童子。在虚空中。作如是言。乃至为我说法。安立大慈。赞叹大悲。度生死海。没于五欲泥者。叹净直心门。生慧方便翅。随其所应皆悉化度。复有一万紧那罗王。在虚空中。作如是言。善男子。此婆罗门五热炙身时。于我宝多罗树中。金铃网中。宝璎珞中。诸宝树中。种种乐器中。自然演出微妙音声。佛声法声<a href=\"/remen/biqiu.html\" class=\"keylink\" target=\"_blank\">比丘</a>僧声。不退转诸菩萨声。菩提心声。某方某国有某菩萨。发菩提心。修行苦行。修大<a href=\"/remen/bushi.html\" class=\"keylink\" target=\"_blank\">布施</a>。庄严道场。往诣道场。成正觉声。善男子。我闻是声即大欢喜来诣其所。为我说法。令无量众生于阿耨多罗三藐三菩提得不退转。复有无量欲界诸天。在虚空中。供养恭敬。作如是言。善男子。此婆罗门五热炙身时。放大光明。乃至普照阿鼻<a href=\"/remen/diyu.html\" class=\"keylink\" target=\"_blank\">地狱</a>。除灭苦痛。若有众生见斯光者命终生天。知报恩故舍五欲乐。来诣其所乐观无厌。为我说法。乃至令无量众生发菩提心。尔时善财童子。闻奇特法。心大欢喜。于婆罗门所。发起真实善知<a href=\"/remen/shixin.html\" class=\"keylink\" target=\"_blank\">识心</a>。头面礼足。如是白言。向疑圣教。违知识教。唯愿大圣。受我悔过。时婆罗门。为善财童子。而说偈言。</p><p>　　欲求菩提者当顺知识教</p><p>　　除灭诸疑惑一心常恭敬</p><p>　　修习于正道知法真实相</p><p>　　安住于道场成就佛菩提</p><p>　　尔时善财童子。即登刀山自投火聚。未至中间。即得菩萨安住三昧。既至火焰。复得菩萨寂静安乐照明三昧。得三昧已。白言。甚奇。大圣。如是刀山及大火聚。我身触时安隐快乐。时婆罗门。告善财言。善男子。我唯成此菩萨无尽法门。明净法王诸菩萨行。满足诸愿。悉灭众生烦恼邪见。得不退转。不可尽心。离<a href=\"/remen/xiedai.html\" class=\"keylink\" target=\"_blank\">懈怠</a>心。一切<a href=\"/remen/wuwei.html\" class=\"keylink\" target=\"_blank\">无畏</a>。得金刚那罗延藏。究竟大境界。无有疲倦。远离诸垢。不动如风轮。精进不退。以大庄严而自庄严。<a href=\"/remen/154932.html\" class=\"keylink\" target=\"_blank\">饶益</a>众生。如是法门。我当云何能知能说。善男子。于此南方有城名师子奋迅。有一童女名弥多罗尼。汝诣彼问。云何菩萨学菩萨行。修菩萨道。时善财童子。头面礼足绕无数匝。观察无厌辞退南行。</p><p>　　尔时善财童子。起不可思议恭敬之心。好乐净法专向大乘。求诸佛智亲近如来。观法境界无所障碍。决定实际住实境界。至三世际。解了三世如虚空际。决定了知三世法际。不作法际住无碍际。不违业际。决定了知佛际非际。住如来住。灭一切<a href=\"/remen/wangxiang.html\" class=\"keylink\" target=\"_blank\">妄想</a>。不着一切佛。一切眷属。一切世界。知一切众生非我无实。一切音声离语言道。解一切色犹如电光。渐渐南行。至彼城已。周遍推问弥多罗女。为在何所。时有人答。今在师子幢王宫内。闻已即诣门下。求见彼女。时无量人众悉入宫中。善财问言。诸人今者为诣何所。答言。我等欲诣弥多罗女听受正法。尔时善财。作如是念。此王宫门。自在出入无所障碍。善财即入。见彼女人。处在明净宝藏法堂。地玻璃色。琉璃为柱。金刚为壁。阎浮檀金栏楯窗牖。光明普照。阿僧祇摩尼宝而庄校之。又千宝藏摩尼宝镜<a href=\"/remen/yuanman.html\" class=\"keylink\" target=\"_blank\">圆满</a>庄严。众生所乐明净妙宝。以为严饰。又阿僧祇摩尼宝网。罗覆其上。百千金铃出微妙音。有如是等不可思议众宝校具。庄严讲堂。见彼女人。身如真金。目发绀色。处净水香宝师子座。覆以金网。敷众宝衣。大众围绕。以<a href=\"/remen/fanyin.html\" class=\"keylink\" target=\"_blank\">梵音</a>声而为说法。见已头面礼足绕无数匝。合掌恭敬于一面住。白言大圣。我已先发阿耨多罗三藐三菩提心。而未知菩萨云何学菩萨行。修菩萨道。答言。善男子。汝谛观此法堂庄严。尔时善财。见一一琉璃柱中。一一金刚壁中。一一摩尼镜中。一一形像中。一一宝中。一一庄严中。一一金铃中。一一宝树中。一一宝形像中。一一宝璎珞中。悉见法界等一切如来。从初<a href=\"/remen/faxin.html\" class=\"keylink\" target=\"_blank\">发心</a>。修菩萨行。成满大愿。<a href=\"/remen/gongde.html\" class=\"keylink\" target=\"_blank\">功德</a>庄严。成等正觉。转净法轮。乃至示现无余<a href=\"/remen/niepan.html\" class=\"keylink\" target=\"_blank\">涅槃</a>。如净水中见月影像。善财童子。于一切境界庄严具中。见一切佛。从初发心。乃至示现无余涅槃。亦复如是。皆是彼女过去善根依果力故。尔时善财。<a href=\"/remen/zhengnian.html\" class=\"keylink\" target=\"_blank\">正念</a>诸佛。恭敬合掌。白言大圣。此何法门。答言。善男子。是<a href=\"/remen/banruo.html\" class=\"keylink\" target=\"_blank\">般若</a>波罗蜜普庄严法门。我于三十六恒沙佛所。修此法门。彼诸如来各以异门。令我入此般若波罗蜜普庄严法门。善财白言。大圣。此法门者。境界云何。答言。善男子。我入此法门。正念思惟。分别<a href=\"/remen/shouchi.html\" class=\"keylink\" target=\"_blank\">受持</a>。生平等时。得普门陀罗尼等百万阿僧祇陀罗尼门。以为眷属。所谓佛刹陀罗尼门。<a href=\"/remen/fotuo.html\" class=\"keylink\" target=\"_blank\">佛陀</a>罗尼门。法陀罗尼门。众生陀罗尼门。过去陀罗尼门。未来陀罗尼门。现在陀罗尼门。安住实际陀罗尼门。功德陀罗尼门。功德具陀罗尼门。智陀罗尼门。智具陀罗尼门。诸愿陀罗尼门。分别诸愿陀罗尼门。行陀罗尼门。修集行陀罗尼门。净行陀罗尼门。满足行陀罗尼门。业陀罗尼门。不违业陀罗尼门。业流陀罗尼门。业所作陀罗尼门。远离恶业陀罗尼门。向正业陀罗尼门。业自在陀罗尼门。善行陀罗尼门。善行三昧陀罗尼门。三昧陀罗尼门。随顺三昧陀罗尼门。分别三昧陀罗尼门。无坏三昧陀罗尼门。诸通明陀罗尼门。心海陀罗尼门。种种心陀罗尼门。净心地陀罗尼门。普照重恶心陀罗尼门。心喜调御师陀罗尼门。发起众生陀罗尼门。烦恼陀罗尼门。习气陀罗尼门。烦恼方便陀罗尼门。欲陀罗尼门。众生所行陀罗尼门。众生种种业行陀罗尼门。众生世间<a href=\"/remen/zixing.html\" class=\"keylink\" target=\"_blank\">自性</a>陀罗尼门。众生相陀罗尼门。方陀罗尼门。说法陀罗尼门。大悲陀罗尼门。大慈陀罗尼门。寂灭陀罗尼门。诸言语道陀罗尼门。方便非方便陀罗尼门。随顺陀罗尼门。分别陀罗尼门。摄取陀罗尼门。无碍实际陀罗尼门。普陀罗尼门。佛法陀罗尼门。菩萨法陀罗尼门。缘觉法陀罗尼门。声闻法陀罗尼门。世间法陀罗尼门。世界起陀罗尼门。世界灭陀罗尼门。世界形色陀罗尼门。净世界陀罗尼门。垢世界陀罗尼门。于净世界现垢浊刹陀罗尼门。于垢世界现清净刹陀罗尼门。纯净世界陀罗尼门。纯垢世界陀罗尼门。平等世界陀罗尼门。翻覆世界陀罗尼门。伏住世界陀罗尼门。入因陀罗网陀罗尼门。回转世界陀罗尼门。住相陀罗尼门。小处置大陀罗尼门。大处置小陀罗尼门。分别<a href=\"/remen/foshen.html\" class=\"keylink\" target=\"_blank\">佛身</a>陀罗尼门。放佛庄严光明网陀罗尼门。分别如来圆满音声陀罗尼门。佛正法轮陀罗尼门。生佛法轮陀罗尼门。分别佛法轮陀罗尼门。无坏佛法轮陀罗尼门。佛辩法轮陀罗尼门。向佛法轮陀罗尼门。能作佛事陀罗尼门。向诸佛众陀罗尼门。分别诸佛大众陀罗尼门。诸佛无尽大眷属海陀罗尼门。普照<a href=\"/remen/foli.html\" class=\"keylink\" target=\"_blank\">佛力</a>陀罗尼门。如来三昧陀罗尼门。如来三昧神力自在陀罗尼门。究竟佛事陀罗尼门。住佛所住陀罗尼门。佛持陀罗尼门。佛化陀罗尼门。佛知众生心心所行陀罗尼门。佛神力自在陀罗尼门。住兜率天陀罗尼门。乃至示现入般涅槃陀罗尼门。饶益无量众生陀罗尼门。诸甚深法陀罗尼门。诸庄严法陀罗尼门。菩提心色法方便陀罗尼门。菩提心起色陀罗尼门。愿色陀罗尼门。行色陀罗尼门。通明色陀罗尼门。出生死色陀罗尼门。清净智色陀罗尼门。清净慧色陀罗尼门。菩提无量色陀罗尼门。自心净色陀罗尼门。善男子。我唯知此般若波罗蜜普庄严法门。诸大菩萨心如虚空。入深法界功德成满。安住出世法。远离世间行。具足清净离痴慧眼。决定了知无量法界。智慧无量与虚空等。得无碍眼。于一切境界无所障碍。住无碍地藏。普照一切。善能分别一切法义。一切世间无能坏者。行世间行无所染着。善巧方便。饶益摄取一切众生。随其所应悉能示现。于一切时转正法轮而得自在。如是功德。我当云何能知能说。善男子。于此南方。有一国土。名曰救度。彼有比丘名曰善现。汝诣彼问。云何菩萨学菩萨行。修菩萨道。时善财童子。头面礼足。绕无数匝。辞退南行。</p><p>　　尔时善财童子。正念思惟甚深法门。思惟甚深法界。思惟甚深法地。思惟甚深众生。思惟甚深诸行。思惟甚深众生心流。思惟甚深众生如光。思惟甚深诸法之性。思惟甚深众生语法。思惟甚深法界圆满庄严。思惟甚深种诸业行。思惟甚深世间业所庄饰。渐渐游行至救度国。于城都聚落村邑市里。仙人住处山林旷野。周遍推求善现比丘。见彼比丘在林经行。形貌端严颜容姝妙。其发右旋如绀青色。顶有肉髻身色紫金。其目长广如青莲华。唇口丹色如频婆果。颈项圆直修短得所。胸有德字。胜妙庄严。七处平满。其臂纤长。手指缦网。金轮庄严。佣髀鹿腨。腰腹不现。师子上身如净居天。其身圆满如尼拘树王。相好庄严。如雪山王。出诸良药。圆光一寻。诸根调伏。目视安谛。智慧无碍。犹如大海其心不动。一切世间。所不能坏。天龙八部恭敬围绕。彼比丘经行时。地天。持地步天。出宝莲华随覆其迹。无尽圆满天。除灭众闇。觉天。雨杂华云。不动藏天。现诸宝藏。普光胜虚空天。庄严虚空。妙德海天。散宝供养。离垢藏须弥山天。合掌礼侍恭敬供养。无碍力天。起香华风云而供养之。夜天。以庄严身五体敬礼。常觉日天。持明净宝幢。庄严虚空除灭闇冥。尔时善财。往诣其所。头面礼足。白言大圣。我向阿耨多罗三藐三菩提。求菩萨行。我闻大圣。善能开导诸菩萨道。云何菩萨学菩萨行。修菩萨道。愿分别说。答言。善男子。我年既少<a href=\"/remen/chujia.html\" class=\"keylink\" target=\"_blank\">出家</a>日近。自我生来。于三十八恒沙佛所。净修梵行。或于一佛所。七日七夜净修梵行。或余佛所。半月一月。一岁百岁。亿那由他岁。乃至不可说不可说岁。或一小劫半劫一劫。或阿僧祇劫。乃至不可说不可说阿僧祇劫。净修梵行。彼诸佛所。闻法受持。不违其教。庄严诸愿。究竟净修菩萨诸行。具足<a href=\"/remen/liuboluomi.html\" class=\"keylink\" target=\"_blank\">六波罗蜜</a>。知菩提境界。知种种法轮。守护佛法。乃至正法灭尽。严净一切诸佛世界。出生三昧大愿力故。究竟菩萨一切净行。出生菩萨一切<a href=\"/remen/xingyuan.html\" class=\"keylink\" target=\"_blank\">行愿</a>力故。净一切佛诸波罗蜜。出生普贤诸行力故。善男子。我不离此经行处。悉见十方。智慧无碍故。一切法界。悉现在前。于一念中。过不可说不可说诸世界故。于一念中。严净不可说诸佛世界。出生大愿力故。不可说不可说众生方便门。悉现在前。具十力智。出生普贤菩萨行愿力故。见不可说不可说诸佛。悉现在前。于一念中。恭敬供养不可说不可说世界微尘等佛恭敬供养如来愿力故。能闻受持不可说不可说诸佛法云。分别了知阿僧祇诸法趣。出生法轮陀罗尼力故。不可说不可说菩萨行。悉现在前。一切诸行皆悉清净。满足菩萨因陀罗网行愿力故。不可说不可说诸三昧海。悉现在前。一切三昧皆悉净。满一三昧。出生一切三昧力故。不可说不可说诸根海。皆现在前。一切根轮。随顺时轮。出生安住诸根际愿力故。不可说不可说时轮。悉现在前。能一切时转净法轮。出生究竟众生愿力故。一切三世海。悉现在前。分别一切世界三世。出生随顺智慧光明愿力故。善男子。我唯知此随顺菩萨灯明法门。诸金刚灯菩萨生诸佛家。具足成就不死命根。无尽智慧。成无坏身肢体具足。随其所应悉能显现。具妙形色世无伦匹毒刃火灾所不能害。身如金刚不可沮坏。降伏众魔制诸外道。身真金色超出世间。随其所应无不闻见。普观世间雨<a href=\"/remen/ganlu.html\" class=\"keylink\" target=\"_blank\">甘露</a>法。普照一切灭诸障碍。见者无厌。拔断一切诸不善根。起妙善根。难遇难见。我当云何能知能说彼功<a href=\"/remen/dexing.html\" class=\"keylink\" target=\"_blank\">德行</a>。善男子。于此南方。有一国土名曰输那。彼有童子名释天主。汝诣彼问。云何菩萨学菩萨行。修菩萨道。时善财童子。专求菩萨庄严正道。菩萨诸力照心修行。菩萨无坏无尽诸功德行。成满菩萨坚固大愿。以大庄严而自庄严。一切无畏。不退坚固正直之心。受持一切菩萨行云。受持菩萨正法之云。而无厌足。恭敬一切菩萨功德。摄取一切众生。常欲超出生死旷野。乐欲见闻恭敬亲近。于善知识心无厌倦。头面礼足恭敬无量。随顺教诲辞退南行。</p><p>　　尔时善财童子。与天龙大众眷属围绕。至输那国。周遍推求释天主童子。时虚空中有诸天龙。而告之曰。善男子。此童子。在善城门外河水之侧尔时善财。见释天主与一万童子弄沙嬉戏。即诣其所。头面礼足绕无数匝。合掌恭敬于一面住。白言大圣。我已先发阿耨多罗三藐三菩提心。而未知菩萨云何学菩萨行。修菩萨道。唯愿解说。答言。善男子。文殊师利。教我相黡子法。算数法。印法。我因知此三种法故。得一切巧术智慧法门。善男子。我因此法门故。知黡子算数印性。疾病中毒。为鬼所著。诸魔所持。悉能消伏。立大小城都邑聚落<a href=\"/remen/shane.html\" class=\"keylink\" target=\"_blank\">善恶</a>之相。田业商估一切众生身肢节相。善趣恶趣行业之相。知此众生之于善趣。知此众生之于恶趣。此声闻。此缘觉。此如来地。诸方便相。如是等事我悉了知。普令众生修学此法。复次善男子。我亦了知菩萨算数之法。所谓百千为一罗叉。百千罗叉为一拘利。百千拘利为一那由他。广说如阿僧祇品。善男子。若有无量百由旬等大沙聚。我悉分别算知其数。善男子。如算法能知沙聚。算知东方一切世界。南西北方四维上下亦复如是。算知一切世界中。一切劫。一切佛。一切法。一切菩萨。一切业。算数了知。一切世界中。一切<a href=\"/remen/sidi.html\" class=\"keylink\" target=\"_blank\">四谛</a>名号。亦复如是。善男子。我唯知此巧术智慧法门。诸大菩萨深入一切算数法门。算数一切法。深入三世算数之法。算数一切众生。算数一切法。算数一切佛。算数一切佛名号。算数一切菩萨。一切算数转自在轮。菩萨我当云何能知能说彼功德行。发明境界。赞叹诸力。显正直心。说功德具。说诸大愿。显现清净诸波罗蜜。说功德藏胜妙智慧。善男子。于此南方。有城名曰海住。有优婆夷名曰自在。汝诣彼问。云何菩萨学菩萨行。修菩萨道。时善财童子。闻善知识教欢喜无量。得未曾有奇特正直心宝。其心弘广普覆众生。得算数诸佛次第出世自在法门。净法圆满智慧究竟。分别显现一切诸趣。于三世境界无所障碍。出生无尽功德海心。得大智慧自在光明。断<a href=\"/remen/sanjie.html\" class=\"keylink\" target=\"_blank\">三界</a>缚。头面礼足。右绕三匝。辞退南行。</p><p>　　尔时善财童子。于善知识心无厌足。犹如大海吞纳众流。善知识日。明净慧光开发其心。犹莲华敷。长养一切善根萌芽茎节枝叶功德大树。善知识月。能以清凉教法光明。除众热恼。善知识者如夏雪山。众兽所集乐。善知识心。犹如大海众宝充满。善知识教。长养法身。如阎浮树华果具足。心常乐住。善知识教法。譬如龙王于虚空中神变自在。善知识教起大宝山。显现一切。以善知识教而自围绕。犹如帝释降阿修罗无能坏者。渐渐游行至海住城。周遍推求自在优婆夷。时有人言。善男子。此优婆夷。在此城中深宫之内。善财闻已。往诣宫门敬心而立。彼优婆夷所住之处。广博严饰。众宝垣墙。周匝围绕。开置四门。阿僧祇宝以为庄严。善财进入见优婆夷。处师子座年在盛美。容色殊妙观者无厌。除庄严具素服被发。身色光明除佛菩萨余无能及。于其宫内敷十亿床出过<a href=\"/remen/tianren.html\" class=\"keylink\" target=\"_blank\">天人</a>。菩萨宿世行业所造。衣服饮食众妙宝物诸庄严具。常开四门周给一切而无穷尽。一万女众眷属围绕。容色威仪悉如诸天。犹如庄严众妙宝树。口常演出天妙音声。敬乐观察此优婆夷。<a href=\"/remen/libai.html\" class=\"keylink\" target=\"_blank\">礼拜</a>供养。彼诸女身常出妙香普熏大城。若有闻者。皆得不退菩提之心。无怒害心。无怨敌心。无悭嫉心。无幻伪心。无谄曲心。无贪爱心。无嗔恚心。无懈怠心。无量心。平等心。大慈心。益众生心。净持戒心。无求欲心。闻彼音声皆悉欢喜身心柔软。其有见者皆得离欲。尔时善财。头面礼彼优婆夷足。敬心右绕于一面住。白言大圣。我已先发阿耨多罗三藐三菩提心。而未知菩萨云何学菩萨行。修菩萨道。答言善男子。我成就无尽功德藏庄严法门。以一器食施百众生。随其所欲皆得充满千众生。百千众生。亿众生。千亿众生。百千亿众生。那由他众生。百那由他众生。百千那由他众生。乃至不可说不可说众生阎浮提微尘等众生。乃至不可说不可说佛刹微尘等众生。随其所欲皆悉充满而无损减。又复施与上味美膳辇舆衣服华鬘妙香末香涂香宝庄严具。又施床座车乘妙盖幢幡。如是等种种诸物。随其所欲悉令充满皆大欢喜。善男子。于东方一世界。乃至不可说不可说世界。阎浮提微尘等世界。乃至不可说不可说佛刹微尘等世界中。一切声闻缘觉。食我食已。悉成<a href=\"/remen/daoguo.html\" class=\"keylink\" target=\"_blank\">道果</a>。又于东方。乃至不可说不可说佛刹微尘等世界中。一生补处菩萨。食我食已。降魔成道。南西北方四维上下亦复如是。善男子。汝见我此一万眷属女不。唯然已见。善男子。如是等百万阿僧祇菩萨。悉我同行。同愿。同善根。同<a href=\"/remen/xiudao.html\" class=\"keylink\" target=\"_blank\">修道</a>。同欲性。同净正念。同清净趣。同菩提无量。同得诸根。同心依果。同境界。同正趣离生。同真实义。同明正法。同具菩萨清净妙色。同无量力。同坚精进。同正法音。同语言道。同诸功德。同清净业。同清净报。同清净大悲救护一切。同清净业不违<a href=\"/remen/yinyuan1.html\" class=\"keylink\" target=\"_blank\">因缘</a>。同清净口业。于一切佛众随其所应悉为说法。同恭敬供养诸佛。同决定知一切诸法。同得菩萨清净诸地。此诸菩萨。取我器食。于一念顷遍游十方。供养一切声闻缘觉菩萨诸佛。及施饿鬼悉令满足。而我器食无所损减。善男子。我此器食。随应诸天悉令充满。乃至施人亦复如是。善男子。且待须臾汝自见之。善财即见无量人众从四门入。彼优婆夷皆令安坐。随所适乐悉令充悦。善男子。我唯得此无尽功德藏庄严法门。诸大菩萨无尽功德藏海。犹如虚空。以无量功德熏修其心。如随意宝。满足一切众生愿故。大功德城悉灭一切诸贫苦故。功德须弥雨众宝故。大功德藏开法城门故。功德灯明灭贫闇故。大功德盖胜妙善根覆一切众生故。我当云何能知能说彼功德行。善男子。于此南方有城。名曰大兴。彼有长者名甘露顶。汝诣彼问。云何菩萨学菩萨行。修菩萨道。时善财童子。头面礼足绕无数匝。忆念不舍辞退南行。</p></div>"
},{
    "title": "第五十卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>　　第五十卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>　　入法界品第三十四之六</p><p>　　尔时善财童子。得无尽<a href=\"/remen/gongde.html\" class=\"keylink\" target=\"_blank\">功德</a>光明法门。<a href=\"/remen/zhengnian.html\" class=\"keylink\" target=\"_blank\">正念</a>思惟彼功德海。观察彼<a href=\"/remen/xukong.html\" class=\"keylink\" target=\"_blank\">虚空</a>功德。趣彼功德聚。登彼功德山。摄彼功德藏。尽彼功德底。度彼功德海。净彼<a href=\"/remen/yuanman.html\" class=\"keylink\" target=\"_blank\">圆满</a>功德。周遍观察彼诸功德。随彼功德藏。持彼功德教。净彼功德性。渐渐游行至大兴城。周遍推求长者<a href=\"/remen/ganlu.html\" class=\"keylink\" target=\"_blank\">甘露</a>顶。乐求善知识。以善知识熏其身心。于善知识起正直心。观善知识常无厌足。学善知识勇猛<a href=\"/remen/jingjin.html\" class=\"keylink\" target=\"_blank\">精进</a>。求善知识一切善根。同善知识一切善根。于善知识无嫌恨心满功德藏。学善知识种种方便。虽不由他悟。而常亲近诸善知识。长诸善根。净修<a href=\"/remen/puti.html\" class=\"keylink\" target=\"_blank\">菩提</a>正直之心。增长一切菩萨诸根。成就一切善根。满足大愿。发广大悲。近一切智。不离诸佛。增长普贤菩萨所行。如来光明常照其心。尔时善财。见甘露顶。于彼城内。处七宝堂阿僧祇宝师子座上。金刚伊尼罗宝以为座足。离垢宝藏而以校饰。五百宝像以为<a href=\"/remen/zhuangyan.html\" class=\"keylink\" target=\"_blank\">庄严</a>。建众宝幢。垂宝幡缯。张众宝帐。无量宝网罗覆其上。有人手执阎浮檀金盖。琉璃为竿。复有执持离垢宝佛。侍立左右。众妙杂香而以熏之。雨天华云。作五百种胜妙妓乐。娱乐城内。一万大众周匝围绕。颜容姝妙<a href=\"/remen/tianren.html\" class=\"keylink\" target=\"_blank\">天人</a>无伦。成就菩萨直心。庄严<a href=\"/remen/zhongsheng.html\" class=\"keylink\" target=\"_blank\">众生</a>。悉常随顺甘露顶教。宿世同修诸善根故。尔时善财。头面礼足绕无数匝。恭敬合掌于一面住。白言大圣。我为利益一切众生故。发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。所谓灭一切众生苦恼。令安隐住究竟快乐。度<a href=\"/remen/shengsi.html\" class=\"keylink\" target=\"_blank\">生死</a>海到法宝洲。消竭贪爱修大悲念。除五欲渴乐一切智。令究竟度生死旷野。常乐一切诸佛功德。超出<a href=\"/remen/sanjie.html\" class=\"keylink\" target=\"_blank\">三界</a>至萨婆若城。而未知菩萨云何学菩萨行。修<a href=\"/remen/pusadao.html\" class=\"keylink\" target=\"_blank\">菩萨道</a>。摄一切众生。长者答言。善哉善哉。童子。乃能发阿耨多罗三藐三菩提心。若能<a href=\"/remen/faxin.html\" class=\"keylink\" target=\"_blank\">发心</a>学菩萨道。修菩萨行。此人难得。求善知识。见善知识。亲近恭敬。于善知识其心不退而无厌足。善男子。汝见我此一万眷属不。唯然已见。我本为彼说种种法。令发阿耨多罗三藐三菩提心。生如来家修白净法。满足无量诸波罗蜜。具佛十力。离<a href=\"/remen/shijian.html\" class=\"keylink\" target=\"_blank\">世间</a>姓立如来姓。坏生死轮转净法轮。灭三恶道立<a href=\"/remen/zhengfa.html\" class=\"keylink\" target=\"_blank\">正法</a>趣。善男子。当知菩萨悉能救护一切众生。善男子。我成就此如意功德宝藏法门。随其所须悉满彼愿。谓以众宝车乘象马僮仆。衣服饮食香华末香。灯明汤药幢幡缯盖。随意眷属天冠宝饰。一切珍玩资生之具。尽给施之。乃至以法广施众生。善男子。且待须臾。汝自见之。即时善财。见诸方国城邑聚落。一切众生来诣其所。悉命令坐。时甘露顶。仰视虚空。随诸来会一切所须悉从空下。满足其愿。既充愿已。为说正法。悉令长养诸功德藏。消生死爱渴仰<a href=\"/remen/fofa.html\" class=\"keylink\" target=\"_blank\">佛法</a>。乃至具足大人味味之相。灭贫穷苦富甘露财。降伏众魔无能坏者。成就十力无上<a href=\"/remen/zhihui.html\" class=\"keylink\" target=\"_blank\">智慧</a>。如是等类。悉满愿已。皆大<a href=\"/remen/huanxi.html\" class=\"keylink\" target=\"_blank\">欢喜</a>。随所来方各还本处。善男子。我唯知此如意功德宝藏法门。诸大菩萨具足一切<a href=\"/remen/zizai.html\" class=\"keylink\" target=\"_blank\">自在</a>功德。成就宝手覆一切刹。雨无量云。谓众宝云。种种色庄严云。种种色宝天冠云。种种色衣云。种种妙声云。种种华云。种种周罗摩尼宝云。种种色香云。种种色盖云。种种色幢幡云。皆悉充满一切世界一切佛刹。一切诸佛及其眷属。为<a href=\"/remen/jiaohua.html\" class=\"keylink\" target=\"_blank\">教化</a>一切众生。令<a href=\"/remen/gongyang.html\" class=\"keylink\" target=\"_blank\">供养</a>一切佛故。我当云何能知能说彼菩萨行。显其自在。善男子。于此南方有城。名师子重阁。彼有长者。名法宝周罗。汝诣彼问。云何菩萨学菩萨行。修菩萨道。时善财童子。欢喜踊跃。头面敬礼。绕无数匝。如<a href=\"/remen/dizi.html\" class=\"keylink\" target=\"_blank\">弟子</a>法。作如是念。因善知识。得一切智。于善知识。生无坏心。闻善知识教。悉能随顺。调伏诸根。作是念已。辞退南行。</p><p>　　尔时善财童子。正念如意功德宝藏法门。守护彼功德藏。净彼功德须弥山王。得彼功德海之源底。开彼功德藏。观彼功德藏。圆满清净彼功德藏。摄彼功德藏。出生长养彼功德藏力。渐渐游行至于彼城。周遍推求长者法宝周罗。于道遇见。头面礼足。合掌恭敬。于一面住。白言大圣。我已先发阿耨多罗三藐三菩提心。而未知菩萨云何学菩萨行。修菩萨道。时彼长者。执善财手。将归其家。善男子。且观我家。尔时善财。遍观舍宅。悉阎浮檀金色。七宝为墙。周匝围绕琉璃庄严。砗磲为柱。敷赤真珠宝师子座。建师子宝幢。张琉璃宝帐。如意珠网罗覆其上。阿僧祇宝而庄严之。马瑙宝池。八功德水盈满其中。一切宝树周匝围绕。其宅广大十重八门。尔时善财。见最下重。设众肴膳。惠施一切。见第二重。施杂宝衣。见第三重。施惠一切宝庄严具。见第四重。施内眷属。悉履善行巧于语言。见第五重。乃至五住菩萨。云集其中结集正法。离世间乐。出一切论。诸陀罗尼<a href=\"/remen/sanmei.html\" class=\"keylink\" target=\"_blank\">三昧</a>法印。分别三昧智慧光明。见第六重。得<a href=\"/remen/banruo.html\" class=\"keylink\" target=\"_blank\">般若</a>波罗蜜菩萨充满其中。具甚深智。得寂静明智慧藏地无碍法门。超出三有。境界无碍。念不二法。结集般若波罗蜜门。分别解说般若波罗蜜门。所谓寂灭藏般若波罗蜜门。分别一切众生般若波罗蜜门。不动转般若波罗蜜门。离欲普照般若波罗蜜门。不可坏藏般若波罗蜜门。一切众生净眼般若波罗蜜门。海藏般若波罗蜜门。普眼般若波罗蜜门。一切无尽方便海般若波罗蜜门。随顺众生普照无碍般若波罗蜜门。庆云渐下般若波罗蜜门。结集如是等百万阿僧祇般若波罗蜜门。彼菩萨众。不可说庄严而庄严之。见第七重。响忍菩萨充满其中。出方便智。悉能闻持诸佛法云。见第八重。<a href=\"/remen/changzhu.html\" class=\"keylink\" target=\"_blank\">常住</a>菩萨充满其中。具诸<a href=\"/remen/shentong.html\" class=\"keylink\" target=\"_blank\">神通</a>。遍一切刹。照一切众生。一切法界。具足法身。诣一切佛无所障碍。悉能<a href=\"/remen/shouchi.html\" class=\"keylink\" target=\"_blank\">受持</a>一切佛法。见第九重。补处菩萨充满其中。见第十重。一切如来充满其中。从初发心修菩萨行。超出生死满足大愿。神力自在。一切佛刹及其眷属。转净法轮化度众生。显现住持。尔时善财。见如是等奇特事已。白言大圣。我未曾见如是清净大众。昔于何处种诸善根。今得如是胜妙<a href=\"/remen/guobao.html\" class=\"keylink\" target=\"_blank\">果报</a>。善男子。我忆过去。无量光明法界普庄严王如来应供等正觉明行足善逝世间解无上士调御丈夫天人师佛<a href=\"/remen/shizun.html\" class=\"keylink\" target=\"_blank\">世尊</a>。出兴于世。彼佛入城。我以香华妓乐。而供养之。供养已。持此善根<a href=\"/remen/huixiang.html\" class=\"keylink\" target=\"_blank\">回向</a>三处。谓灭除贫苦。常见诸佛菩萨及善知识。恒闻正法故获斯报。善男子。我唯知此满足大愿法门。诸大宝海菩萨。得不可坏清净法身。不可坏法云普覆一切。具足成就不可坏功德。不可坏大功德网。普覆一切。入不可坏三昧境界。具足菩萨不可坏善根。住不可坏如来所住。不可坏智慧。究竟三世。住一切劫。而无疲倦。住不可坏普眼境界地。我当云何能知能说彼功<a href=\"/remen/dexing.html\" class=\"keylink\" target=\"_blank\">德行</a>。善男子。于此南方。有一国土。名实利根。城名普门。彼有长者。名普眼妙香。汝诣彼问。云何菩萨学菩萨行。修菩萨道。时善财童子。头面敬礼法宝周罗足已。辞退南行。</p><p>　　尔时善财童子。思惟诸佛无量法门。逮得菩萨无量诸行。菩萨无量妙方便道。普照身心。乐求无量方便法门。成就菩萨清净<a href=\"/remen/jietuo.html\" class=\"keylink\" target=\"_blank\">解脱</a>。菩萨无量清净诸根。菩萨无量诸清净力。心随菩萨无量诸行。出生菩萨无量大愿力。逮得菩萨不可沮坏妙智慧幢。普照一切。渐渐游行至于彼国。求普门城。心无休息精进不退。念善知识。赞善知识。随顺善知识诸根。专向普门法门。远离一切诸放逸行。开净慧眼度生死海。见普门城。百千小城周匝围绕高峻坚固。妙巧无比种种庄严。见普眼妙香长者。于此城中坐众香座。往诣其所头面礼足。恭敬合掌于一面住。白言大圣。我已先发阿耨多罗三藐三菩提心。而未知菩萨云何学菩萨行。修菩萨道。答言。善哉善哉。善男子。乃能发阿耨多罗三藐三菩提心。善男子。我知一切众生病。风寒热病。及诸杂病狂横病。鬼着病。毒病。诸咒术病。如是等类。一切诸病我悉了知。随其所应皆能疗治。善男子。十方众生诸有病者。来诣我所。我悉能治。除其患已。沐浴香汤。香华璎珞。名衣上服而庄严之。肴膳饮食而供养之。无量珍宝而惠施之。然后为说种种法门。贪欲多者教不净观。嗔恚多者教慈心观。愚痴多者教<a href=\"/remen/faxiang.html\" class=\"keylink\" target=\"_blank\">法相</a>观。等分<a href=\"/remen/xingzhe.html\" class=\"keylink\" target=\"_blank\">行者</a>教胜法门。称扬赞叹诸佛功德。发菩提心故。说长养大悲。于无量生死苦。心不厌故。分别广说诸波罗蜜。长养无量净智慧故。说诸大愿。教化成熟一切众生故。说普贤菩萨行。显现清净尸波罗蜜故。说不可思议如来功德。显现羼提波罗蜜故。说如来无坏清净法身。显现毗梨耶波罗蜜故。说如来无与等者。显现如来禅波罗蜜故。说清净法身。显现般若波罗蜜故。说一切净法身。令一切众生皆悉睹见。显现方便波罗蜜故。说于生死中住一切劫。显现愿波罗蜜故。说严净一切佛刹。显现诸力波罗蜜故。说净法身。随其所应悉令欢喜。显现智波罗蜜故。说常乐见清净法身。远离一切不善法故。善男子。我以如是等种种法施。悉令满足欢喜而还。善男子。我又善知和众香法。所谓不可称王香。新头香。胜香。觉香。明相香。沉水香。坚固香。栴檀香。云香。不动诸根香。知如是等一切诸香。烧此香时。一心向佛发大誓心。满一切愿。所谓救护一切众生。严净一切佛刹。恭敬供养一切诸佛。乃至烧一丸香时。充满十方一切法界。一切如来及其眷属。香帐庄严一切法界香。宫殿香。垣墙香。楼阁香。栏楯香。却敌香。窗牖香。半月香。盖香。幢香。幡香。网香。形像香。光明香。庄严具香云雨。庄严十方一切法界。一切诸佛及其眷属。善男子。我唯知此令一切众生欢喜普门法门。见一切<a href=\"/remen/foshen.html\" class=\"keylink\" target=\"_blank\">佛身</a>。诸大药王菩萨。若有闻见。亲近忆念。执持名号。皆悉不虚。其有见者。<a href=\"/remen/fannao.html\" class=\"keylink\" target=\"_blank\">烦恼</a>悉灭。得诸如来法之原底。灭除苦阴。永离一切生死恐怖。得无所畏。具一切智。破坏无量生死高山。安住正法。我当云何能知能说彼功德行。善男子。于此南方有城。名曰满幢王名满足。汝诣彼问。云何菩萨学菩萨行。修菩萨道。时善财童子。头面敬礼普眼妙香长者。绕无数匝辞退南行。</p><p>　　尔时善财童子。次第忆念诸善知识。正念思惟善知识教。复作是念。善知识者。能摄取我。能守护我。令我不退阿耨多罗三藐三菩提。如是思惟。得大欢喜心。无量欢喜心。发清净心。寂灭心。广大心。庄严心。无著心。无碍心。虚空心。见诸佛菩萨心。自在心。顺诸法心。于一念中充满一切佛刹心。见如来心。念十力心。不舍诸佛善知<a href=\"/remen/shixin.html\" class=\"keylink\" target=\"_blank\">识心</a>。渐经人众城邑聚落。至满幢城。问满足王今在何所。有人答言。今在正殿。行于王法教化众生。应摄取者而摄取之应罚者罚。应治者治。诸有诤者断其诤讼。有恐怖者施以<a href=\"/remen/wuwei.html\" class=\"keylink\" target=\"_blank\">无畏</a>。赞叹不杀。不盗。不邪淫。不妄言。不两舌。不恶口。不无义语。无贪恚痴。尔时善财。遥见彼王处金刚师子座。阿僧祇宝而以庄严。无量宝像以为庄饰。种种香云而普熏之。无量宝衣以敷其上。又复建立无量宝幢。无量宝幡。周遍垂下。张众宝帐顶冠如意摩尼宝冠。阎浮檀金半月庄严。发绀青色。耳普垂[耳*垂]。身佩无价摩尼璎珞。百千宝网罗覆其上。阎浮檀金盖。众宝为铃。常出妙音琉璃为竿。夜光宝藏。普照诸方。彼满足王。有大势力。离诸怨敌。无量自在。一万大臣。各处常位。修理王事。勇将一万。持仗侍卫。尔时善财。见无量众生犯王法者。身被五缚。或断手足。或截耳鼻。或挑双目。或斩身首。或投沸灰。或叠缠油灌。以火焚之。以如是等无量楚毒。而苦治之。尔时善财。作如是念。我为一切众生故。学菩萨行修菩萨道。今见此王。行大恶逆诸不善法。此乃恶中之恶。第一恶人。作是念时。虚空有天。而告之曰。善男子。汝当忆念普眼妙香善知识教。善财即时仰观虚空而答之言。我常忆念。天又语言。若常忆念。何故疑怪。善男子。菩萨方便不可思议。菩萨智慧不可思议。摄取众生不可思议。调伏众生不可思议。教化众生不可思议。愍念众生不可思议。度脱众生不可思议。尔时善财。闻天教已。诣彼王所头面礼足。白言大圣。我已先发阿耨多罗三藐三菩提心。而未知菩萨云何学菩萨行。修菩萨道。时满足王。王事讫已。手执善财。将入宫内。命就宝师子座。而告之曰。善男子。汝观我家。善财即观。广大无极。七宝垣墙周匝围绕。七宝讲堂。无量百千众宝楼阁。而庄严之。乃至不可思议摩尼宝网。罗覆其上。五百侍女端严如天。如上所说。善男子。见我此报所因业不。答言已见。善男子。我成就菩萨幻化法门。我此国土<a href=\"/remen/shasheng.html\" class=\"keylink\" target=\"_blank\">杀生</a>偷盗。乃至邪见诸群生类。不可教化离诸恶业。我为调伏令解脱故。化作人众种种苦治。令舍十不善道一切诸恶。具足十善得究竟乐。发阿耨多罗三藐三菩提心。具足一切智。善男子。当知我身口意。乃至蚁子不生害心。何况人耶。人是<a href=\"/remen/futian.html\" class=\"keylink\" target=\"_blank\">福田</a>生诸善根。善男子。我唯知此幻化法门诸大菩萨得无生法忍。知一切有趣皆悉如幻。知菩萨行悉如变化。一切世间悉如电光。一切诸法皆悉如梦。深入无碍法界。具菩萨妙行境界无碍。摄一切行。于无量旋陀罗尼。而得自在。我当云何能知能说彼功德行。善男子。于此南方有城。名曰善光。王名大光。汝诣彼问。云何菩萨学菩萨行。修菩萨道。时善财童子头面礼足。绕无数匝。辞退南行。</p><p>　　尔时善财童子一心正念彼王智慧幻化法门。观一切法皆悉如幻。分别诸业专求正法。一心思惟彼王变化救度众生。思惟世间一切如幻。分别了知三世愿行悉如幻化。入净法界。渐经人众聚落城邑旷野诸难。心无疲倦。至善光城。问众人曰此城何名。答言。善光。尔时善财。作如是念。我善知识在此城中。我今必定见善知识。闻菩萨行。菩萨正法及诸法门。菩萨功德不可思议。境界不可思议。自在不可思议。平等法门不可思议。勇猛之力不可思议。我今必闻菩萨究竟境界。作是念已入善光城。见城七宝无量庄严。七重深堑周匝围绕。八功德水盈满其中。底布金沙。优钵罗。钵昙摩。拘牟头。分陀利华。遍满其中七宝垣墙七重围绕。所谓金刚师子垣墙。不可坏金刚垣墙。精进金刚垣墙。不可坏精进垣墙。无底金刚垣墙。净网垣墙。离欲清净金刚垣墙。是七重垣墙。阿僧祇宝而庄严之。其城奇特高峻广大十亿街巷。一一街巷。各有无量亿那由他阿僧祇人众。阿僧祇阎浮檀金楼阁。琉璃宝网。罗覆其上。不可思议白银楼阁。赤真珠网。罗覆其上。不可思议琉璃楼阁。庄严藏摩尼宝网。罗覆其上。不可思议玻璃楼阁。离垢摩尼宝藏网。罗覆其上。不可思议明净宝楼阁。日藏摩尼宝网。罗覆其上。阿僧祇因陀罗尼宝楼阁。妙宝光明网。罗覆其上。阿僧祇坚固宝楼阁。夜光宝焰网。罗覆其上。不可思议金刚楼阁。不可坏幢摩尼宝网。罗覆其上。不可思议沉水栴檀楼阁。摩诃曼陀罗华网。罗覆其上。如是等不可称说妙宝楼阁。以种种网罗覆其上。不可思议妙宝网。不可思议金铃网。不可思议香网。不可思议华网。不可思议衣网。罗覆其上。又张不可思议诸妙宝帐。不可思议珍妙宝盖。以覆其上。建立不可思议杂宝幢幡。而庄严之。当此城中。有一楼阁。名曰众生乐见无厌。阿僧祇摩尼宝。而以庄严。彼大光王常处其中。尔时善财。于此一切严饰珍妙。心无染着。一心乐欲见善知识。见大光王。处于法堂宝师子座。结跏趺坐。众宝庄严。敷以宝衣。万阿僧祇宝像以为庄严。种种妓乐而娱乐之。有二十八大人之相八十种好。而以庄严。身真金色如明净日。普照一切。如盛满月众宿中明。如梵天王处于大众。如大海中有众珍宝。如雪山中出诸良药。如大龙王雷震诸法实相音声。如虚空清净不受尘垢。如须弥山四种宝色。普照众生性海。譬如宝洲智宝充满。彼王殿前及诸街巷城四门外。处处安置众珍宝聚及诸宝衣。无量亿那由他诸采女众。容饰端严五欲无伦。姿好巧妙回动天人。六十四术无不备举。无量乳牛其角金色。乳味甘香一[穀-(一/禾)+牛]一石。又有无量诸庄严具。种种甘香。百味肴膳。无量音乐。及诸汤药。资生之具。一一街巷两边。各有二十亿菩萨。以此一切资生之具。而用惠施。摄众生故。悦众生故。净众生心故。灭众生烦恼故。令诸众生解实义故。安立众生一切智故。令众生离恶心故。拔出众生邪见刺故。净众生业道故。尔时善财。五体敬礼大光王已。右绕一匝于一面住。白言大圣。我已先发阿耨多罗三藐三菩提心。而未知菩萨云何学菩萨行。修菩萨道。我闻大圣善能解说。唯愿敷演。答言。善男子。我成就菩萨大慈幢行。清净满足。我于无量不可说不可说诸佛菩萨所。闻此妙法。观察清净。修习庄严。善男子。我住此行。<a href=\"/remen/rufa.html\" class=\"keylink\" target=\"_blank\">如法</a>治国。观察众生。顺行世间。如法教化众生。摄取众生。安置众生。<a href=\"/remen/154932.html\" class=\"keylink\" target=\"_blank\">饶益</a>众生。如法熏众生。如法教众生。令修善根。观法真实。令诸众生。得慈心。大慈心。大慈力心。饶益心。离恐怖心。摄众生心。不舍众生心。发于大愿灭诸苦心。安隐众生令得快乐。身心柔软远离心垢。舍生死乐常乐正法。除烦恼垢得清净心。以一切善熏众生心。断生死流入深法海。灭诸有趣出无碍心。得一切智净诸心海。信力坚固无能坏者。善男子。我以如是安住此行。如法治国。令诸人民离众怖畏。有贫穷者来至我所。随所求索。常开库藏。而告之曰。恣意取之勿作众恶。此城众生悉向大乘。各见此城种种不同。或见垢秽。或见清净。或见木石。或见琉璃。或见无坏幢墙周匝围绕。或见不可思议楼阁。阿僧祇宝而以庄严。以正直心。修诸善根。于诸佛所求一切智。为我宿世所摄众生修菩萨行者。乃见此城众宝严净。余见垢秽。善男子。此城众生。五浊恶时。行诸不善。我愍念彼。入于菩萨大慈为首顺世三昧。入此定时。彼诸众生。恶心恼心。诤心害心。皆悉除灭。所以者何。此三昧力法如是故。善男子。且待须臾。汝自见之。时王即入大慈为首顺世三昧。入已善光大城六种震动。诸宝垣墙。楼阁宫殿。栏楯窗牖。却敌半月。宝铃罗网。诸宝形像。出妙音声赞叹彼王。其城内外一切人民。皆大欢喜。一心合掌敬礼彼王。诸畜生等慈心相向。亦礼彼王。山原树林。皆悉曲躬而向彼王。河池泉流皆悉向王。一万龙王。兴黑重云。雷震曜电。雨众香水。一万释天王。夜摩天王。删兜率天王。化自在天王。他化自在天王等。于虚空中。作亿那由他妓乐音声。阿僧祇天采女众妙音歌颂。雨阿僧祇华云。香云末香云鬘云盖云。杂色衣云。阿僧祇宝幢幡盖。庄严虚空。供养彼王。伊那槃那龙王。敷大莲华普覆虚空。垂阿僧祇妙彩缯带。阿僧祇宝而庄严之。阿僧祇宝鬘璎珞。天庄严具。诸妙华香。充满虚空。供养彼王。阿僧祇天女。充满虚空。称赞彼王。阿僧祇罗刹鬼等。常在大海。阎浮提住。饮血食肉。水陆恶兽。常害众生。皆得慈心。及寂静心。明信后世远离诸恶。心大欢喜五体投地。敬礼彼王。皆得无量身心快乐。阿僧祇毗舍阇鬼。及四天下毒害众生。三千<a href=\"/remen/daqianshijie.html\" class=\"keylink\" target=\"_blank\">大千世界</a>。乃至十方各百万亿那由他世界中。毒害众生。亦复如是。时大光王。从三昧起。告善财言。善男子。我唯知此菩萨大慈幢行三昧。诸大菩萨以大慈盖。普覆救护一切众生。上中下品等观无二。慈如大地载育众生。菩萨满月。出功德光除众恼热。菩萨净日。智慧光明普照一切。菩萨明灯。除灭重闇。菩萨净水珠。灭众生心海烦恼垢浊。菩萨如意宝珠。随众生心悉令满足。菩萨疾风。速令众生修习三昧入一切智城。我当云何能知能说彼功德行。赞叹称量彼功德山。观彼功德。知大愿风轮。得真实地。分别了知庄严大乘普贤菩萨之所<a href=\"/remen/xiuxing.html\" class=\"keylink\" target=\"_blank\">修行</a>及诸三昧。赞大悲云。善男子。于此南方有城。名曰安住。有优婆夷。名曰不动。汝诣彼问。云何菩萨学菩萨行。修菩萨道。时善财童子。敬礼彼王。绕无数匝。辞退南行。</p><p>　　尔时善财童子。正念思惟大光王教。思惟菩萨大慈幢行大慈为首随顺世间三昧。出生不可思议功德愿力。长养菩萨不可思议坚固智慧。思惟菩萨不共之法。思惟不可思议诸法实相。思惟菩萨不可思议眷属。思惟菩萨不可思议众事。作是思惟已。得欢喜心。离欲心。极踊跃心。谦下心。离垢心。明净心。坚固心。无畏心。无尽心。作是念时。悲泣流泪。复作是念。见善知识。则能出生一切功德。起菩萨行。清净正念陀罗尼。出生菩萨三昧光明。见一切佛。雨诸佛法云。分别解说菩萨诸愿。出生菩萨不可思议智慧光明。长养菩萨坚固诸根。念善知识。能离险道。念善知识。开示正路。念善知识。顺平等法。念善知识。显摩诃衍。念善知识。究竟普贤菩萨所行。念善知识。现一切智城。念善知识。度一切法界海。念善知识。普照三世一切法海。念善知识。长养一切诸白净法。念善知识。成满一切诸贤圣法。善财如是悲心念时。如来使天。随菩萨天。于虚空中。而告之曰。善男子。其有随顺善知识教。诸佛欢喜。其有随顺善知识教。近一切智。于善知识教。心无厌故。一切诸义悉现在前。善男子。汝诣安住王城。不动优婆夷所。是汝知识不久当见。尔时善财。从智慧光明三昧起。渐渐游行。至安住城。推问不动优婆夷今在何所。时有人言。善男子。不动优婆夷。在其家内。父母守护亲近。眷属周匝围绕。为无量众演说正法。尔时善财。欢喜无量即诣其门。入彼家内见其宫殿。金色光明皆悉普照。触斯光者身心柔软。尔时善财。光明触身。即得五百三昧门。所谓觉一切三昧门。奇特幢三昧门。寂静三昧门。远离一切众生三昧门。普眼三昧门。如来藏三昧门。得如是等五百三昧门。身心柔软如七日胎。又闻妙香出过天人。前诣其所合掌恭敬。一心观察见彼形色。天龙八部诸采女众。所不能及。十方世界一切女人无与等者。容色妙绝十方无伦。况有胜者。唯除诸佛。其宫殿严饰。十方世界无与等者。口出妙香。十方世界无与等者。其庄严具。十方世界无与等者。其眷属众。十方世界无与等者。何况有胜。除如来众。如是胜妙。不令众生起染着心。其有见者除灭烦恼。如梵天王。欲界烦恼不现在前。其有得见此优婆夷。一切烦恼皆悉除灭。十方众生乐观无厌。除明行足。尔时善财。见彼女人。不可思议法。不可思议三昧。不可思议无比妙色无量光明网一切无障。不可思议饶益众生。不可穷尽诸眷属海。观察不可思议身。无有厌足。尔时善财。以偈颂曰。</p><p>　　常持清净戒精进修忍辱</p><p>　　譬如盛满月星中独明耀</p><p>　　尔时善财。偈赞叹已。白言大圣。我已先发阿耨多罗三藐三菩提心。而未知菩萨云何学菩萨行修菩萨道。我闻大圣善能解说。愿为敷演。尔时彼女。以善语爱语。答善财言。善哉善哉。善男子。乃能发阿耨多罗三藐三菩提心。我成就菩萨无坏法门。修学菩萨坚固之行。得一切法平等地陀罗尼。得一切法平等法门。得离有庄严三昧。善财白言。菩萨无坏法门。乃至离有庄严三昧。境界云何。善男子。是处难知难说。善财白言。唯愿大圣。承佛神力。为我解说。我当因善知识。信知分别正念观察一心随顺。远离虚妄解了平等。尔时优婆夷答言。善男子。于过去世离垢劫中。有如来应供等正觉。号曰修臂。出兴于世。时有国王。名曰电光。我为王女。中夜寂静废音乐时。五百侍女皆悉昏寐。我在楼上仰观星宿。见彼如来在虚空中。如宝山王。天龙八部。不可思议大菩萨众。恭敬围绕。放大光明网。普照十方。彼佛毛孔出微妙香。我闻是香身体柔软。心大欢喜。恭敬<a href=\"/remen/libai.html\" class=\"keylink\" target=\"_blank\">礼拜</a>一心合掌。仰观彼佛不见顶相。观身左右不见边际。相好庄严见无厌足。善男子。我于尔时。作如是念修何等业。出生如是身。长养如是身。具足如是身。清净如是身。自在如是身。光明眷属。诸庄严具。功德智慧。三昧陀罗尼。诸辩才藏。不可譬谕。善男子。时彼如来。知我心念。而告我言。汝应发不可坏心。除灭烦恼发胜妙心。不着一切有。发不<a href=\"/remen/xiedai.html\" class=\"keylink\" target=\"_blank\">懈怠</a>心。随顺深入方便之法。发忍辱心。调伏众生诸恶心海。发离痴心。远离一切诸生死趣。发无厌心。见一切<a href=\"/remen/foxin.html\" class=\"keylink\" target=\"_blank\">佛心</a>无厌倦。发无知足心。悉饮一切诸佛法云。发寂静心。以一切佛方便。随顺世间。发守护心。护持一切诸佛法轮。发分别心。随其所应演<a href=\"/remen/shuofa.html\" class=\"keylink\" target=\"_blank\">说法</a>宝。皆令欢喜。善男子。我于尔时。从彼如来。闻此法教。清净法门。求一切智。如来十力。所言不虚。光明庄严。清净法身。相好庄严。如来眷属。严净佛刹。如来威仪。如来<a href=\"/remen/shouming.html\" class=\"keylink\" target=\"_blank\">寿命</a>。我发是心时。一切烦恼。声闻缘觉。金刚诸山所不能坏。善男子。我发此心已。于阎浮提微尘等劫。不生欲想。何况其事。于尔所劫。自于眷属不生嗔心。何况余人。于尔所劫不生我见心。况我所心。于尔所劫。不生愚痴心。不生无记心。乃至胎中常起正念。何况余时。于尔所劫。乃至梦中见一切佛。况十眼观。于尔所劫。闻持一切诸佛法云。未曾忘失一句。乃至世间语言。尚不忘失。况如来语。于尔所劫。悉饮一切诸佛法海。乃至世法亦分别知。出生一切方便诸三昧门。心无虚妄。于尔所劫。受持一切诸佛法轮。于法轮中。不失一法。乃至无有二智。除化众生。于尔所劫。见一切佛海及诸化佛。于彼佛所满足大愿。于尔所劫。于一切菩萨海所。具足出生清净菩萨行海。于尔所劫。若有众生。得见我者。皆发阿耨多罗三藐三菩提心。乃至不生一念二乘之心。于尔所劫。于一切佛法。乃至一句一味不生疑惑。无有二想。无虚<a href=\"/remen/wangxiang.html\" class=\"keylink\" target=\"_blank\">妄想</a>。无种种想。无染着想。无好丑想。无爱恚想。善男子。我初发心来。常见诸佛菩萨及善知识。闻佛大愿修菩萨行。诸波罗蜜。智慧诸地无尽法藏。普入无量无边一切世界。分别无量众生界。不离清净智慧光明。除灭一切众生烦恼。长养发起众生善根。随其所应悉能显现。未曾舍离微妙音声。其有闻者皆悉欢喜。善男子。我入此无坏法门。观察一切法平等陀罗尼。显现无量自在神变。汝欲见不。唯然欲见。</p><p>　　尔时不动优婆夷。入万三昧门。正念观察。所谓专求庄严正法心无疲厌三昧门。离痴庄严三昧门。十力三昧门。佛无尽藏三昧门。住如是等三昧门时。十不可说佛刹微尘等世界六种震动。净如琉璃。一一世界中。各见百亿如来。一一如来大众围绕。放大光明普照十方。或现兜率天。或现于一切世界。以妙音声转净法轮。乃至示现大般<a href=\"/remen/niepan.html\" class=\"keylink\" target=\"_blank\">涅槃</a>。</p><p>　　时优婆夷。从三昧起告善财言善男子。汝见此不。唯然已见。善男子。我唯成就此无坏法门为一切众生。说微妙法。皆令欢喜。诸大菩萨。游行十方无有障碍。如金翅鸟王。悉得众生大海源底。若见众生有菩提因。从生死海而撮取之。安置菩提。譬如商人入大宝洲。专求如来十力大宝。游生死海教化众生除灭烦恼。如明净日。消竭爱水。开敷一切众生莲华。譬如疾风。游行十方。摧灭一切众生邪见烦恼树枝。譬如大地。长养一切众生。善根。如转轮王。以四摄法摄取众生。我当云何能知能说彼功德行。善男子。于此南方。有一国土。名不可称。城名知足。有<a href=\"/remen/chujia.html\" class=\"keylink\" target=\"_blank\">出家</a>外道。名曰随顺一切众生。汝诣彼问。云何菩萨学菩萨行修菩萨道。时善财童子。头面礼足。绕无数匝。辞退南行。</p></div>"
},{
    "title": "第五十一卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第五十一卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之七</p><p>尔时善财童子。一心<a href=\"/remen/zhengnian.html\" class=\"keylink\" target=\"_blank\">正念</a>彼优婆夷。是我真善知识。念彼正教。念彼所说。念彼所发。念彼所开。念彼示现。念彼所叹。念彼所明。念彼广演。念彼修习。随顺思惟。修遍修寂静寂灭。照明观察。渐渐经由城邑聚落。于日没时入知足城。周遍推求随顺一切<a href=\"/remen/zhongsheng.html\" class=\"keylink\" target=\"_blank\">众生</a>外道。今在何所。于中夜时。见彼城北有一大山。光明照耀如日初出。尔时善财。天明出城登彼山上。遥见外道静处经行。成就妙色超逾梵王。一万梵天眷属围绕。往诣其所。头面礼足。却住一面。白言大圣。我已先发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。而未知菩萨云何学菩萨行修<a href=\"/remen/pusadao.html\" class=\"keylink\" target=\"_blank\">菩萨道</a>。答言。善哉善哉。善男子。乃能发阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>心。善男子。我已安住至一切处菩萨之行。成就普观<a href=\"/remen/sanmei.html\" class=\"keylink\" target=\"_blank\">三昧</a>法门无依无作神足。以平等<a href=\"/remen/banruo.html\" class=\"keylink\" target=\"_blank\">般若</a>波罗蜜光明。观察分别一切诸趣。一切众生。死此生彼<a href=\"/remen/liuzhuan.html\" class=\"keylink\" target=\"_blank\">流转</a>诸有。种种杂类形色好丑。种种欲乐诸趣受生。所谓天龙夜叉乾闼婆阿修罗迦楼罗紧那罗摩睺罗伽。<a href=\"/remen/diyu.html\" class=\"keylink\" target=\"_blank\">地狱</a>饿鬼畜生。阎罗王处人非人处。彼诸众生或着邪见。或好二乘。或乐大乘。以妙<a href=\"/remen/zhihui.html\" class=\"keylink\" target=\"_blank\">智慧</a>种种方便。<a href=\"/remen/154932.html\" class=\"keylink\" target=\"_blank\">饶益</a>众生。或教<a href=\"/remen/shijian.html\" class=\"keylink\" target=\"_blank\">世间</a>种种技艺。欲令众生得诸巧术陀罗尼门。或以四摄摄取众生。欲令一切得萨婆若。或叹诸波罗蜜。欲令众生得一切智<a href=\"/remen/huixiang.html\" class=\"keylink\" target=\"_blank\">回向</a>。或叹发菩提心。欲令众生于诸善根不可沮坏。或叹菩萨行。欲令众生严净佛刹。满足大愿<a href=\"/remen/jiaohua.html\" class=\"keylink\" target=\"_blank\">教化</a>众生。或说厌离法。欲令众生知恶行果受三涂苦。或说净法。欲令众生发<a href=\"/remen/huanxi.html\" class=\"keylink\" target=\"_blank\">欢喜</a>心。于诸佛所植众德本。得一切智果。或叹如来应供等正觉。欲令众生发弘誓愿。一向专求清净法身。或叹如来<a href=\"/remen/gongde.html\" class=\"keylink\" target=\"_blank\">功德</a>。欲令众生一向乐求佛无坏身。或叹如来无比妙法。欲令众生得佛一切无坏功德。复次善男子。此知足城内。一切人民男女长幼。随其所应我悉化度。彼诸众生莫知我谁。此阎浮提九十六种外道邪见。我悉为彼种种<a href=\"/remen/shuofa.html\" class=\"keylink\" target=\"_blank\">说法</a>断其邪见。三千<a href=\"/remen/daqianshijie.html\" class=\"keylink\" target=\"_blank\">大千世界</a>。乃至十方一切世界诸众生海。以种种智方便法门。种种诸事色像音声。化度饶益。亦复如是。善男子。我唯知此菩萨至一切处行法门。诸大菩萨身与一切众生数等。悉得分别一切众生身三昧。出生变化轮。遍游一切世界。一切诸趣。普现十方一切众生前。其有见者乐观无厌。悉能长养一切善根。住一切劫不舍大愿。得因那罗<a href=\"/remen/zhuangyan.html\" class=\"keylink\" target=\"_blank\">庄严</a>光明之行。不着一切。专求实义。随顺众生。三世平等。照<a href=\"/remen/wuwo.html\" class=\"keylink\" target=\"_blank\">无我</a>界。具足无尽大悲之藏。我当云何能知能说彼清净行功德智慧。善男子。于此南方。有一国土。名<a href=\"/remen/ganlu.html\" class=\"keylink\" target=\"_blank\">甘露</a>味。彼有长者。名青莲华香。汝诣彼问。云何菩萨学菩萨行修菩萨道。时善财童子。头面敬礼彼外道足。绕无数匝辞退南行。</p><p>尔时善财童子。不惜身命不着财宝。远离炽然不着诸趣。不着世间五欲快乐。不着眷属势力<a href=\"/remen/zizai.html\" class=\"keylink\" target=\"_blank\">自在</a>。常乐化度一切众生。严净一切诸佛世界。恭敬<a href=\"/remen/gongyang.html\" class=\"keylink\" target=\"_blank\">供养</a>一切诸佛。心无厌足。知一切法真实之相。欲得一切菩萨功德巨海满足大愿。于一切劫修菩萨行诣一切佛及眷属海。入一切菩萨三昧。悉能显现一切菩萨神力自在。于一毛孔见一切佛。心无厌足。悉闻<a href=\"/remen/shouchi.html\" class=\"keylink\" target=\"_blank\">受持</a>一切诸佛<a href=\"/remen/zhengfa.html\" class=\"keylink\" target=\"_blank\">正法</a>轮云。心无厌足。专求此等一切菩萨诸佛功德。渐渐游行。至甘露味国。诣青莲华香长者所。头面礼足。绕无数匝。于一面住。白言大圣。我已先发阿耨多罗三藐三菩提心。向无上道。志求一切诸佛智慧。欲满一切诸佛大愿。欲净一切诸佛色身。欲见一切诸<a href=\"/remen/fofa.html\" class=\"keylink\" target=\"_blank\">佛法</a>身。欲知一切诸佛智身。欲净满一切菩萨诸行。欲照一切菩萨诸三昧门。欲成就一切菩萨诸陀罗尼。欲悉除灭一切障碍。欲遍游一切诸佛世界。而未知菩萨云何学菩萨行修菩萨道。生一切智。答言。善哉善哉。善男子。乃能发阿耨多罗三藐三菩提心。善男子。我能善知一切诸香。一切和香。一切熏香。一切涂香一切末香。一切香王。一切天香龙夜叉乾闼婆阿修罗迦楼罗紧那罗摩睺罗伽人非人等香。除灭一切众疾病香。灭忧恼香。生一切众生诸喜乐香。长养诸<a href=\"/remen/fannao.html\" class=\"keylink\" target=\"_blank\">烦恼</a>香。除灭诸烦恼香。喜乐有为香。厌离有为香。放逸香。不放逸香。念诸佛香。顺正法香。贤<a href=\"/remen/shengren.html\" class=\"keylink\" target=\"_blank\">圣人</a>香。分别一切诸菩萨香。一切菩萨地香。一切菩萨住香。如是等香。我悉了知。彼香生起。所行成就。具足清净安隐。方便境界。行业根本。皆悉了知。善男子。人中有香。名大象藏。因龙斗生。若烧一丸。兴大光网云。覆甘露味国。七日七夜降香水雨。若着身者身则金色。若着衣服宫殿楼阁。亦悉金色。若有众生得闻此香。七日七夜欢喜悦乐。灭一切病无有狂横。远离恐怖危害之心。专向大慈普念众生。我知彼已而为说法。令无量众生。于阿耨多罗三藐三菩提。得不退转。</p><p>善男子。复有香。名牛头栴檀。从离垢山王生。若以涂身火不能烧。复有香。名不可坏。从大海生。若以涂身。出妙音声降伏怨敌。复有香。名莲华黑沉水。从阿耨达池四岸边生。若烧一丸。悉能普熏阎浮提界。若有众生得闻此香。离一切恶具清净戒。复有香。名曰明相。从雪山王生。若有众生闻此香者。离诸垢染心得清净。而为说法。令彼悉得菩萨离垢<a href=\"/remen/yuanman.html\" class=\"keylink\" target=\"_blank\">圆满</a>三昧。复有香。名曰海藏。从罗刹国生。应转轮王。若烧一丸。令四种兵列住<a href=\"/remen/xukong.html\" class=\"keylink\" target=\"_blank\">虚空</a>。复有香。名清净庄严。从善法堂生。若烧一丸。悉令诸天得<a href=\"/remen/nianfo.html\" class=\"keylink\" target=\"_blank\">念佛</a>三昧。复有香。名曰净藏。从夜摩天生。若烧一丸。令彼诸天皆悉云集。诣夜摩天王听受正法。复有香。名先陀婆。从兜率天生。常在补处菩萨座前。若烧一丸。兴大香云。普覆十方一切法界。雨无量庄严。供一切佛及其眷属。复有香。名曰转意。从化自在天生。若烧一丸。于化自在天。七日七夜雨庄严雨。善男子。我唯知此香。诸大菩萨远离一切不善习气。永离五欲。灭除烦恼降伏众魔。断一切缚离三有趣。智慧妙香而自庄严。一切世间无所染着。具足成就无碍戒香。除灭障碍。智慧境界通达无滞。心常平等。我当云何能知能说彼功<a href=\"/remen/dexing.html\" class=\"keylink\" target=\"_blank\">德行</a>。清净戒门。身口意业离一切恶。善男子。于此南方有城。名曰楼阁。彼有海师。名曰自在。汝诣彼问。云何菩萨学菩萨行。修菩萨道。时善财童子。头面敬礼彼长者足。绕无数匝辞退南行。</p><p>尔时善财童子。向楼阁城。观察正道。专求正道。观夷险道。垢净道。安危道。复作是念。因善知识。得菩萨道诸波罗蜜道。摄取众生入无碍法界。随顺一切众生。除灭一切烦恼炽然一切邪见。拔一切不善刺。度一切<a href=\"/remen/shengsi.html\" class=\"keylink\" target=\"_blank\">生死</a>海。必至一切智城。何以故。因善知识。得一切善根。因善知识。得一切智。作是念已。渐渐游行至楼阁城。周遍推求自在海师。见在海岸船舶处住。十万商人及无量众。而围绕之。欲闻胜法。入大海法。佛功德海法。往诣其所。头面礼足。却住一面。白言大圣。我已先发阿耨多罗三藐三菩提心。而未知菩萨云何学菩萨行修菩萨道。答言。善哉善哉。善男子。乃能发阿耨多罗三藐三菩提心。能咨问我大乘妙宝。度生死海到一切智洲。得不可坏摩诃衍法。离二乘难住寂灭乐。远离生死洄澓流渊。逮得菩萨至处道法陀罗尼轮。菩萨庄严道。萨婆若道波浪。成就普法门。于一切法无所障碍。度一切智海。善男子。我成就大悲幢净行法门。在此海边楼阁城中。为贫穷者修诸苦行。欲令一切随意所求。悉充足已广为说法。皆令欢喜发起善根。长养功德智慧之藏。利菩萨根。发菩提心。净菩萨直心。增益菩萨深心。出生长养大悲之力。除生死苦。游生死海。而无疲倦。摄取众生海。令住功德海。得一切法智海光明。见一切佛海。度一切智海。善男子。我住此城。如是思惟。如是正念。饶益众生。善男子。我知海中一切宝洲。一切宝相。一切生宝。一切净宝及不净宝。知一切宝价。一切宝器。知一切宝随所应用。知作一切宝。知一切宝境界。知一切宝光明。知一切龙宫殿灭一切龙难。知一切罗刹宫殿灭一切罗刹难。知一切大身众生宫殿灭一切大身众生难。知趣知舍洄澓恐怖能离波浪。知相水色。知日月星宿。知诸算数。知昼知夜。知<a href=\"/remen/shana.html\" class=\"keylink\" target=\"_blank\">刹那</a>罗婆摩睺姤路。知去知住安危之法。知海船舶牢不牢法。明候风相。而回转之。了所至处。善男子。我已成就如是智慧。利益众生故。入于大海。因为说法。悉令欢喜离生死怖。入一切智海。竭爱欲海。逮得三世光明智海。度一切<a href=\"/remen/kuhai.html\" class=\"keylink\" target=\"_blank\">苦海</a>。清净一切众生心海。严净一切诸佛刹海。遍游一切十方界海。无所障碍。知一切众生诸根愿海。随顺一切众生行海。知一切众生随所应海。善男子。我成就此大悲幢净行法门。若有见闻忆念我者。皆悉不虚。善男子。我唯知此法门。诸大菩萨行于生死烦恼大海。无所染着。离邪见海。入实法海以善方便摄众生海。住一切智海。灭一切众生诸放逸海。善分别知时非时海。善方便知化众生海。未曾失时。我当云何能知能说彼功德行。善男子。于此南方有城。名曰可乐。彼有长者。名无上胜。汝诣彼问。云何菩萨学菩萨行修菩萨道。时善财童子。头面礼足绕无数匝。悲泣流泪辞退南行。</p><p>尔时善财童子。增广大慈大悲润泽。长养功德智慧庄严。离烦恼垢。入平等法。心不放逸拔不善刺灭一切障<a href=\"/remen/jingjin.html\" class=\"keylink\" target=\"_blank\">精进</a>坚固修习菩萨不可思议三昧。慧光普照寂静快乐。功德水池<a href=\"/remen/jietuo.html\" class=\"keylink\" target=\"_blank\">解脱</a>华敷。满足大愿。充满法界无所障碍。趣一切智。一向专求菩萨正道。渐渐游行至可乐城。周遍推求无上胜长者。城东有林。名离忧恼妙庄严幢。时彼长者在此林中。无量长者周匝围绕。理断国事。因为说法。离我我所及一切有。远离嫉妒。清净心海。安住净心。常见诸佛。得无垢信力。受诸佛法。起菩萨力。行菩萨行。出生菩萨诸三昧力。显现菩萨诸智慧力。演说菩萨正念之力。乐发无上菩提之心。尔时善财。诣长者所。以敬法故。五体投地。良久乃起。白言大圣。我是善财。我是善财。我已先发阿耨多罗三藐三菩提心。而未知菩萨云何学菩萨行修菩萨道。教化众生。常见诸佛。咨问正法悉能受持诸佛法云。专向一切诸方便门。于一切世界一切劫中。行菩萨行。知一切佛自在神力。能受一切诸佛所持。得诸<a href=\"/remen/foli.html\" class=\"keylink\" target=\"_blank\">佛力</a>。时彼长者。告善财言。善哉善哉。善男子。乃能发阿耨多罗三藐三菩提心。善男子。我成就至一切趣菩萨净行庄严法门。无依无作神足之力。善男子。何等为至一切趣菩萨净行庄严法门。善男子。此三千大千世界一切阿修罗世间。一切迦楼罗。地狱饿鬼。夜叉罗刹。鸠槃荼乾闼婆。人非人等世间。三十三天。须夜摩天。删兜率天。乃至魔天世间。欲界所住一切生趣。一切天宫。一切龙宫。一切夜叉乾闼婆阿修罗迦楼罗紧那罗摩睺罗伽等宫。人中国土城邑聚落。于中说法。灭除诤讼诸恚害心。悉解系缚皆令出狱。离诸恐怖。灭不善业杀害众生乃至邪见。断诸王事及国土事。远不善法。悉令众生除灭诸恶。教以巧术及种种论。饶益一切皆令欢喜。随顺一切诸外道众。现胜妙智远离邪见乐于佛法。乃至梵天。广为说法。如此三千大千世界。乃至十方不可说不可说亿那由他佛刹微尘等世界中。广说正法。所谓佛法。菩萨法。众生法。声闻法。缘觉法。说地狱饿鬼畜生阎罗趣法。现恶道苦。说诸天趣。现诸天乐。说世间法。离世间法。显菩萨道离生死恶。说一切智诸妙功德。灭愚痴苦及诸障碍。欲令众生得离世乐。离诸虚妄解真实法。远离恶业灭诸烦恼。转净法轮。善男子。我唯知此至一切趣菩萨净行庄严法门。无依无作<a href=\"/remen/shentong.html\" class=\"keylink\" target=\"_blank\">神通</a>之力。诸大菩萨具足成就诸神通明佛刹等身。得普眼地。知语言道神力自在。具足智慧离诸诤讼。逮得大人广长舌相。出微妙音无能坏者。分别一切三世诸佛。亦无二想。明净智慧照三世法。境界无量净如虚空。我当云何能知能说彼功德行。善男子。于此南方。有一国土。名曰难忍。城名迦陵伽婆提。有<a href=\"/remen/biqiuni.html\" class=\"keylink\" target=\"_blank\">比丘尼</a>。名师子奋迅。汝诣彼问。云何菩萨学菩萨行修菩萨道。时善财童子。头面敬礼彼长者足。绕无数匝。眷仰观察。辞退南行。</p><p>尔时善财童子。渐渐游行至彼国城。周遍推问彼<a href=\"/remen/biqiu.html\" class=\"keylink\" target=\"_blank\">比丘</a>尼。时有无量男女大众。答善财言。此比丘尼今在王园日光林中。以法饶益一切众生。尔时善财。诣彼园林周遍观察。见一大树名曰满月。放大光明照百由旬。复见大树名曰普覆。其形如盖放青光明。复见华树名曰<a href=\"/remen/huazang.html\" class=\"keylink\" target=\"_blank\">华藏</a>。高如雪山雨众华云。如天帝释波利质多罗树。复见大树名曰柔软。光明普照常有果实。复见大树名曰明净。不可譬谕。摩泥庄严。出阿僧祇清净妙宝。复见衣树。出阿僧祇妙宝衣藏。复见欢喜树。自然演出微妙音声。复见普庄严香熏树。出一切香。普熏十方无所障碍。复见彼园泉流渊池。栴檀行树周匝围绕。七宝栏楯以为庄严。黑栴檀泥凝渟其底。布以金沙。八功德水充满其中。优钵罗。钵昙摩。拘牟头。分陀利华。敷荣鲜茂遍覆其上。宝树周遍端严殊妙。一一树下。各敷无量师子之座。布以宝衣。熏以众香。张众宝帐。白净宝网罗覆其上。金铃网中出妙音声。或有树下敷莲华藏师子之座。或有树下敷香藏座。或有树下敷龙庄严藏座。或有树下敷宝聚师子座。或有树下敷明净普照藏座。或有树下敷师子乐藏座。彼一一座。各有十万宝师子座眷属围绕。无量庄严。散无量宝充满其中如海宝洲。宝衣布地柔软妙好。蹈则没足。举则还复。异类众鸟出和雅音。超越帝释欢喜之园。种种华树常雨华云。超胜帝释照明之园。妙香普熏。超于帝释善法讲堂。宝树乐树出微妙声。超过善口天女歌音。无量百千楼阁庄严。观者无厌。超逾帝释善现大城。此园一切诸庄严具。如梵天宫众生乐见。尔时善财。见此园林。皆是菩萨业行所成。出诸世间善根所起。供养不可思议诸佛所得。无能坏者。此皆师子奋迅比丘尼。了法如幻。长养功德藏善根所成。三千大千世界天龙八部无量众生。悉入此园而不迫迮。何以故。此比丘尼不可思议威神力故。尔时善财。见比丘尼遍处一切宝师子座。端严姝妙威仪庠序。其心寂静调伏诸根。譬如龙象。如澄净渊。如意宝珠。五欲不染犹如莲华。心无所畏如师子王。安住净戒不可倾动如须弥山。灭除众生诸烦恼热如凉香王。灭除众病如良药王。见者不虚。如婆楼那天。长养善根。犹如良田。见处一座。净居天众眷属围绕。为说无尽法门。又见处座。悦乐梵等梵众围绕。为说普妙音声法门。又见处座。无量他化自在天王等。天子天女眷属围绕。为说菩萨清净自在法门。又见处座。化自在天王等。天子天女眷属围绕。为说清净一切庄严法门。又见处座。删兜率天王等。天子天女眷属围绕。为说心藏旋复法门。又见处座。夜摩天王等。天子天女眷属围绕。为说无量庄严法门。又见处座。释天王等。天子天女眷属围绕。为说厌离法门。又见处座。娑伽罗龙王。十光明龙王。难陀跋难陀龙王。摩那斯龙王。伊那槃那龙王。阿耨达龙王等龙子龙女眷属围绕。为说善方便救护众生法门。又见处座。提头赖吒天王等乾闼婆男女。眷属围绕。为说无尽法门。又见处座。摩睺罗伽。阿修罗王等。眷属围绕。为说法界方便智庄严法门。又见处座。大势力迦楼罗王等。眷属围绕。为说于生死海<a href=\"/remen/wuwei.html\" class=\"keylink\" target=\"_blank\">无畏</a>法门。又见处座。屯紧那罗王等。眷属围绕。为说佛行光明法门。又见处座。云山摩睺罗伽王等。眷属围绕。为说佛喜法门。又见处座。无量男<a href=\"/remen/zinv.html\" class=\"keylink\" target=\"_blank\">子女</a>人童男童女眷属围绕。为说胜趣法门。又见处座。常夺众<a href=\"/remen/shengming.html\" class=\"keylink\" target=\"_blank\">生命</a>罗刹王等。眷属围绕。为说起大慈大悲法门。又见处座。乐声闻者眷属围绕。为说胜智光明法门。又见处座。乐缘觉者眷属围绕。为说明净如来功德光明法门。又见处座。乐大乘者眷属围绕。为说普门三昧智慧光明法门。又见处座。初<a href=\"/remen/faxin.html\" class=\"keylink\" target=\"_blank\">发心</a>菩萨眷属围绕。为说一切佛大愿法门。又见处座。二地菩萨眷属围绕。为说离垢三昧法门。又见处座。三地菩萨眷属围绕。为说寂静庄严法门。又见处座。四地菩萨眷属围绕。为说一切智势力境界法门。又见处座。五地菩萨眷属围绕。为说净心华藏法门。又见处座。六地菩萨眷属围绕。为说明净藏法门。又见处座。七地菩萨眷属围绕。为说普地藏法门。又见处座。八地菩萨眷属围绕。为说法界法身境界法门。又见处座。九地菩萨眷属围绕。为说无有无著庄严法门。又见处座。十地菩萨眷属围绕。为说无碍三昧法门。又见处座。金刚力士眷属围绕。为说智慧金刚法门。见处如是等一切诸座。一切诸趣。一切众生。眷属围绕。种善根者为说善根。长善根者为说增长一切善根。随其所应而为说法。乃至于阿耨多罗三藐三菩提。得不退转。何以故。此比丘尼成就百万阿僧祇般若波罗蜜门故。所谓普眼般若波罗蜜门。说一切佛法般若波罗蜜门。分别法界般若波罗蜜门。坏散一切障碍般若波罗蜜门。出生长养一切众生善法般若波罗蜜门。胜庄严般若波罗蜜门。无碍藏般若波罗蜜门。法界圆满般若波罗蜜门。清净心藏般若波罗蜜门。一切众生乐藏般若波罗蜜门。得如是等百万阿僧祇般若波罗蜜门。于此园中。所有众生。皆于阿耨多罗三藐三菩提。得不退转。尔时善财。见师子奋迅比丘尼诸奇特事。所谓园林资生之具。经行威仪。宝师子座。大众眷属。诸妙功德。神力自在。微妙音声。如是一切诸奇特事。又闻微妙清净音声。宣扬赞叹不思议法。无量法云之所润泽。身心柔软。五体投地。恭敬礼已。将欲绕旋。见比丘尼遍一切座。自见己身及无量众树木园林。皆悉右旋。绕无数匝。如是见已。合掌恭敬于一面住。白言大圣。我已先发阿耨多罗三藐三菩提心。而未知菩萨云何学菩萨行修菩萨道。唯愿大圣。为我解说。善男子。我成就菩萨一切智底法门。大圣。如此法门体性云何。善男子。此法门者。智光庄严。于一念中普照三世。大圣。此智光庄严法门境界云何。善男子。入此法门。现前正受一切法林三昧时。十方一切世界诸佛。处兜率天者。于彼一一佛所。从其自身。出生不可说不可说佛刹微尘等摩[少/兔]摩身。恭敬<a href=\"/remen/libai.html\" class=\"keylink\" target=\"_blank\">礼拜</a>。又赍不可说不可说佛刹微尘等华香缨珞。诸妙宝鬘。末香涂香。衣盖幢幡种种宝华云。乃至一切庄严具云。宝网宝帐庄严网等种种宝座。以如是等诸供养具。供养如来。如兜率天所兴供养。降神母胎。出生在宫。舍家学道。诣菩提树。成最正觉。转净法轮。在诸天上人非人中。乃至般<a href=\"/remen/niepan.html\" class=\"keylink\" target=\"_blank\">涅槃</a>所兴供养。亦复如是。若有众生。知我供养。皆于阿耨多罗三藐三菩提。得不退转。其有众生来至我所。即为彼说般若波罗蜜。我不起众生想。不取众生相。知一切语言而不着语言。见一切佛不取佛相。深解法身故。受持一切诸佛法轮。而亦不取法轮之相。解了诸佛真实相故。于念念中。悉能充满一切法界。而亦不取法界之相。了一切法犹如幻故。善男子。我唯知此菩萨一切智底法门。诸大菩萨究竟法界一切无著。一身结跏趺坐充满法界。于自身内。悉能显现一切佛刹。于一念中。悉能往诣一切佛所。于自身内。悉能显现诸佛神力。能以一毛举不可说不可说诸佛世界。于一毛孔。现不可说不可说世界成败。于一念中。摄取不可说不可说众生。于一念中。摄取不可说不可说劫。我当云何能知能说彼功德行。善男子。于此南方。有一国土。名曰险难。城名宝庄严。有一女人。名婆须蜜多。汝诣彼问。云何菩萨学菩萨行修菩萨道。时善财童子。头面敬礼比丘尼足。绕无数匝。眷仰观察。辞退南行。</p><p>尔时善财童子。大慧光明以照其心。具足长养一切种智。一心思惟诸法实相。建立一切语言陀罗尼藏。广修受持一切法轮陀罗尼。为众生归长大悲力。方便观察一切种智。满法界等清净大愿。明净慧光普照十方众生。一切庄严诸通明力。充满十方一切世界。究竟成满菩萨诸业。渐渐游行。至险难国宝庄严城。推问婆须蜜多女。今在何所。尔时有人。不知彼女深智慧者。作如是念。今此童子威仪庠序。其心寂静调伏诸根。远离放逸颠倒惑乱。念慧现前视瞻详审。言音和雅不着形色。正念思惟甚深<a href=\"/remen/faxiang.html\" class=\"keylink\" target=\"_blank\">法相</a>。远离懈倦心如大海。此非染欲颠倒之人。无情欲想。不没欲泥。不随诸根。行出魔界。不服五欲。不为一切诸魔所缚。所不应作已能不为。有何等意而求此女。其中有人。先知彼女有智慧者。作如是言。善哉。童子。得大善利。乃能推求深智女人。当知童子。一向求佛。悉欲摄取一切众生拔诸欲刺坏散净想。善男子。今此女人。在此城中深宫之内。尔时善财闻此语已。心大欢喜往诣其门见彼宫宅严饰广大。十重宝墙周匝围绕。列植十行宝多罗树。十重深堑。八功德水充满其中。底布金沙。妙宝莲华。优钵罗。钵昙摩。拘牟头。分陀利。敷荣鲜茂弥覆水上。出微妙香。能转人心不生垢染。众宝宫殿台观楼阁。阿僧祇宝以为严饰。绀琉璃地洒以香水。熏以沉香。涂以栴檀。宝网罗覆。阎浮檀金以为垂铃。出和雅音。散众宝华犹如降云。诸妙庄严说不可尽。金刚摩尼真珠宝藏充满宅内。十种园林以为庄严。尔时善财见彼女人处宝师子座。颜貌端严妙相成就。身如真金目发绀色。不长不短。不白不黑。身分具足。一切欲界无与等者。何况有胜。言音婉妙世无伦匹。善知字轮技艺诸论。成就幻智菩萨方便。以阿僧祇宝庄严其身。宝网罗覆。首冠天冠。大众围绕皆悉修善。同其愿行成就善根不可沮坏。具足无尽功德宝藏。身出光明普照一切。触斯光者欢喜悦乐。身心柔软灭烦恼热。尔时善财头面礼足。绕无数匝。恭敬合掌。于一面住。白言大圣。我已先发阿耨多罗三藐三菩提心。而未知菩萨云何学菩萨行修菩萨道。答言。善男子。我已成就离欲实际清净法门。若天见我我为天女。若人见我我为人女。乃至非人见我。我为非人女。形体姝妙。光明色像殊胜无比。若有众生。欲所缠者。来诣我所。为其说法皆悉离欲。得无著境界三昧。若有见我得欢喜三昧。若有众生。与我语者。得无碍妙音三昧。若有众生。执我手者。得诣一切佛刹三昧。若有众生。共我宿者。得解脱光明三昧。若有众生。目视我者。得寂静诸行三昧。若有众生。见我频申者。得坏散外道三昧。若有众生。观察我者。得一切佛境界光明三昧。若有众生。阿梨宜我者。得摄一切众生三昧。若有众生。阿众鞞我者。得诸功德密藏三昧。如是等类一切众生。来诣我者。皆得离欲实际法门。善财白言。大圣。昔于何所种诸善根。修何等业得此法门。答言。善男子。过去有佛。号曰<a href=\"/remen/changzhu.html\" class=\"keylink\" target=\"_blank\">常住</a>如来应供等正觉。出兴于世。彼佛哀愍饶益诸群生故。入安乐城。足蹈门阃。即时大地六种震动。其城自然奇妙广博众宝庄严。散诸杂华。自然演出娱乐之音。放大光明。一切诸天充满虚空。广说如佛入城经中现奇特事。善男子。我于尔时为长者妇。名曰善女。见如是等诸奇特事。从夫长者出于道巷。奉彼如来妙宝天冠。时文殊师利。为佛侍者。为我说法。发阿耨多罗三藐三菩提心。善男子。我唯知此离欲实际法门。诸大菩萨。成就无量方便智慧广大智藏。智慧境界无能坏者。我当云何能知能说彼功德行。善男子。于此南方有城。名首婆波罗。彼有长者。名曰安住。彼常供养栴檀佛塔。汝诣彼问。云何菩萨学菩萨行修菩萨道。时善财童子。头面敬礼彼女人足。乃至辞退南行。</p><p>尔时善财童子渐渐游行。至于彼城。诣长者所。乃至白言。大圣。我已先发阿耨多罗三藐三菩提心。而未知菩萨云何学菩萨行修菩萨道。答言。善男子。我已成就不灭度际菩萨法门。住此法门。普见十方一切世界。去来今佛无涅槃者。除化众生方便灭度。善男子。我开栴檀佛塔户时。念念正受无尽<a href=\"/remen/foxing.html\" class=\"keylink\" target=\"_blank\">佛性</a>三昧门。于念念中。得无量无边胜妙诸法。白言大圣。此三昧者境界云何。答言。善男子。我入此三昧时。见此世界迦葉佛拘那含牟尼佛。尸弃佛。毗婆尸佛。提舍佛。弗沙佛。无上胜佛。无上莲华佛。见如是等不可说不可说诸佛。阎浮提微尘等佛。乃至不可说不可说佛刹微尘等佛。见此诸佛。从初发心。神力自在。一切大愿清净妙行。诸波罗蜜。次第成就。菩萨诸地。得深法忍。降伏众魔。长养成就自在菩提。净诸佛刹。种种大众。教化众生。放大光明。转净法轮。神力变化。皆悉受持正念思惟。智慧分别。彼诸佛法显现众生。见知未来<a href=\"/remen/milefo.html\" class=\"keylink\" target=\"_blank\">弥勒佛</a>等一切诸佛。现在卢舍那佛等一切诸佛。亦复如是。如此世界见知十方三世一切诸佛声闻缘觉菩萨。亦复如是。善男子。我唯知此不灭度际菩萨法门。诸大菩萨一念悉知三世诸法念际平等而无有二。住佛所住。于一切劫而无劫想。随顺诸佛平等正法。如来及我一切众生等无有二。净庄严智照三世间。成就诸佛不转威仪。分别一切法界境界。我当云何能知能说彼功德行。善男子。于此南方有山。名曰光明。彼有菩萨。名观世音。汝诣彼问。云何菩萨学菩萨行修菩萨道。时善财童子头面敬礼彼长者足。绕无数匝。眷仰观察。辞退南行。</p></div>"
},{
    "title": "第五十二卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第五十二卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之八</p><p>尔时善财童子。<a href=\"/remen/zhengnian.html\" class=\"keylink\" target=\"_blank\">正念</a>思惟彼长者教。随顺菩萨<a href=\"/remen/jietuo.html\" class=\"keylink\" target=\"_blank\">解脱</a>之藏。正念菩萨诸忆念力。次第分别一切诸佛及诸<a href=\"/remen/fofa.html\" class=\"keylink\" target=\"_blank\">佛法</a>。一心正念诸佛法流。忆念<a href=\"/remen/shouchi.html\" class=\"keylink\" target=\"_blank\">受持</a>彼诸佛法。及佛<a href=\"/remen/zhuangyan.html\" class=\"keylink\" target=\"_blank\">庄严</a>长养<a href=\"/remen/puti.html\" class=\"keylink\" target=\"_blank\">菩提</a>。思惟正念一切诸佛不思议业。渐渐游行至光明山。登彼山上周遍推求。见<a href=\"/remen/gsyps.html\" class=\"keylink\" target=\"_blank\">观世音菩萨</a>住山西阿。处处皆有流泉浴池。林木郁茂地草柔软。结跏趺坐金刚宝座。无量菩萨恭敬围绕。而为演说大慈悲经。普摄<a href=\"/remen/zhongsheng.html\" class=\"keylink\" target=\"_blank\">众生</a>。见已。<a href=\"/remen/huanxi.html\" class=\"keylink\" target=\"_blank\">欢喜</a>踊跃不能自胜。合掌谛观目不暂瞬。作如是念。善知识者则是如来。善知识者一切法云。善知识者诸<a href=\"/remen/gongde.html\" class=\"keylink\" target=\"_blank\">功德</a>藏。善知识者十力妙宝。善知识者难见难遇。善知识者无尽智藏。善知识者功德山王。善知识者开发示导一切智门。能令一切入萨婆若海。究竟清净无上菩提。时观世音遥见善财。告言。善来童子。专求大乘摄取众生。直心深心乐求佛法。长养大悲救护一切。向普贤行。清净成满一切大愿。欲闻受持一切诸佛一切法云。增长善根而无厌足。顺善知识不违其教。从文殊师利<a href=\"/remen/zhihui.html\" class=\"keylink\" target=\"_blank\">智慧</a>功德大海所起。成就善根。得佛势力光明<a href=\"/remen/sanmei.html\" class=\"keylink\" target=\"_blank\">三昧</a>。离<a href=\"/remen/xiedai.html\" class=\"keylink\" target=\"_blank\">懈怠</a>心专求<a href=\"/remen/zhengfa.html\" class=\"keylink\" target=\"_blank\">正法</a>常见诸佛。远离众恶修诸善行。智慧成满净如<a href=\"/remen/xukong.html\" class=\"keylink\" target=\"_blank\">虚空</a>。尔时善财诣观世音。头面礼足绕无数匝。恭敬合掌于一面住。白言大圣。我已先发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。而未知菩萨云何学菩萨行修<a href=\"/remen/pusadao.html\" class=\"keylink\" target=\"_blank\">菩萨道</a>。答言。善哉善哉。善男子。乃能发阿耨多罗三藐三菩提心。善男子。我已成就大悲法门光明之行。<a href=\"/remen/jiaohua.html\" class=\"keylink\" target=\"_blank\">教化</a>成熟一切众生。常于一切诸佛所住。随所应化普现其前。或以惠施摄取众生。乃至同事摄取众生。显现妙身不思议色摄取众生。放大光网。除灭众生诸<a href=\"/remen/fannao.html\" class=\"keylink\" target=\"_blank\">烦恼</a>热。出微妙音而化度之。威仪<a href=\"/remen/shuofa.html\" class=\"keylink\" target=\"_blank\">说法</a>。神力<a href=\"/remen/zizai.html\" class=\"keylink\" target=\"_blank\">自在</a>。方便<a href=\"/remen/juewu.html\" class=\"keylink\" target=\"_blank\">觉悟</a>。显变<a href=\"/remen/huashen.html\" class=\"keylink\" target=\"_blank\">化身</a>。现同类身。乃至同止摄取众生。善男子。我行大悲法门光明行时。发弘誓愿。名曰摄取一切众生。欲令一切离险道恐怖。热恼恐怖。愚痴恐怖。系缚恐怖。杀害恐怖。贫穷恐怖。不活恐怖。诤讼恐怖。大众恐怖。死恐怖。恶道恐怖。诸趣恐怖。不同意恐怖。爱不爱恐怖。一切恶恐怖。逼迫身恐怖。逼迫心恐怖。愁忧恐怖。复次善男子。我出生现在正念法门。名字轮法门故。出现一切众生等身。种种方便。随其所应。除灭恐怖而为说法。令发阿耨多罗三藐三菩提心。得不退转。未曾失时。善男子。我唯知此菩萨大悲法门光明之行。诸大菩萨一切普贤大愿成满。究竟成就普贤所行。不断一切诸善根流。不断一切菩萨诸三昧流。一切劫流。修菩萨行未曾断绝顺三世流。善知一切成败诸世界流。断一切众生不善根流。出生一切众生诸善根流。除灭一切诸<a href=\"/remen/shengsi.html\" class=\"keylink\" target=\"_blank\">生死</a>流。我当云何能知能说彼功<a href=\"/remen/dexing.html\" class=\"keylink\" target=\"_blank\">德行</a>。尔时东方有一菩萨。名曰正趣。来诣此土。住金刚山顶。至此山时。<a href=\"/remen/suoposhijie.html\" class=\"keylink\" target=\"_blank\">娑婆世界</a>六种震动。众宝庄严。放大光明映蔽日月释梵天龙八部光明。悉如聚墨。普照<a href=\"/remen/diyu.html\" class=\"keylink\" target=\"_blank\">地狱</a>饿鬼畜生阎罗王处。灭除众苦。断除烦恼及诸病苦。普雨宝雨充满佛刹。乃至普雨一切庄严云雨。<a href=\"/remen/gongyang.html\" class=\"keylink\" target=\"_blank\">供养</a>如来。随其所应示现其身。然后来诣观世音所。时观世音告善财言。善男子。汝见此众中正趣菩萨不。答言。唯然已见。善男子。汝诣彼问。云何菩萨学菩萨行修菩萨道。时善财童子。头面敬礼观世音足。绕无数匝观察无厌。正念圣教深入智海。辞诣正趣。头面礼足右绕毕。恭敬合掌于一面住。白言大圣。我已先发阿耨多罗三藐三菩提心。而未知菩萨云何学菩萨行修菩萨道。</p><p>善男子。我已成就菩萨普门速行法门。白言大圣。于何佛所得此法门。所从来刹去此几何。发来久如。答言。善男子。此处难知。一切诸<a href=\"/remen/tianren.html\" class=\"keylink\" target=\"_blank\">天人</a>非人等所不能了。唯<a href=\"/remen/jingjin.html\" class=\"keylink\" target=\"_blank\">精进</a>不退。近善知识。佛所护念。具足善根。净正直心。得菩萨根。开智慧眼。多闻多知。菩萨境界。唯愿大圣。为我解说。我当承佛神力善知识力而得信解。答言。善男子。我所从来刹。名曰妙藏。<a href=\"/remen/fohao.html\" class=\"keylink\" target=\"_blank\">佛号</a>妙德。于彼佛所得此法门。从彼发来。已经不可说佛刹微尘等劫。于一念中。行不可说佛刹微尘等步。一步过不可说佛刹微尘等世界。所经诸国佛皆现在。以一切菩萨诸供养具而供养之。悉能了知彼世界中诸群生海。分别诸根。随其所应而为说法。放大光网普照十方。出妙音声演说正法。<a href=\"/remen/154932.html\" class=\"keylink\" target=\"_blank\">饶益</a>度脱彼诸众生。乃至十方亦复如是。善男子。我唯知此菩萨普门速行法门。诸大菩萨。普于十方无所不至。境界无量无能坏者。清净法身充满法界。分别了知诸众生道。满一切刹顺一切法。等观三世说平等法。随顺<a href=\"/remen/shijian.html\" class=\"keylink\" target=\"_blank\">世间</a>不着佛道。普至诸道无著无碍。我当云何能知能说彼功德行。善男子。于此南方有城。名婆罗波提。彼有一天。名曰大天。汝诣彼问。云何菩萨学菩萨行修菩萨道。时善财童子。头面敬礼正趣菩萨。绕无数匝。眷仰观察。辞退南行。</p><p>尔时善财童子。正念思惟菩萨无障碍行。一向专求正趣菩萨智慧境界。出生通明境界一切功德。精进坚固。欢喜无量。得不思议游戏<a href=\"/remen/shentong.html\" class=\"keylink\" target=\"_blank\">神通</a>。决定了知诸功德地。诸三昧地陀罗尼地。诸大愿地。诸辩才地。具诸力地。渐渐游行至于彼城。推问大天今在何所。时有人言。善男子。在此城内大法堂上。化现其身。大众围绕而为说法。尔时善财往诣其所。头面敬礼彼大天足。绕无数匝。恭敬合掌。于一面住。白言大圣。我已先发阿耨多罗三藐三菩提心。而未知菩萨云何学菩萨行修菩萨道。尔时大天出四长臂。取四海水。澡洗其面。洗已。取诸金华以散善财。作如是言。善男子。菩萨难闻难见。乃是世间奇特之法。诸男子中分陀利华。为众生归依。摄取饶益载育众生。普照一切。显现正道。远离愚痴。为众生师。救护正法。为众生将救护安隐。悉令得至一切智城。具足成就净身口业。永离众恶。于众生类。常以爱语。随其所应悉现其前。未曾失时。善男子。我已成就菩萨云网法门。白言大圣。此法门者境界云何。尔时大天。于善财前。积天金聚犹如山王。白银琉璃玻璃砗磲码瑙夜光离垢藏宝。明净宝。诸方便门摩尼宝。周罗宝。璎珞宝。吉由罗宝。庄严发宝。庄严童子宝。弥阿罗庄严宝。弥拘罗宝。赤真珠宝。庄严一切诸肢节宝。如意珠宝。皆悉积聚犹若山王。一切华。一切香。一切涂香。一切末香。一切鬘。一切衣。一切盖。一切幢。一切幡。一切娱乐具五欲境界。如是等积悉如山王。又复显现阿僧祇诸童女众。语善财言。善男子。汝取此诸物供养如来。惠施一切摄取众生。悉令众生。修檀波罗蜜。学檀波罗蜜。舍离一切。善男子。我以此物教汝惠施。教一切众生亦复如是。悉令众生以无贪善根普熏身心。近善知识。恭敬供养诸佛菩萨。出生长养一切善根。发阿耨多罗三藐三菩提心。复次善男子。若有众生贪五欲者。为彼显现不净境界。若瞋恚放逸憍慢诤讼。如罗刹鬼饮血食肉。悉教彼等修大慈悲。皆令永离瞋恚放逸。若懈怠者。为现水火盗贼恶王怨敌等难。善男子。如是等类诸恶众生种种方便灭不善根长养善根。除灭一切波罗蜜障碍怨敌。具足成满诸波罗蜜。超出障碍得无碍法。善男子。我唯知此菩萨云网法门。诸大菩萨帝释天王。灭一切烦恼阿修罗难。诸菩萨水。灭烦恼火。诸菩萨火。能烧一切众生贪爱。诸菩萨风。能散一切诸染着心。菩萨金刚。摧灭一切吾我之想。我当云何能知能说彼功德行。善男子。此阎浮提内。有一国土。名摩竭提。有道场地神。名曰安住。汝诣彼问。云何菩萨学菩萨行修菩萨道。</p><p>时善财童子。头面敬礼彼大天足。乃至辞退。趣摩竭国。诣彼道场安住地神。尔时一万地天各作是言。此来童子能摄众生即是佛藏。能破一切众生无明[穀-禾+卵]膜。生法王家。离垢无碍宝缯以冠其顶。智慧宝藏摧外道轮。时安住地天等一万地天。雨众香水以洒其地。扫以香风而以庄严。放大光明。普照三千<a href=\"/remen/daqianshijie.html\" class=\"keylink\" target=\"_blank\">大千世界</a>。众宝庄严。一切华树开敷鲜茂。一切果树悉成果实。一切泉源河池流相灌注。演出种种娱乐音声。诸天众宝庄严楼阁。异类众鸟皆悉欢喜出哀和音。无量宝藏自然涌出。尔时安住地神。告善财言。善来童子。汝欲自见曾于此处所种善根<a href=\"/remen/guobao.html\" class=\"keylink\" target=\"_blank\">果报</a>不乎。尔时善财。头面敬礼彼地神足。恭敬合掌于一面住。白言大圣。唯然欲见。时彼地神。即以足指按地。无量阿僧祇那由他宝藏开发显现。善男子。汝昔所种善根果报致此宝藏。自在随汝。善男子。我已成就菩萨不可坏藏法门。我于燃灯佛来。常护菩萨。修习菩萨行。深入智慧境界。尽其源底。大愿成满。净菩萨行。出生菩萨一切通明。具足菩萨诸力功德。成就菩萨不可坏法。游诸佛刹。闻一切佛所授记法。转一切法轮。一切修多罗法云。以大法光明教化众生。受持诸佛自在神力。善男子。乃往古世。过须弥山微尘等劫。有劫名庄严。世界名月幢。佛号善眼。于彼佛所得此法门。修习长养净此法门。于其中间。常遇不可说不可说佛刹微尘等佛。彼诸如来。往诣道场自在神力皆悉奉觐。于此佛所修集善根。善男子。我唯知此法门。诸大菩萨。常能随侍一切诸佛。悉闻受持彼诸佛法。深入诸佛秘密教法。于念念中。出净法身等一切佛。一切佛影藏出一切佛法。所行无坏。我当云何能知能说彼功德行。善男子。此阎浮提有城。名曰迦毗罗婆。彼有夜天。名婆娑婆陀。汝诣彼问。云何菩萨学菩萨行修菩萨道。时善财童子。头面敬礼安住地神。绕无数匝。辞诣彼城。</p><p>尔时善财童子。正念思惟安住天教菩萨不可坏藏法门。修诸三昧明诸三昧。观察菩萨诸法<a href=\"/remen/lvyi.html\" class=\"keylink\" target=\"_blank\">律仪</a>。菩萨自在游戏神通。观察菩萨一切净法。深入菩萨甚深智慧。究竟菩萨无坏法门。随顺菩萨无坏法门。深入菩萨诸法门海。渐渐游行至于彼城。从东门入中城而住。尔时善财。日没未久。随顺一切菩萨所教。一心欲见婆娑婆陀夜天。于善知识发如来想。普眼境界显现诸方。智慧悉至一切境界。清净<a href=\"/remen/fayan.html\" class=\"keylink\" target=\"_blank\">法眼</a>普见一切诸法界海。大智慧眼观察十方。见彼夜天。于彼城上虚空中住。处宝楼阁香莲华座。身如真金目发绀色。端严殊妙见者无厌。身服朱衣众宝庄严。顶上结发犹如梵王。于其身上。现一切星宿及其光明。化度无量世界众生。远离恶道。于一毛孔。皆悉睹见所化众生。或有生天。或得声闻缘觉。修菩萨行。种种方便。形色音声。诸语言法。所说正教。化度众生。随所经劫。诸菩萨等。教化众生。悉令修习菩萨诸行。勇猛精进修诸三昧诸神力门。菩萨自在神力境界。菩萨所住。菩萨光明。菩萨奋迅。菩萨法门以化众生。于一毛孔皆悉见闻。尔时善财。见闻此已心大欢喜。头面敬礼彼夜天足。绕无数匝恭敬合掌。于一面住。白言天神。我已先发阿耨多罗三藐三菩提心。信解因善知识得诸佛法。唯愿天神。开示显现一切智道。若有菩萨向此道者得十力地。尔时夜天。告善财言。善哉善哉。善男子。敬善知识随顺其教。若有菩萨随其教者。疾得阿耨多罗三藐三菩提。善男子。我已成就菩萨光明普照诸法。坏散众生愚痴法门。善男子。我于恶众生发大慈心。于不善业众生发大悲心。于修善众生发欢喜心。于<a href=\"/remen/shane.html\" class=\"keylink\" target=\"_blank\">善恶</a>众生发无二心。于染污众生发清净心。于邪道众生发正道心。于乐不净众生发乐净心。于乐生死众生发随顺法轮心。于乐声闻缘觉众生发安立一切智道心。善男子。我常如是思惟教化众生。于夜闇人静鬼神盗贼所游行时。<a href=\"/remen/biqiu.html\" class=\"keylink\" target=\"_blank\">比丘</a>离威仪时。重云烟尘昏蔽日月不见色时。若有众生。在城邑聚落山岩旷野。八方大海。乃至一切水陆众生。于此众生。以种种方便灭其恐怖。若有众生。遭于海难云难山难。大风洄澓及以波浪。迷惑失道不见边岸。遭如是等种种海难。我于尔时。或作船形。或作马王象王狗王阿修罗王海神王形。作如是等形。方便度脱众生海难。为陆地众生。或作净月及诸星宿。炬火电光诸宝光明。天身光明菩萨光明。以如是等无量方便救护众生。发如是心。我为一切众生常作归依。除灭烦恼。令畏死者得<a href=\"/remen/wuwei.html\" class=\"keylink\" target=\"_blank\">无畏</a>法。令贫穷者皆得富乐。为在山众生。或作果树或作流泉。迦陵频伽鸟等出妙音声。或作山神或作平地。以如是等无量方便度脱众生。发如是心。令诸众生免此山难。又令一切越生死山。为旷野众生。种种方便令其悦乐。入<a href=\"/remen/zhengjian.html\" class=\"keylink\" target=\"_blank\">正见</a>道。除灭饥渴。于如是等无量难中。救众生已。复作是念愿令众生速灭众苦。究竟一切安隐智道。见乐着国土众生受诸苦恼。种种方便灭其乐着。作如是念愿。令众生除<a href=\"/remen/wuyin.html\" class=\"keylink\" target=\"_blank\">五阴</a>着。住一切佛萨婆若境。见着聚落众生受诸苦恼。种种方便而为说法。令其厌离以法摄之。复作是念。令一切众生。离六入空聚超出生死。究竟得入一切智城。复次善男子。若有众生。迷于十方。以东为西。以西为东。乃至以上为下。以下为上。为此众生。无量方便断其迷惑。若欲出者开示门户。若失道者示导正路。若欲度者示以津济。无舟楫者而资给之。不知方域示其乐土。以如是等无量方便。显现开道而度脱之。发如是心。我已照除长夜昏冥。世间众事无不宣叙。又令众生永灭痴闇得清净眼。离众生相及诸邪见。常乐我净。计着众生及福伽罗。阴界诸入。不了<a href=\"/remen/yinguo.html\" class=\"keylink\" target=\"_blank\">因果</a>。行不善道。杀害众生。乃至邪见不孝父母。不供养<a href=\"/remen/shamen.html\" class=\"keylink\" target=\"_blank\">沙门</a><a href=\"/remen/poluomen.html\" class=\"keylink\" target=\"_blank\">婆罗门</a>。远离正道行不善业。诽谤正道欲坏法轮。毁菩萨众憎恶大乘。不赞菩提毁呰贤圣。行恶人法造五逆业。如是等类诸恶众生。我以明净慧光除其愚闇。令发阿耨多罗三藐三菩提心。究竟普贤菩萨所行。开十力道远离生死。现一切智城。诸佛境界诸佛神通。具足诸力现法持力。安住诸佛平等正法。现一切佛悉同一身。复次善男子。我见贫苦老病众生。种种方便而救济之。复作是念。以无上法摄彼众生。灭诸烦恼令得解脱。离生老病死忧悲苦恼恶道诸难。近善知识深入法界。离诸恶业净佛法身。置无老病死<a href=\"/remen/changzhu.html\" class=\"keylink\" target=\"_blank\">常住</a>法界。复次善男子。我见诸恶众生。远离正道趣于邪径。着诸倒见虚妄迷惑。具行不善身口意业。种种放逸依止恶法。于非正觉为正觉想。于正觉所非正觉想。近恶知识受诸苦恼。我见此已。无量方便除其邪惑安立正见。令于天人最为殊胜。复作是念。令诸众生。得出世间无上正道。不复退转。于一切智。满足普贤菩萨大愿。得一切智。而亦不离菩萨诸地。不坏众生性。尔时夜天。欲重宣明此法门义。承佛神力观察十方。即为善财以偈颂曰。</p><p>我所成妙法知时诸门地</p><p>照除愚痴闇普观一切法</p><p>无量无数劫我常修大慈</p><p>普覆诸群生善财应速具</p><p>成就大悲海出生三世佛</p><p>除灭一切苦善财速究竟</p><p><a href=\"/remen/fozi.html\" class=\"keylink\" target=\"_blank\">佛子</a>心欢喜远离世间恶</p><p>超出<a href=\"/remen/sanjie.html\" class=\"keylink\" target=\"_blank\">三界</a>苦受诸贤圣乐</p><p>远离有为恶声闻智解脱</p><p>满足如来力佛子应究竟</p><p>我以净天眼普观十方刹</p><p>于彼世界中见佛处道场</p><p>相好庄严身无量众围绕</p><p>放大光明海普照化众生</p><p>睹诸群生类死此而生彼</p><p>回流五趣中常受无量苦</p><p>以净天耳海普闻十方音</p><p>一切语言海皆悉能受持</p><p>一切诸如来无量微妙声</p><p>所转净法轮悉闻能受持</p><p>我以净鼻根法海中无碍</p><p>能入诸法门善财应究竟</p><p>我成大人相清净广长舌</p><p>随应演妙法佛子应究竟</p><p>清净妙法身三世如如等</p><p>随其所应化一切无不现</p><p>我心无所染清净如虚空</p><p>普摄一切佛而亦无所著</p><p>了知无量刹群生诸心海</p><p>分别一切根远离众虚妄</p><p>我以神通力遍游无量刹</p><p>普覆一切众调伏诸众生</p><p>智慧如虚空无比无尽藏</p><p>供养诸如来饶益一切众</p><p>清净广智慧分别诸法海</p><p>除灭众生惑佛子应究竟</p><p>通达三世法深入诸佛海</p><p>明了一切法无能测量者</p><p>一一微尘中悉见佛刹海</p><p>又睹诸如来此是普力地</p><p>见卢舍那佛道场成正觉</p><p>十方刹微尘悉转正法轮</p><p>尔时善财童子。白言天神。发阿耨多罗三藐三菩提心。为几时耶。得此法门其已久如乃能如是饶益众生。答言。佛子。乃往古世。过如须弥山微尘等劫。有世界名宝德。劫名寂静。有五百亿佛出兴于世。时有大城。名莲华光。有转轮圣王。名善法度。如圣王法成就七宝。城东有林名曰妙德。于此林中有菩提树。名一切佛自在光明。尔时一切法雷王佛。坐此树下成等正觉。放大光明普照世界。王玉女宝。名法慧月莲华光。于彼城内有一夜天。名曰净月。于中夜时。出微妙音告此玉女。汝应当知。一切法雷王佛。出兴于世。称扬赞叹彼佛功德。显现如来自在神力。发阿耨多罗三藐三菩提心。赞叹普贤菩萨一切愿行。时王玉女。供养彼佛及诸菩萨诸声闻众。善男子。尔时玉女法慧月莲华光者。岂异人乎。我身是也。善男子。我于彼佛种善根力。于须弥山微尘等劫。不堕地狱饿鬼畜生阎罗王处。不生下贱之家。具足诸根除灭众苦。常于天人中胜。不离善知识诸佛菩萨。不生五浊劫中。于彼诸佛菩萨所增长善根。于八十须弥山微尘等劫。安隐快乐。而未满足菩萨善根。复次善男子。过此须弥山微尘等劫已。复过一万劫。有劫名离忧。世界名离垢胜。有须弥寂静眼如来应供等正觉等五百如来。出兴于世。其佛国土或净或秽。彼世界中有一四天下。名曰离垢。城名庄严。我于尔时。为明胜长者女。名胜慧光。端正殊妙。彼净月天。以本愿力生此城中。复作夜天。名清净眼。时彼夜天。复于中夜来诣我家。显现妙色赞叹如来。又劝导我诣彼如来。放大光明在前引导。我于尔时与父母俱及其眷属。往诣须弥寂静眼如来所。供养恭敬。听佛说法。得菩萨三昧。名曰见<a href=\"/\" class=\"keylink\" target=\"_blank\">佛教</a>化众生明净慧光普照三世。得此三昧已。忆念过去须弥山微尘等劫所见诸佛。又闻彼佛所说经法。得光明普照诸法坏散众生愚痴法门。放大光明。照十佛刹微尘等世界。见彼刹中一切如来。往诣其所。知彼众生诸语言法心根欲性。为彼众生作善知识。随其所应显现其身。于念念中长养此法门。一身充满世界微尘等世界。乃至充满世界海微尘等世界海。悉见彼世界海微尘等世界海中一切如来。往诣其所。彼佛说法我悉闻持。分别了知彼诸如来本事愿海。彼诸如来严净佛刹。我亦严净。于彼世界中。随其所应示现其身化度众生。念念长养于此法门与法界等。善男子。我唯知此光明普照诸法坏散众生愚痴法门。诸大菩萨。究竟无量无边普贤所行。深入法界海。建智慧幢。得诸三昧。游戏神通。大愿成满。守护受持十方世界一切佛法。于念念中。悉能严净一切佛刹。满功德海。于念念中。教化一切诸群生海。智慧净日普照三世一切世界。教化一切众生。离垢净月。除灭一切众生热恼疑惑痴闇。于一切有海。心无所著。演出清净<a href=\"/remen/yuanman.html\" class=\"keylink\" target=\"_blank\">圆满</a>妙音。充满十方一切法界。于一一微尘中。显现一切自在神力。明净慧光普照三世。我当云何能知能说彼功德行。善男子。此阎浮提摩竭提国有一夜天。名甚深妙德离垢光明。汝诣彼问。云何菩萨学菩萨行修菩萨道。尔时善财。即以偈赞彼夜天曰。</p><p>我见清净身相好自庄严</p><p>如文殊师利亦如宝山王</p><p>具足净法身三世悉平等</p><p>普摄诸群生其心无所著</p><p>放演净光明遍照一切趣</p><p>于一毛孔中悉见诸星宿</p><p>离垢清净心如空满十方</p><p>摄取诸法王明净深智慧</p><p>一一毛孔中悉放无量光</p><p>十方诸佛所普雨功德云</p><p>一一毛孔中出诸变化身</p><p>充满十方界方便度众生</p><p>本为菩萨时净不思议刹</p><p>一一毛孔中皆悉得显现</p><p>若有见闻者悉获功德利</p><p>专求菩萨道成就佛菩提</p><p>若有见闻者发大欢喜心</p><p>远离恶道难除灭诸烦恼</p><p>千刹微尘劫赞叹其功德</p><p>诸劫犹可尽功德无穷已</p><p>时善财童子。头面敬礼彼夜天足。绕无数匝眷仰观察心无厌足。辞退游行向摩竭国。</p><p>尔时善财童子。一心思惟彼夜天神初发道心圆满清净。思惟是已。即得深入诸菩萨藏。出生菩萨诸大愿海。净诸菩萨波罗蜜道。逮得菩萨圆满诸地。住诸菩萨圆满行业。穷尽菩萨发趣道海。善能深入一切智海。皆悉救护一切众生。长养增广大慈悲云。于一切刹。出生普贤诸大愿行。渐渐游行。至甚深妙德离垢光明夜天所。头面礼足绕无数匝。恭敬合掌于一面住。白言天神。我已先发阿耨多罗三藐三菩提心。而未知菩萨云何修菩萨行具足诸地。答言。善哉善哉。童子。乃能发阿耨多罗三藐三菩提心。问菩萨行具足诸地。善男子。菩萨成就十法。则能具足菩萨所行。何等为十。一者得现前三昧见一切佛。二者得清净眼见一切佛相好严身。三者分别了知一切诸佛无量无边功德大海。四者无量无边<a href=\"/remen/foguang.html\" class=\"keylink\" target=\"_blank\">佛光</a>明海。悉能普照一切法界。五者于一毛孔。放一切众生数等大光明海。随其所应度脱众生。六者于一一毛孔。悉见一切宝光焰海。七者于念念中。出一切佛变化大海。充满法界。究竟一切诸佛境界。教化众生而无障碍。八者出一切佛妙音声海。转三世佛清净法轮。九者演说一切修多罗云。究竟佛音。深入一切诸如来海。十者现不思议佛自在神力化度众生。善男子。若有菩萨。具此十法。则满足菩萨一切诸行。善男子。我已成就菩萨寂灭定乐精进法门。悉见三世严净佛刹。一切诸佛及眷属海。无量无边佛神力海。分别了知佛名号海。转法轮海。知彼诸佛<a href=\"/remen/shouming.html\" class=\"keylink\" target=\"_blank\">寿命</a>无量音声微妙。法身清净充满法界。亦不着如来一切诸相。何以故。如来非过去。除灭世间一切取故。如来非未来。无所起故。如来非现在。无生身故。如来非灭。离语言道故。如来非实。现幻法故。如来非虚妄。饶益一切众生出兴世故。如来去无所至。灭死此生彼故。如来不可坏。法性无坏故。如来一性。离语言道故。如来无性。究竟法性故。善男子。我如是了知一切如来。开发增广菩萨寂灭定乐精进法门。照明庄严。深入随顺平等坚固境界。分别了知远离虚妄。发起大悲摄取众生。未曾舍离一心寂定。正受初禅。除灭意业。得寂智力。摄取众生。欢喜悦乐。入第二禅。舍离生死。寂灭<a href=\"/remen/niepan.html\" class=\"keylink\" target=\"_blank\">涅槃</a>。观众生性。修第三禅。灭一切众生诸烦恼苦。修第四禅。增长一切智菩提心愿。出生菩萨一切三昧海。巧妙方便。究竟菩萨一切法门海。成就菩萨游戏神通。出生菩萨自在所行。明净智慧深入普门法界。善男子。我如是修习菩萨寂灭定乐精进法门。种种方便度脱众生。在家放逸贪欲众生。令修不净想。不乐想。忧恼想。逼迫想。系缚想。罗刹想。<a href=\"/remen/wuchang.html\" class=\"keylink\" target=\"_blank\">无常</a>想。苦想。<a href=\"/remen/wuwo.html\" class=\"keylink\" target=\"_blank\">无我</a>想。空想。不自在想。老死想。令彼众生远离五欲。常乐正法信家非家。<a href=\"/remen/chujia.html\" class=\"keylink\" target=\"_blank\">出家</a>学道思惟<a href=\"/remen/zuochan.html\" class=\"keylink\" target=\"_blank\">坐禅</a>。为障乱声除鬼神怖。若于中夜欲出行时为开门户。光明照路除灭闇冥。赞佛法僧及善知识。又复赞叹近善知识。令诸众生。未生恶法方便不生。已生恶法方便令灭。未生善法方便令生。已生善法方便增广。行菩萨行修波罗蜜满足大愿。出生一切智习大慈悲。欲令众生得人天乐除灭<a href=\"/remen/wangxiang.html\" class=\"keylink\" target=\"_blank\">妄想</a>。增长善法顺萨婆若。善男子。我唯知此菩萨寂灭定乐精进法门。诸大菩萨。满普贤愿。具足普贤菩萨所行。究竟得离痴闇法界。具诸善根。成就如来智力光明。于佛境界无所障碍。住生死中心无所染。萨婆若愿具足成满。深入一切诸佛刹海。摄取一切诸佛大海。受一切佛妙法云海。灭一切众生生死闇海。萨婆若光照生死夜。我当云何能知能说彼功德行。善男子。去此不远。如来右面有一夜天。名曰喜目观察众生。汝诣彼问。云何菩萨学菩萨行修菩萨道。尔时甚深妙德离垢光明夜天。欲重宣明此法门义。以偈颂曰。</p><p>入于现前定普见三世佛</p><p>离垢清净眼分别诸佛海</p><p>观察诸<a href=\"/remen/foshen.html\" class=\"keylink\" target=\"_blank\">佛身</a>相好自庄严</p><p>一念无量力自在满法界</p><p>卢舍那如来道场成正觉</p><p>一切法界中转于净法轮</p><p>最胜知<a href=\"/remen/faxiang.html\" class=\"keylink\" target=\"_blank\">法相</a>寂灭无有二</p><p>妙色相庄严显现一切众</p><p>佛身难思议悉满诸法界</p><p>普于十方刹随应悉现前</p><p>一念放光明一切刹尘等</p><p>无量微妙色普照诸法界</p><p>如来一毛孔放不思议光</p><p>普照诸群生除灭众烦恼</p><p>如来一毛孔出无尽化海</p><p>充满诸法界显现众生类</p><p>如来一妙音充满诸法界</p><p>普雨<a href=\"/remen/ganlu.html\" class=\"keylink\" target=\"_blank\">甘露</a>法令发菩提心</p><p><a href=\"/remen/wuliangjie.html\" class=\"keylink\" target=\"_blank\">无量劫</a><a href=\"/remen/xiuxing.html\" class=\"keylink\" target=\"_blank\">修行</a>摄取诸群生</p><p>普见诸佛刹皆悉如电光</p><p>如来出世间普见群萌类</p><p>众生性境界悉能分别知</p><p>一切诸菩萨所住诸法门</p><p>于佛一毛孔悉能分别知</p><p>不远有夜天名喜目观察</p><p>汝往诣彼问云何菩萨行</p><p>时善财童子。头面敬礼彼夜天足。绕无数匝眷仰辞退。向喜目观察众生夜天。</p></div>"
},{
    "title": "第五十三卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第五十三卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之九</p><p>尔时善财童子。专求善知识。念因善知识生诸善法。善知识者。难见难遇。见善知识。灭诸乱想。见善知识。除灭一切诸缠障碍。见善知识。得萨婆若<a href=\"/remen/zhihui.html\" class=\"keylink\" target=\"_blank\">智慧</a>光明。见善知识。深入佛海。见善知识。得<a href=\"/remen/zhengnian.html\" class=\"keylink\" target=\"_blank\">正念</a>法云陀罗尼。<a href=\"/remen/shouchi.html\" class=\"keylink\" target=\"_blank\">受持</a>一切佛净法轮云。见善知识。具大悲海救护<a href=\"/remen/zhongsheng.html\" class=\"keylink\" target=\"_blank\">众生</a>。见善知识。智慧明净。悉能普照诸法界海。时喜目观察众生夜天。以威神力加善财童子。赞善知识诣善知识恭敬<a href=\"/remen/gongyang.html\" class=\"keylink\" target=\"_blank\">供养</a>。善知识者则是<a href=\"/remen/puti.html\" class=\"keylink\" target=\"_blank\">菩提</a>。善知识者则是<a href=\"/remen/jingjin.html\" class=\"keylink\" target=\"_blank\">精进</a>。善知识者难见难遇。善知识者是不可坏力。因善知识遍游十方断<a href=\"/remen/shengsi.html\" class=\"keylink\" target=\"_blank\">生死</a>流。悉能成辨一切大事。<a href=\"/remen/zhuangyan.html\" class=\"keylink\" target=\"_blank\">庄严</a>正道。得普门法门一切无碍。见善知识。不离本处。遍至十方一切佛所。尔时善财。即时了知见善知识成满无量诸大愿海。得一切智<a href=\"/remen/154932.html\" class=\"keylink\" target=\"_blank\">饶益</a>众生。灭除未来<a href=\"/remen/wuliangjie.html\" class=\"keylink\" target=\"_blank\">无量劫</a>苦。以大庄严而自庄严。一一微尘中。<a href=\"/remen/xiuxing.html\" class=\"keylink\" target=\"_blank\">修行</a>一切诸法界法。见十方海。知未来劫诸语言法及菩萨行。究竟一切诸菩萨行。于念念中得一切智。神力<a href=\"/remen/zizai.html\" class=\"keylink\" target=\"_blank\">自在</a>。诸庄严道。等三世佛。净法界流。不离法界境界。而能往诣充满法界善知识所。尔时善财。往诣喜目观察众生夜天。见彼夜天在如来所。于大众中。处宝莲华师子之座。正受菩萨普光喜幢法门。一切毛孔出众妙云。其有见者欣悦无厌。所谓智慧行云。饶益众生离于诤讼不着诸法。以平等心普摄众生。显三世菩萨修行<a href=\"/remen/bushi.html\" class=\"keylink\" target=\"_blank\">布施</a>。悉舍内外难舍之物。十方众生皆悉睹见。又于一切毛孔。出众生数等菩萨变<a href=\"/remen/huashen.html\" class=\"keylink\" target=\"_blank\">化身</a>云。充满法界现众生前。显示正受不动<a href=\"/remen/sanmei.html\" class=\"keylink\" target=\"_blank\">三昧</a><a href=\"/remen/juewu.html\" class=\"keylink\" target=\"_blank\">觉悟</a>众生。不乐<a href=\"/remen/sanjie.html\" class=\"keylink\" target=\"_blank\">三界</a>远离<a href=\"/remen/shijian.html\" class=\"keylink\" target=\"_blank\">世间</a>灭除生死。现<a href=\"/remen/tianren.html\" class=\"keylink\" target=\"_blank\">天人</a>中种种成败。教诸众生修不净观除净想倒。说有为行<a href=\"/remen/wuchang.html\" class=\"keylink\" target=\"_blank\">无常</a>变易苦恼之法。令诸众生深入佛戒。未曾暂离。受持诸佛清净禁戒。现无疑戒及以香戒。戒香普熏一切众生。又于一切毛孔。出众生数等妙色身云。显示众生截诸肢节。皆悉能忍堪受众苦。一切诃责恶骂皆悉忍受。于彼众生不生恚心。恭敬赞叹不生爱心。于一切众生不起我慢。显现诸法<a href=\"/remen/zixing.html\" class=\"keylink\" target=\"_blank\">自性</a>之忍。显现无尽<a href=\"/remen/putixin.html\" class=\"keylink\" target=\"_blank\">菩提心</a>智。除灭一切众生<a href=\"/remen/fannao.html\" class=\"keylink\" target=\"_blank\">烦恼</a>。修习忍法行菩萨行。显现清净金刚之身。显现如来清净无上色身。随其所应<a href=\"/remen/jiaohua.html\" class=\"keylink\" target=\"_blank\">教化</a>众生。又于一切毛孔。出诸趣种种色身云。勇猛精进。现一切智勇猛精进。现菩提境界而不退转。勇猛精进降伏诸魔。勇猛精进。于生死海。悉能救度一切众生。勇猛精进。除灭一切恶道诸难。勇猛精进。坏无智山。勇猛精进。恭敬供养一切如来。心无疲倦。勇猛精进。受持守护诸<a href=\"/remen/fofa.html\" class=\"keylink\" target=\"_blank\">佛法</a>轮。勇猛精进。坏散一切诸障碍山。勇猛精进。严净一切诸如来刹。得诸如来清净精进。教化度脱一切众生。又于一切毛孔。出种种色身云。以诸方便。除灭众生愁忧苦恼。悉令<a href=\"/remen/huanxi.html\" class=\"keylink\" target=\"_blank\">欢喜</a>。厌恶五欲。赞叹惭愧。调伏诸根。修行无上清净梵行。身口意善。显现世间一切所欲。皆不可乐。建立众生。令乐<a href=\"/remen/zhengfa.html\" class=\"keylink\" target=\"_blank\">正法</a>。出生正受九次第定。除灭众生一切烦恼。显现菩萨诸三昧海。通明自在神力境界。令诸众生皆悉欢喜身心柔软。灭烦恼热得清凉乐长养正法。又于一切毛孔。出诸趣种种身云。诣一切刹诸佛师长善知识所。恭敬供养心无疲倦。受持一切诸佛法轮。究竟一切佛海。显现一切法海。显现一切诸法实相。显现一切诸三昧门。清净智慧。分别一切众生心海。金刚智慧。坏散一切众生诸邪见山。出生<a href=\"/remen/yuanman.html\" class=\"keylink\" target=\"_blank\">圆满</a>明净慧日。于一念中。悉能除灭一切众生愚痴闇冥。令诸众生皆悉欢喜得萨婆若。又于一切毛孔。出一切众生数等身云。现种种色身。不思议身。随其所应悉现其前。以无量音。为诸众生。演说世间<a href=\"/remen/gongde.html\" class=\"keylink\" target=\"_blank\">功德</a>之藏。世间行业。一切三界皆不可乐。叹离三界诸恶邪见。远离邪道向一切智。超出声闻缘觉之地。于有为无为心无所著。背舍生死正向<a href=\"/remen/niepan.html\" class=\"keylink\" target=\"_blank\">涅槃</a>。而亦不舍诸趣往来。不舍发菩提心。成等正觉教化众生得一切智。又于一一毛孔。出一切佛刹微尘等变化身云。普现一切诸众生前。修普贤行满普贤愿。赞叹究竟一切大愿。于念念中。严净一切诸世界海。于念念中。恭敬供养一切诸佛。于念念中。悉能受持一切法海。于念念中。一一微尘中。出生一切世界海微尘等法界方便海。住持一切刹一切劫。净一切智道未曾休息。于念念中。悉入一切诸如来力。究竟三世方便海。于一切刹现自在力。令一切众生修菩萨行成满大愿得一切智。又于一一毛孔。出一切众生心等身云。悉现一切诸众生前。显现无量一切智力。不可穷尽。无能坏者。修不退转菩萨诸行。于生死法心无所染。降伏众魔灭烦恼力。坏散一切障碍山力。具大悲力。于一切劫修菩萨行心无疲倦。震动一切诸佛世界。令众生喜转净法轮。建立法幢制诸外道。修菩萨行力波罗蜜得一切智。又于一一毛孔。出一切众生心等种种色身云。充满无量诸众生界。随其所应现菩萨行。智力精进度众生海。分别了知一切众生心心所行海。一切众生诸根海。一切众生行海。教化众生未曾失时。明净智慧究竟法性。于念念中。明净智慧充满法界。了知一切世界成败及其庄严。自在神力诣诸佛所。恭敬供养。守护受持正法轮云。如是显现智波罗蜜。悉令众生皆大欢喜熙怡悦乐。身心柔软除灭热恼。远离忧戚弃舍众恶。调伏诸根心得<a href=\"/remen/jietuo.html\" class=\"keylink\" target=\"_blank\">解脱</a>。于一切智得不退转。如显现诸波罗蜜化度众生。显现菩萨一切功德化度众生。亦复如是。又于一切毛孔。显现喜目观察众生夜天。从初<a href=\"/remen/faxin.html\" class=\"keylink\" target=\"_blank\">发心</a>所为功德。求善知识往诣诸佛。恭敬供养修习善根。行檀波罗蜜。难舍能施。行尸波罗蜜。弃捐天下宫殿眷属。<a href=\"/remen/chujia.html\" class=\"keylink\" target=\"_blank\">出家</a>学道净修禁戒。行羼提波罗蜜。一切众生悉加恶言。无量逼切皆悉能忍。行毗梨耶波罗蜜。修诸苦行专求菩提。其心坚固而不退转。行禅波罗蜜。诸方便道满足。清净禅波罗蜜。于诸三昧而得自在。究竟一切诸三昧海。相续次第未曾断绝。行<a href=\"/remen/banruo.html\" class=\"keylink\" target=\"_blank\">般若</a>波罗蜜。清净菩萨圆满智慧。出明净慧日无尽慧藏。究竟智海。行方便波罗蜜。出生一切诸方便身。方便功德。方便清净。方便本事。<a href=\"/remen/xingyuan.html\" class=\"keylink\" target=\"_blank\">行愿</a>波罗蜜。出生一切诸愿净身。成满诸愿。随应行愿。及愿波罗蜜本事。行力波罗蜜。力波罗蜜<a href=\"/remen/yinyuan1.html\" class=\"keylink\" target=\"_blank\">因缘</a>功德。力波罗蜜方便海。分别演说力波罗蜜本事。行智波罗蜜。智波罗蜜出生。智波罗蜜净身。智波罗蜜说。智波罗蜜境界。智波罗蜜所摄。智波罗蜜光明。智波罗蜜本事。智波罗蜜分别行。智波罗蜜深入。智波罗蜜摄取诸法。随顺知法。知业。知刹。知劫。知三世。知佛出世。知佛智。知菩萨。知菩萨智。知菩萨住。知菩萨功德。知菩萨<a href=\"/remen/huixiang.html\" class=\"keylink\" target=\"_blank\">回向</a>。知诸大愿。知转法轮。知分别法。知入法海。知方便海。知法旋流。知诸法趣。如是等一切智波罗蜜。于一切毛孔皆悉显现化度众生。又于一切毛孔。出无量身云。所谓阿迦尼吒天身云。净居天身云。善现天身云。不热天身云。果实天身云。遍净天身云。无量净天身云。少净天身云。净果天身云。无量净果天身云。少净果天身云。光音天身云。无量光音天身云。少光音天身云。大梵天身云。梵辅天身云。梵身天身云。他化自在天王及他化自在天子天女身云。化自在天王及化自在天子天女身云。兜率天王及兜率天子天女身云。夜摩天王及夜摩天子天女身云。三十三天王及三十三天天子天女身云。提头赖吒天王及一切乾闼婆男女身云。毗楼勒叉天王及一切鸠槃荼男女身云。毗楼博叉天王及一切龙男女身云。毗<a href=\"/remen/shamen.html\" class=\"keylink\" target=\"_blank\">沙门</a>天王及一切夜叉男女身云。紧那罗王及一切紧那罗男女身云。摩睺罗伽王及一切摩睺罗伽男女身云。迦楼罗王及一切迦楼罗男女身云。阿修罗王及一切阿修罗男女身云。阎罗王及一切阎罗王男女身云。人王身云。男<a href=\"/remen/zinv.html\" class=\"keylink\" target=\"_blank\">子女</a>人童男童女身云。出如是等一切诸趣身云。声闻缘觉仙人身云。地水火风神。海神河神。山神林神。树神谷神味神药草神。园观神城郭神道场神。夜神昼神。<a href=\"/remen/xukong.html\" class=\"keylink\" target=\"_blank\">虚空</a>神方神道路神。身形神金刚力士神。出如是等一切身云。充满十方一切世界法界。为一切众生。现喜目观察众生夜天。从初发心所行功德。积集无量诸波罗蜜。次第受生死此生彼及其名号。近善知识值遇诸佛闻持正法。行菩萨行得诸三昧。次第睹见一切佛刹。及诸如来次第诸劫。得净智慧深入法界观察众生。知众生海死此生彼。得净天耳。次第悉闻一切音声。知他心智。次第了知众生心念。无依神足。次第自在充满十方。得诸菩萨次第法门。究竟菩萨诸法门海。菩萨自在。菩萨精进。菩萨得证正趣离生众生想。菩萨想菩萨胜妙清净功德。如是等类一切功德。彼化身云。悉为众生。以诸音声。分别解说开示显现。所谓风轮音声。水轮音声。火焰音声。大海音声。大地震动音声。山王相击音声。天城震动音声。天宝音声。诸天音声。龙王音声。夜叉王。乾闼婆王。阿修罗王。迦楼罗王。紧那罗王。摩睺罗伽王等音声。人王音声。梵王音声。天女歌颂音声。天乐音声。摩尼宝王音声。如来音声。菩萨音声。如来化身音声。以如是等种种音声。为诸众生。分别演说。喜目观察众生夜天从初发心一切功德。彼一一身云说此法时。念念中于一一方。严净不可说不可说诸佛世界。无量无边众生灭恶道苦。无量无边众生成就天乐。无量无边众生度生死海。无量无边众生安立声闻辟支佛地。无量无边众生得菩萨不可思议喜幢自在法门。于念念中。无量无边众生住如来地。</p><p>尔时善财童子。皆得见闻如上一切诸奇特事。正念思惟观察分别。深入定智安住平等。何以故。与彼夜天先同行故。佛护念故。成就不可思议诸善根故。具足菩萨根故。生佛家故。得善知识力故。一切诸佛神力持故。卢舍那佛本愿力故。善根熟故。堪受普贤菩萨行故。尔时善财。得菩萨欢喜净光明海。得十方一切诸如来力。得彼夜天离垢喜幢法门。即恭敬合掌。以偈赞叹彼夜天曰。</p><p>无量无数劫深学最胜法</p><p>随应所受化显现妙色身</p><p>了知诸群生愚痴颠倒惑</p><p>种种身方便度脱众生类</p><p>清净妙法身除灭烦恼热</p><p>非二现有二为化众生故</p><p>阴入及诸界皆悉无所著</p><p>具行及色身度脱一切众</p><p>不着内外法越度生死海</p><p>明净智慧光普照于一切</p><p>喜目天无著除灭众虚妄</p><p>众生乐着世为现佛法力</p><p>无碍三昧力一一毛孔中</p><p>出诸化身云供养十方佛</p><p>念念中出生诸佛方便力</p><p>摄取诸众生究竟一切法</p><p>观察诸有海业行庄严身</p><p>演说无碍法令众清净故</p><p>相好自庄严犹若普贤身</p><p>随应受化者显现无量身</p><p>尔时善财童子。偈赞叹已。白言天神。发阿耨多罗三藐三菩提心。为几时耶。得此法门其已久如。尔时夜天。以偈答言。</p><p>忆念过去世无量刹尘劫</p><p>尔时有一劫名曰寂静音</p><p>有都名香水其王名智慧</p><p>十二亿百千那由四天下</p><p>彼圣转轮王清净妙色身</p><p>三十二相具八十好庄严</p><p>妙身清净藏阎浮檀金色</p><p>光明照一切详步游虚空</p><p>彼王有千子勇猛身端正</p><p>大臣有一亿智慧悉贤明</p><p>采女有十亿端严如天后</p><p>大慈心柔软瞻奉给侍王</p><p>彼圣转轮王常以正法治</p><p>统领诸山地一切四天下</p><p>我时为宝女具足净<a href=\"/remen/fanyin.html\" class=\"keylink\" target=\"_blank\">梵音</a></p><p>身出金色光周照四万里</p><p>日光既已没中夜闲寂然</p><p>我当于尔时神瑞降善梦</p><p>见佛出世间号曰功德海</p><p>显现自在力充满十方界</p><p>放大光明海一切刹尘等</p><p>无量自在身充满于十方</p><p>大地六种动自然出妙音</p><p>如来兴出世天人悉欢喜</p><p>一切毛孔中出佛化身海</p><p>充满十方界随应而<a href=\"/remen/shuofa.html\" class=\"keylink\" target=\"_blank\">说法</a></p><p>我梦见如是如来自在力</p><p>闻说深妙法其心大欢喜</p><p>一万夜天神充满虚空中</p><p>赞叹彼如来闻已即觉悟</p><p>彼天告我言贤慧女速起</p><p>佛已兴汝国劫海难值遇</p><p>闻此音欢喜即见明净光</p><p>观察从何来道场树王所</p><p>时见如来身犹若宝山王</p><p>一切毛孔中放大光明海</p><p>见佛自在力其心大欢喜</p><p>即发弘誓愿令我获此德</p><p>我时觉大王普及诸眷属</p><p>见彼<a href=\"/remen/foguang.html\" class=\"keylink\" target=\"_blank\">佛光</a>明欢喜心无量</p><p>我时与彼王无量那由他</p><p>眷属四种兵往诣如来所</p><p>我于二万岁供养彼如来</p><p>七宝四天下一切悉奉施</p><p>时彼如来说功德普云经</p><p>大愿海庄严随应度众生</p><p>我发如是愿来世作夜天</p><p>诸有放逸者悉令远离之</p><p>尔时我初发无上菩提心</p><p>生死有为中未曾有忘失</p><p>从是后供养十亿那由佛</p><p>生死海受乐饶益诸群生</p><p>初佛功德海第二功德灯</p><p>第<a href=\"/remen/sanbao.html\" class=\"keylink\" target=\"_blank\">三宝</a>幢佛第四虚空智</p><p>第五莲<a href=\"/remen/huazang.html\" class=\"keylink\" target=\"_blank\">华藏</a>六无碍音月</p><p>第七法月王八圆满智灯</p><p>第九宝焰佛无上天人尊</p><p>第十化音声我已悉供养</p><p>如是等诸佛十亿那由他</p><p>犹未得慧眼究竟生死海</p><p>次第复有劫名曰天妙胜</p><p>世界名宝光五百佛兴世</p><p>初佛圆满月第二明净日</p><p>第三光明佛四须弥山王</p><p>第五华焰海第六智慧海</p><p>第七燃灯佛第八天德藏</p><p>九光明王幢第十普智王</p><p>如是等诸佛我已悉供养</p><p>未离乐<a href=\"/remen/wuyin.html\" class=\"keylink\" target=\"_blank\">五阴</a>非乐生乐想</p><p>次第复有劫名庄严梵音</p><p>尔时有世界名莲华灯云</p><p>彼有无量佛及其大眷属</p><p>我已悉供养闻受持正法</p><p>初佛宝须弥第二功德海</p><p>法界须弥幢第四法须弥</p><p>第五法幢佛第六法地佛</p><p>第七法力佛第八虚空慧</p><p>第九光焰山第十照明山</p><p>如是等诸佛我已悉供养</p><p>犹未了真实究竟诸法海</p><p>次第复有劫名曰欢喜德</p><p>尔时有世界名曰功德幢</p><p>彼劫有八十那由他诸佛</p><p>无量供养具奉彼诸最胜</p><p>初乾闼婆王二<a href=\"/remen/shouming.html\" class=\"keylink\" target=\"_blank\">寿命</a>树王</p><p>三功德须弥第四宝眼佛</p><p>第五卢舍那六光明庄严</p><p>第七法胜佛第八明净德</p><p>第九世间主十一切法王</p><p>如是等诸佛我已悉供养</p><p>犹未得妙智深入法界海</p><p>次第复有劫名曰寂静慧</p><p>尔时有世界名普光明云</p><p>有千佛兴世无量德庄严</p><p>除灭烦恼垢一切众清净</p><p>初<a href=\"/remen/fohao.html\" class=\"keylink\" target=\"_blank\">佛号</a>无诤第二无碍力</p><p>三法界光明四一切灯王</p><p>五婆楼那天第六众生归</p><p>七忍圆满灯八法具足灯</p><p>九光明严海第十光明王</p><p>如是等诸佛我已悉供养</p><p>犹未解真法游行一切刹</p><p>次第复有劫名曰香灯云</p><p>尔时有世界名曰清净起</p><p>一亿佛兴世严净一切劫</p><p>彼佛所说法我悉闻受持</p><p>初佛无量称第二法海佛</p><p>第三勇猛王四功德法王</p><p>第五胜法云第六天冠佛</p><p>第七智焰佛第八虚空音</p><p>第九等胜起第十妙德光</p><p>供彼诸佛已成就八正道</p><p>次第复有劫名明净坚固</p><p>尔时有世界名曰宝幢王</p><p>五百佛兴世彼诸如来等</p><p>我已悉供养求无碍法门</p><p>初佛圆满德第二寂静音</p><p>第三功德海第四日王佛</p><p>第五功德王第六须弥相</p><p>第七法王佛第八功德王</p><p>第九须弥山第十光明王</p><p>如是等诸佛我已悉供养</p><p>我皆悉严净一切最胜道</p><p>犹未得具足究竟深法忍</p><p>次第复有劫名曰为胜主</p><p>尔时有世界名寂静音声</p><p>八十那由他诸佛兴出世</p><p>我已悉供养于彼修正道</p><p>初佛号华聚第二海藏佛</p><p>第三功德起第四天周罗</p><p>第五摩尼藏第六金山佛</p><p>第七宝聚佛第八寂静幢</p><p>第九法幢佛第十智王佛</p><p>如是等诸佛我已悉供养</p><p>次第复有劫名曰千功德</p><p>尔时有世界名善化幢灯</p><p>六亿那由他诸佛兴出世</p><p>我已悉供养彼一切如来</p><p>初佛寂静幢第二智慧幢</p><p>第三百灯佛四功德云王</p><p>寂静光明王第六明净日</p><p>第七法灯佛第八光焰佛</p><p>九天功德藏第十智慧灯</p><p>如是等诸佛我已悉供养</p><p>未得无生忍究竟诸法海</p><p>次第复有劫名无著庄严</p><p>尔时有世界名无量胜光</p><p>时有三十六那由他佛出</p><p>如是等诸佛我已悉供养</p><p>初功德须弥第二虚空心</p><p>第三庄严智第四庄严藏</p><p>五法音声海六持法音声</p><p>第七化音声第八功德海</p><p>九功德海灯第十功德幢</p><p>彼诸如来等我皆悉值遇</p><p>功德幢如来出兴于世时</p><p>我为功德天供养彼最胜</p><p>时佛为我说庄严大愿海</p><p>陀罗尼念力皆悉能受持</p><p>我得明净眼三昧陀罗尼</p><p>于一一念中悉见最胜海</p><p>出生大悲藏深入方便云</p><p>心净如虚空悉得诸<a href=\"/remen/foli.html\" class=\"keylink\" target=\"_blank\">佛力</a></p><p>观察诸众生常乐我净倒</p><p>愚痴闇所覆烦恼起虚妄</p><p>邪见贪欲等无量诸恶业</p><p>一切诸趣中具受不善报</p><p>一切诸趣中种种业受身</p><p>生老病死患无量苦逼迫</p><p>我发无上心安乐彼众生</p><p>令至诸佛所成满如来力</p><p>满足大愿云常见一切佛</p><p>修习于正道具足诸功德</p><p>一向广专求无量功德云</p><p>法门波罗蜜充满诸法界</p><p><a href=\"/remen/fozi.html\" class=\"keylink\" target=\"_blank\">佛子</a>我尔时即得普贤行</p><p>分别深法界摄取一切法</p><p>成满一切地三世方便海</p><p>修习无碍行一念具佛智</p><p>善男子。尔时智慧转轮王者。岂异人乎。文殊师利童子是也。绍继转轮王姓诸如来种。使不断绝。时王贤慧宝女者我身是也。尔时夜天觉悟我者。普贤菩萨所变化也。我于尔时。初发阿耨多罗三藐三菩提心。发道心已。于佛刹微尘等劫。不堕恶道。常生天人。睹见诸佛。乃至功德幢佛所。得此普光喜幢法门。得此法门已。饶益化度无量众生。善男子。我唯知此法门。诸大菩萨于念念中。普诣一切诸如来所。具足成就精进大海。于念念中。满足一切诸大愿海。于念念中。出生一切未来劫菩萨诸行。于一一菩萨行中。出生一切佛刹微尘等身。彼一一身。充满一切诸法界海。于一一法界中。显现一切佛刹。随其所应现菩萨行。于一一佛刹中。究竟一切佛刹微尘等诸佛海。于一一佛所。究竟一切法界等如来自在神力。一一如来所。分别过去诸劫。行菩萨行。一一如来所。守护受持一切法轮。究竟三世如来诸方便海。我当云何能知能说彼功<a href=\"/remen/dexing.html\" class=\"keylink\" target=\"_blank\">德行</a>。善男子。此佛众中有一夜天。名曰妙德救护众生。汝诣彼问。云何菩萨学菩萨行具菩萨行净菩萨行。时善财童子。头面敬礼喜目观察众生夜天足。辞退而行。</p><p>尔时善财童子。正念思惟普光喜幢法门。分别深入开发显现。随顺善知识教。一向专求见善知识身心诸根。普游方面求善知识。思念善知识道。勇猛精进乃得值遇。同善知识一切善根。具足成就深妙方便。因善知识出生长养一切善根。发诸大愿。于一切劫。不离善知识。往诣妙德救护众生夜天所。尔时夜天。为善财童子。显现菩萨教化一切世间法门境界。相好严身。眉间白毫相中放大光明。名曰普慧焰灯净幢。无量光明以为眷属。普照一切世界。照已入善财顶充满其身。尔时善财。即得菩萨离垢圆满三昧。得此三昧已。于一切地水火风微尘。众宝微尘。香微尘。金刚微尘。摩尼微尘碎末微尘。一切庄严具微尘。一切境界微尘。如是等一一微尘中。悉见佛刹微尘等世界成败。风轮水轮金刚轮地轮。种种庄严众山围绕。无量大海诸天宫殿。诸杂宝树种种庄严。诸龙宫殿夜叉乾闼婆阿修罗迦楼罗紧那罗摩睺罗伽人非人等城郭宫殿。<a href=\"/remen/diyu.html\" class=\"keylink\" target=\"_blank\">地狱</a>饿鬼畜生阎罗王处。悉见五道众生死此生彼。分别了知彼诸世界。或有世界净。或有世界不净。或有世界趣净。或有世界趣不净。或有世界净不净。或有世界不净净。或有世界一向净。或有世界其形平正。或有世界其形如伏。或有世界其形四方。如是等一切世界。一切趣中。见彼夜天。于一切时。普现一切诸众生前。随其所应而度脱之。为地狱众生灭诸楚毒。为诸畜生灭恼害畏。为饿鬼众生除饥渴苦。为诸龙等灭一切畏。为欲界众生除欲界苦。为诸人类除闇冥畏。不活畏。恶名畏。大众畏。恶道畏。死畏。失善根畏。失菩提心畏。近恶知识畏。失善知识畏。声闻缘觉地畏。生死畏。不同意畏。非时受生畏。生恶人家畏。行恶业畏。<a href=\"/remen/yezhang.html\" class=\"keylink\" target=\"_blank\">业障</a>畏。烦恼障畏。报障畏。诸贪着畏。诸系缚畏。灭如是等一切怖畏。又复教化四生众生。所谓卵生胎生。湿生化生。有色无色。有想无想。非有想非无想众生。常现其前而教化之。满大愿力故。菩萨三昧力故。诸通明力故。出生普贤菩萨行力故。出生长养大悲海故。无碍大慈覆一切众生故。安乐一切众生故。摄取一切众生故。深入菩萨自在境界法门故。普现一切诸佛刹中为严净故。在一切法中智慧觉悟故。在一切佛所恭敬供养故。在一切佛法中守护正法故。在一切众生心海中度脱众生故。在一切众生诸根中调伏诸根故。在一切众生欲海中为除障碍得清净故。在一切众生愚痴闇中出生一切智光明故。尔时善财。见彼夜天自在神力不可思议菩萨境界一切世界教化众生成就菩萨一切法门自在神力。欢喜无量。头面礼足恭敬合掌。于一面住一心观察。尔时夜天。即舍相好妙庄严身。现夜天形。而不舍离自在神力。尔时善财。以偈颂曰。</p><p>善财合掌住谛观无厌足</p><p>见无量神力其心大欢喜</p><p>我见尊妙身相好自庄严</p><p>清净如虚空一切莫能坏</p><p>所放殊胜光无量刹尘等</p><p>种种微妙色普照于十方</p><p>一一毛孔放众生等光明</p><p>一一光明端出生宝莲华</p><p>从华出化身除灭众生苦</p><p>放诸香光明普熏十方界</p><p>雨无量华云供养诸最胜</p><p>放无量宝光一一如须弥</p><p>普照一切众除灭愚痴闇</p><p>口放净光明犹如无量日</p><p>普照卢舍那无量之境界</p><p>眼放净光明犹如无量月</p><p>普照群生类除灭愚痴曀</p><p>妙相等众生出生化身海</p><p>充满诸法界度脱三有海</p><p>清净微妙身一切无不见</p><p>远离水火贼王等一切难</p><p>喜目观察天教我诣尊所</p><p>见尊白毫相演出明净光</p><p>普照十方海除灭一切闇</p><p>显现自在力从我顶上入</p><p>光明入身已举体柔软乐</p><p>即得离垢定普见十方佛</p><p>悉能分别知一切诸微尘</p><p>一一微尘中普见十方刹</p><p>或有净世界或有不净刹</p><p>不净世界中众生受诸苦</p><p>不净世界中众生受苦故</p><p>示现三乘像而往救度之</p><p>清净佛国土无量宝庄严</p><p>诸佛大菩萨常乐于中住</p><p>一一微尘中普见净刹海</p><p>卢舍那积劫令彼土清净</p><p>一切佛刹中现坐菩提树</p><p>得成最正觉而转净法轮</p><p>我见妙德天诣彼严净刹</p><p>一切如来所恭敬而供养</p></div>"
},{
    "title": "第五十四卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第五十四卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之十</p><p>尔时善财。偈赞叹已。白言天神。甚奇甚特。此菩萨法门最为甚深。此法门者名为何等。得此法门其已久如。本修何行而致之乎。善男子。此处甚深。一切人天声闻缘觉所不能知。何以故。满普贤菩萨<a href=\"/remen/xingzhe.html\" class=\"keylink\" target=\"_blank\">行者</a>境界。大悲菩萨藏境界。救护一切<a href=\"/remen/zhongsheng.html\" class=\"keylink\" target=\"_blank\">众生</a>菩萨境界。除灭一切恶道诸难菩萨境界。一切佛刹中守护一切<a href=\"/remen/fofa.html\" class=\"keylink\" target=\"_blank\">佛法</a>令不断绝菩萨境界。一切劫中修菩萨行满大愿海菩萨境界。具足成就明净慧光灭一切众生愚痴闇障普照一切菩萨境界。于一念中明净<a href=\"/remen/zhihui.html\" class=\"keylink\" target=\"_blank\">智慧</a>普照三世诸方便海菩萨境界。善男子。谛听谛听。我当承佛神力为汝解说<a href=\"/remen/fozi.html\" class=\"keylink\" target=\"_blank\">佛子</a>。乃往古世。过世界微尘等劫。有劫名离垢<a href=\"/remen/yuanman.html\" class=\"keylink\" target=\"_blank\">圆满</a>。世界名明净妙德幢。有须弥山微尘等如来。出现于世。其佛世界七宝合成。众宝<a href=\"/remen/zhuangyan.html\" class=\"keylink\" target=\"_blank\">庄严</a>。其土圆满。离垢清净。宝网罗覆。金刚围山周匝围绕。有十万亿那由他四域天下。或有天下清净众生亦净。或有天下不净众生不净。或有天下净不净杂众生亦杂。或有天下清净一切众生善根具足无诸疾患。或有天下严净殊胜。但诸菩萨彼世界东际。近金刚山有四天下。名华灯幢。妙宝楼阁台观宫殿。上味饮食自然具足。瞻卜华树普覆一切。种种香树出妙香云。诸宝鬘树普雨鬘云。诸杂华树雨不思议众妙华云。诸末香树雨末香云。诸香王树雨妙香云。摩尼宝树雨种种宝。诸音乐树微风吹动。出和雅音充满<a href=\"/remen/xukong.html\" class=\"keylink\" target=\"_blank\">虚空</a>。日月明净妙宝光明普照一切。彼四天下有百万亿那由他诸王京都。一一王都有千渠水。微流回映众华普被。自然演出天音乐声。岸植宝树行列庄严。众宝为地。一一水间。有十亿千城。彼一一城。有十亿百千那由他聚落围绕。彼一一城。及一一聚落。各有无量亿那由他妙宝楼阁。而庄严之。彼阎浮提有一王都。名宝华灯。安隐丰乐人民炽盛。此诸众生。具足<a href=\"/remen/xiuxing.html\" class=\"keylink\" target=\"_blank\">修行</a>十善业道。时彼城中有转轮王。名曰明净宝藏妙德。为大法王。治以<a href=\"/remen/zhengfa.html\" class=\"keylink\" target=\"_blank\">正法</a>。从莲华生。具三十二大人之相。七宝成就。王有千子端正勇猛。有十亿大臣。王有宝女。名妙德成满。端严姝妙目发绀色身如天金。<a href=\"/remen/fanyin.html\" class=\"keylink\" target=\"_blank\">梵音</a>清净。身出光明照千由旬。彼有一女。名妙德眼。一切诸行皆悉具足。端正殊特观者无厌。有十亿百千那由他诸采女众。皆与圣王同善根行。身真金色。一切毛孔皆出妙香。众宝庄严超逾天女。尔时众生<a href=\"/remen/shouming.html\" class=\"keylink\" target=\"_blank\">寿命</a>无量。或有不定或有中夭。形色不同长短名号。音声善根<a href=\"/remen/jingjin.html\" class=\"keylink\" target=\"_blank\">精进</a>方便。亦悉不同。有好有丑有赞有毁。尔时有人。谓一人言。我色端严汝形鄙陋。共相陵毁。作恶业已。寿命色力所受快乐。皆悉损减。时彼城北有道场树。名普光明妙法音幢。众宝为根无能坏者。茎节枝叶众宝合成。皆悉齐等。出众宝云普覆一切。放众宝光普照十方。演妙音声宣扬如来<a href=\"/remen/zizai.html\" class=\"keylink\" target=\"_blank\">自在</a>神力。于其树前有香水池。名宝华光明真法音云。众宝为岸。有十亿百千那由他宝树围绕。彼一一树。如<a href=\"/remen/puti.html\" class=\"keylink\" target=\"_blank\">菩提</a>树。宝璎珞树周匝垂下。清净妙宝以为庄严。众宝楼阁无量无数周遍道场。彼香池中有一莲华。名三世一切佛庄严境界云。最初妙德幢佛。于彼华上成等正觉。化众生故。放大光明。名曰万岁。众生见者。知后万岁佛当出世。次后放光。名一切众生离垢<a href=\"/remen/huanxi.html\" class=\"keylink\" target=\"_blank\">欢喜</a>灯。众生见者。知九千岁佛当出世。次后放光。名离垢灯妙德藏。众生见者悉睹妙色。知八千岁佛当出世。次后放光。名一切众生业报音声。众生见者。分别了知自己业报。知七千岁佛当出世。次后放光。名起一切善根音声。若有众生诸根不具。触斯光明皆悉具足。知六千岁佛当出世。次后放光。名曰显现不可思议诸佛境界音声。众生见者。悉发明净自在之心。知五千岁佛当出世。次后放光。名曰严净一切佛刹。众生见者。见一切如来严净佛刹。知四千岁佛当出世。次后放光。名一切佛不可坏境界明净灯。众生见者。知佛自在无所不至。知三千岁佛当出世。次后放光名普照三世一切诸佛本事音声。众生见者。知一切如来过去本事无量大海。知二千岁佛当出世。次后放光。名离痴曀智如来净灯。众生见者。得平等净眼。普见一切严净佛刹。一切如来。一切众生。知一千岁佛当出世。次后放光。名一切众生见诸如来长养善根。众生见者。知后七日佛当出世。次后放光。名一切众生欢喜音声。众生见者。一心欢喜欲见如来。佛子。彼佛于一万岁中。放如是等无量光明。<a href=\"/remen/jiaohua.html\" class=\"keylink\" target=\"_blank\">教化</a>众生。满七日已。佛神力故。一切世界六种震动。尔时众生。于念念中见一切佛刹。皆悉清净众宝庄严。时彼世界众生。悉诣道场。一切金刚围山。须弥山王。一切诸山。一切变化。一切音声。一切大地。一切城邑垣墙宫殿。如是等一切诸物。出微妙音歌颂赞佛。又出一切香云。一切宝光明云。一切宝形像云。一切宝衣云。一切华云。一切末香云。一切宝庄严云。一切如来圆满光云。一切如来大愿声云。一切如来妙音声云。一切如来诸相好云。显现不可思议如来瑞应相云。出如是等一切妙云。<a href=\"/remen/gongyang.html\" class=\"keylink\" target=\"_blank\">供养</a>如来。时彼三世一切佛庄严境界云莲华周匝。出生十佛世界微尘等众宝莲华。彼一一莲华须上。有宝莲<a href=\"/remen/huazang.html\" class=\"keylink\" target=\"_blank\">华藏</a>师子之座。彼师子座上。有十佛世界微尘等菩萨摩诃萨。尔时妙德幢佛。于一切世界。随其所应转净法轮。令无量众生离恶道苦。无量众生生人天中。立无量众生于声闻缘觉之地。立无量众生于勇猛精进菩萨之行。立无量众生于离垢幢精进菩萨之行。立无量众生于法光明菩萨之行。立无量众生于清净根菩萨之行。立无量众生于平等诸力菩萨之行。立无量众生于一向专求入正法城菩萨之行。立无量众生于至一切处不可破坏神力自在菩萨之行。立无量众生于一切方便菩萨之行。立无量众生出生菩萨<a href=\"/remen/sanmei.html\" class=\"keylink\" target=\"_blank\">三昧</a>安住菩提。立无量众生修一切净行安住菩提。立无量众生发<a href=\"/remen/putixin.html\" class=\"keylink\" target=\"_blank\">菩提心</a>。立无量众生住<a href=\"/remen/pusadao.html\" class=\"keylink\" target=\"_blank\">菩萨道</a>。立无量众生清净诸波罗蜜。立无量众生于菩萨初地。乃至立无量众生于菩萨十地。立无量众生于菩萨大愿殊胜之行。立无量众生于普贤菩萨清净愿行。何以故。如来转不可思议自在法轮故。于念念中随其所应。以种种身种种方便种种<a href=\"/remen/shuofa.html\" class=\"keylink\" target=\"_blank\">说法</a>。度脱无量众生。尔时普贤菩萨。知宝华灯城王都众生。自恃色貌陵蔑他人。化现妙身端严殊特。往诣彼城。放大光明普照一切。时彼圣王身之光明。诸宝光明。宝女光明。宝树光明。日月星宿光明。皆悉映蔽。犹如聚墨在真金山。普贤菩萨身色光明。映蔽众光亦复如是。尔时众生。各作是念。今此光明。悉蔽我等不复显现。为是梵天诸天光耶。</p><p>尔时普贤菩萨。在彼圣王宝宫殿上。于虚空中而告之言。大王当知。佛兴于世。今在普光明妙法音幢菩提树下。时彼众生。见普贤菩萨相好严身无量光明。闻妙音声。欢喜无量发如是愿。令我等所作善根。得此妙身相好庄严。威仪无异。神力自在。除灭一切众生愚闇。<a href=\"/remen/juewu.html\" class=\"keylink\" target=\"_blank\">觉悟</a>一切。佛兴于世。趣趣受生。愿常不离此善知识。时彼圣王。与其宝女及诸眷属千子大臣并四种兵。上升虚空。放大光明照四天下。普为众生。以偈颂曰。</p><p>如来出<a href=\"/remen/shijian.html\" class=\"keylink\" target=\"_blank\">世间</a>普救诸群生</p><p>汝等应速起往诣导师所</p><p>无量无数劫或有佛兴世</p><p>演说深妙法<a href=\"/remen/154932.html\" class=\"keylink\" target=\"_blank\">饶益</a>一切众</p><p>普见诸群生愚痴颠倒惑</p><p><a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/shengsi.html\" class=\"keylink\" target=\"_blank\">生死</a>苦于彼起大悲</p><p>无量无数劫修习菩萨行</p><p>为化众生故发起无上悲</p><p>头目手足等难舍悉能施</p><p>无量无数劫专求佛菩提</p><p>无量无边劫如来难值遇</p><p>其有见闻者一切悉不虚</p><p>如来在道场处佛正法座</p><p>降伏一切魔得成最正觉</p><p>观察如来身放演无量光</p><p>种种微妙色除灭一切闇</p><p>一一毛孔中放光不思议</p><p>除灭愚痴曀令众悉欢喜</p><p>各辨众供具发大精进心</p><p>咸诣如来所恭敬设供养</p><p>尔时转轮圣王。赞叹佛已。以转轮王<a href=\"/remen/gongde.html\" class=\"keylink\" target=\"_blank\">功德</a>善根。兴十种云普覆虚空。往诣道场供养如来。所谓一切宝云。一切华云。一切衣云。一切宝衣云。一切宝网金铃云。一切坚固香云。一切如意珠云。一切妙宝幢云。一切宝宫殿云。一切庄严云。普覆一切庄严虚空供养如来。往诣佛所头面礼足绕无数匝。退坐普照宝藏之座。尔时妙德眼女。即解身上诸庄严具。奉散如来。时庄严具。于虚空中变成宝盖。众宝庄严。悉与一切诸宫殿等。端严齐整十宝庄严。金刚围山周匝围绕。其形犹如明净楼阁众宝庄严。无量龙王悉共执持。宝树围绕妙香普熏。于其盖中有菩提树。枝叶荣茂普覆法界。以无量庄严而庄严之。见卢舍那佛坐此树下。与不可说佛刹微尘等大菩萨俱。皆悉具足普贤菩萨一切所行。住菩萨住。无能坏者。又见一切世界诸王围绕如来。又见彼佛神力自在。又见一切诸劫次第世界成败。又见一切诸佛次第出世。又见普贤菩萨在一切佛所恭敬供养教化众生。又见彼一一世界中。悉有佛刹微尘等世界。种种安住种种庄严。种种清净种种劫。种种如来出兴于世。种种三世种种国土。种种法界种种诸道。种种入法界种种虚空。种种道场种种<a href=\"/remen/foguang.html\" class=\"keylink\" target=\"_blank\">佛光</a>。种种诸佛庄严师子之座。种种如来眷属。种种如来方便。种种转法轮。种种如来妙音说种种音声海说种种修多罗云。时彼女人见闻如是欢喜无量。尔时妙德幢佛。于大众中说修多罗。名一切如来法轮妙音。十佛世界微尘等修多罗。以为眷属。时彼女人闻此经已。即得一万三昧。身心柔软如初受胎。又如众生初受胜业<a href=\"/remen/guobao.html\" class=\"keylink\" target=\"_blank\">果报</a>。又如初生坚固吉树。所谓见现在一切诸佛三昧。普照一切佛刹三昧。深入三世三昧。一切如来妙音转法轮三昧。知一切佛愿海三昧。灭一切众生生死苦恼三昧。灭一切众生痴闇满足庄严大愿三昧。灭一切众生诸苦三昧。令一切众生具足快乐三昧。教化一切众生心无疲倦三昧。一切菩萨无碍幢三昧。菩萨降神母胎庄严三昧。得如是等一万三昧。复得净三昧心。不动心。欢喜心。正希望心。广大心。顺善知识教心。甚深萨婆若心。随顺方便海心。一切无著心。舍离一切世间境界心。究竟如来境界心。普照一切色海心。灭瞋恚心。爱念心。平等心。无疲倦心。不退转心。离<a href=\"/remen/xiedai.html\" class=\"keylink\" target=\"_blank\">懈怠</a>心。观一切法寂静心。随顺一切法海心。随顺分别一切法心。分别一切众生海心。救护一切众生心。普照一切世界心。满一切佛大愿海心。坏散一切障碍山心。积集无量功德山心。向佛十力心。普照一切菩萨境界心。长养一切菩萨诸功德心。充满一切十方海心。发平等心。成满佛刹微尘等诸愿海心。愿净一切如来刹心。如是等心。出生十佛世界微尘等法门。所谓教化一切众生法门。分别一切法界法门。究竟一切法海法门。于一切世界尽未来劫出生菩萨行法门。于一切世界尽未来劫住菩萨行法门。往诣一切佛所法门。值遇一切善知识法门。恭敬供养一切佛法门。于念念中出生一切智不断菩萨行法门。出生如是等十佛世界微尘等法门。出生普贤菩萨愿行。专求一切智。时彼女人得诸如来初<a href=\"/remen/faxin.html\" class=\"keylink\" target=\"_blank\">发心</a>愿。善男子。复于是前。过十大劫有世界。名日轮光照。<a href=\"/remen/fohao.html\" class=\"keylink\" target=\"_blank\">佛号</a>因陀罗妙德幢。此妙德眼女。因普贤菩萨善知识故。造莲华如来像。众宝庄严。发菩提心。善男子。尔时明净宝藏妙德转轮圣王者。岂异人乎。今<a href=\"/remen/mile.html\" class=\"keylink\" target=\"_blank\">弥勒</a>菩萨是也。时宝女妙德成满者。今寂静音夜天是也。妙德眼女者。我身是也。善男子。我以庄严具。供养妙德幢如来故。见佛无量自在神力。闻说正法。闻正法已。即得教化一切众生法门。恭敬供养须弥山微尘等一切如来。闻彼诸佛所说经法。皆悉<a href=\"/remen/shouchi.html\" class=\"keylink\" target=\"_blank\">受持</a>。于一念中。见彼一切佛刹一切如来及菩萨众。善男子。其后有劫名大光明。世界名种种庄严。有五百佛出兴于世。我悉恭敬供养此诸如来。其最初佛。名大悲幢。我为夜天恭敬供养。次后如来。名金刚那罗延幢。时我为转轮王。恭敬供养彼佛。为我说修多罗。名起一切如来性。十佛世界微尘等修多罗。以为眷属。次后如来。名无碍妙德住。时我为转轮王。恭敬供养彼佛。为我说修多罗。名普照一切众生诸根。须弥山微尘等修多罗。以为眷属。悉闻受持。次后如来。名明净焰妙德山庄严。时我为长者。恭敬供养彼佛。为我说修多罗。名普照三世藏。阎浮提微尘等修多罗。以为眷属。悉闻受持。次后如来。名一切法海起王。时我为阿修罗。恭敬供养彼佛。为我说经。名分别一切法界。五百修多罗。以为眷属。悉闻受持。次后如来。名甚深妙法海光。时我为龙女。雨如意摩尼宝云。恭敬供养彼佛。为我说修多罗。名长养欢喜海。百万亿修多罗。以为眷属。悉闻受持。次后如来。名宝焰功德山灯。时我为海神。雨众宝华云。恭敬供养彼佛。为我说修多罗。名法界方便海。世界微尘等修多罗。以为眷属。悉闻受持。次后如来。名功德海光圆满妙德。时我为仙人。在雪山住。与六万仙人俱。往诣彼佛。雨宝华云。恭敬供养彼佛。为我说修多罗。名法灯无所著。六万修多罗。以为眷属。悉闻受持。次后如来。名明净妙德藏。时我为地天。名夜平等义。与无量天俱。往诣彼佛。雨一切宝一切宝藏一切庄严云。恭敬供养彼佛。为我说修多罗。名起一切如来智藏。无量修多罗。以为眷属。悉闻受持。佛子。如是五百如来次第兴世。其最后佛。名法界虚空宝山妙德灯。时我为妓人。名曰善口。彼佛入城。我在空中。以一千偈。赞叹如来。尔时<a href=\"/remen/shizun.html\" class=\"keylink\" target=\"_blank\">世尊</a>。眉间白毫相。放大光明。名普照法界庄严。普照十方。照已入我身中。即得法界方便不退藏法门。佛子。如是等世界微尘等劫。诸佛兴世。我悉恭敬供养彼诸如来。所说正法悉闻受持。未曾忘失一句一味。于一一佛所。得三世甚深法界清净法身。一切智光普照一切。摄取普贤菩萨所行。于念念中。悉见无量无边诸佛。得无量无边净慧光明。普照一切。先未得未证普贤所行。今悉成满。何以故。说无量无边故。尔时妙德救护众生夜天。欲重明此义。以偈颂曰。</p><p>善财应谛听甚深难见法</p><p>普照于三世分别深法界</p><p>如我初发心专求无上道</p><p>随所得法门谛听我今说</p><p>过去久远世佛刹微尘劫</p><p>尔时有一劫名离垢圆满</p><p>时有世界名明净妙德幢</p><p>须弥微尘等如来出兴世</p><p>初佛妙德幢二普慧光焰</p><p>法幢德须弥第四师子佛</p><p>第五寂静王六号除灭恶</p><p>第七功德聚第八须弥山</p><p>第九妙德佛第十明净月</p><p>如是十如来彼劫初出世</p><p>次复有十佛初虚空方便</p><p>第二普光明三安住诸方</p><p>第四功德海第五高无上</p><p>第六最胜云第七功德佛</p><p>第八光焰山第九莲华佛</p><p>第十法界化是为第二十</p><p>初光明幢王第二智慧佛</p><p>第三心义佛因陀罗妙德</p><p>第五妙天佛第六勇猛王</p><p>第七智慧德第八光明幢</p><p>第九如来号超出一切世</p><p>第十莲华佛是为第三十</p><p>第一光焰山第二功德海</p><p>第三法光明第四妙莲华</p><p>第五众生眼第六香光明</p><p>七妙德宝山八乾闼婆王</p><p>第九明净智第十寂静色</p><p>初佛光智慧第二宝光明</p><p>三虚空妙德第四妙相佛</p><p>圆满功德光第六那罗延</p><p>第七妙须弥八功德转轮</p><p>九不可坏王第十宝山佛</p><p>初佛娑罗王第二妙德藏</p><p>第三光明王第四真实起</p><p>第五光明德六陀罗尼德</p><p>七光明甚深八法海音佛</p><p>第九须弥幢光明妙德佛</p><p>宝光焰如来是为第十佛</p><p>初佛梵光焰第二虚空音</p><p>第三法界光第四圆满光</p><p>第五分别光第六光明幢</p><p>第七虚空灯第八乐妙德</p><p>第九明净光妙功德如来</p><p>十寂静妙德大悲云如来</p><p>初<a href=\"/remen/foli.html\" class=\"keylink\" target=\"_blank\">佛力</a>光慧二众生现前</p><p>第三无上福第四妙德光</p><p>第五法起佛六风速妙德</p><p>第七净幢佛第八宝盖佛</p><p>第九妙德佛十普照三世</p><p>初佛号愿海第二光明德</p><p>第三金刚身四须弥妙德</p><p>第五正<a href=\"/remen/nianfo.html\" class=\"keylink\" target=\"_blank\">念佛</a>六幢王妙德</p><p>第七智慧灯第八无量宝</p><p>第九号方便明净法界佛</p><p>第十号法海明净智妙德</p><p>初佛号法宝功德转轮王</p><p>第三功德云第四忍辱灯</p><p>第五寂静音第六寂静幢</p><p>第七众生灯第八大愿佛</p><p>第九如来号不可坏幢王</p><p>第十号智慧焰起妙德佛</p><p>初佛号法王第二无碍智</p><p>三照语言海第四妙音声</p><p>第五妙德音第六自在佛</p><p>七十方一切众生现前佛</p><p>第八平等意九无上如来</p><p>第十号自然贤妙德最胜</p><p>如是等一切须弥尘数佛</p><p>彼诸如来等我已悉供养</p><p>佛刹微尘劫所出诸如来</p><p>悉恭敬供养逮得此法门</p><p>我于<a href=\"/remen/wuliangjie.html\" class=\"keylink\" target=\"_blank\">无量劫</a>修行得法门</p><p>善财闻思惟应当速究竟</p><p>善男子。我唯知此教化众生菩萨法门。诸大菩萨。究竟无量无边菩萨所行。悉从种种性海中。起种种正直身心。满诸根海。具足一切诸大愿门。修行无量诸三昧门。具足成就无量神力。修行无量智慧之行。入种种智。诸法光明普照一切。我当云何能知能说彼功<a href=\"/remen/dexing.html\" class=\"keylink\" target=\"_blank\">德行</a>。善男子。于此道场去我不远。有一夜天名寂静音。处宝幢莲华藏师子之座。百万阿僧祇诸天眷属围绕。汝诣彼问。云何菩萨学菩萨行修菩萨道。时善财童子。头面敬礼妙德救护众生夜天足。绕无数匝敬心辞退。</p><p>尔时善财童子。往诣寂静音夜天所。头面礼足绕无数匝。恭敬合掌于一面住。白言天神。我已先发阿耨多罗三藐三菩提心。我依善知识。学菩萨行入菩萨行。入菩萨行地。住菩萨行住。唯愿天神。为我解说。尔时夜天。告善财言。善哉善哉。善男子。乃能依善知识求菩萨道。善男子。我成就菩萨无量欢喜庄严法门。白言天神。此法门者为何所作。境界云何。何等方便为何等行。答言。善男子。我能清净一切众生心海。除灭尘垢。不断清净庄严之心。得不退境界坚固之心。不可动心。决定了知功德宝山庄严无染着心。常现前护一切众生心。见一切佛诸菩萨海无厌足心。清净菩萨正直力心。普照一切智慧海心。善男子。我为众生。灭除忧恼无量众苦。令其永离诸恶色声香味触意法。除灭众生爱别离苦怨憎会苦及余一切诸恶<a href=\"/remen/yinyuan1.html\" class=\"keylink\" target=\"_blank\">因缘</a>坏败大苦。住生死苦生老病死忧悲恼苦。令得如来无上快乐。一切城邑聚落众生。我悉救护令得安乐。广为说法。教令渐求一切种智。若见众生在家宫殿心乐著者。为彼说法。令知诸法真实之性。若见众生。与父母兄弟欢娱宴集。为彼说法。令与诸佛菩萨共会。若见众生妻子欢会。为彼说法。令竭生死爱欲之海。具足大悲等观一切。若见众生处王宫殿。为彼说法。悉令逮得贤圣快乐。若见众生着境界者。为彼说法。令得如来甚深境界。若见众生起瞋恚者。为彼说法。令得如来羼提波罗蜜。为懈怠者演说正法。令得菩萨清净毗梨耶波罗蜜。为乱心者演说正法。令得如来禅波罗蜜。为邪痴者演说正法。令得<a href=\"/remen/banruo.html\" class=\"keylink\" target=\"_blank\">般若</a>波罗蜜。为着<a href=\"/remen/sanjie.html\" class=\"keylink\" target=\"_blank\">三界</a>者演说正法。令出三有。为乐小法者演说正法。令其满足菩提大愿。为自安者演说正法。令具大愿饶益一切。为心劣者演说正法。令得菩萨力波罗蜜。为无智者演说正法。令得菩萨智波罗蜜。为无色者演说正法。令得如来清净色身。为危脆身者演说正法。令得无上清净法身。为恶色者演说正法。令得如来清净妙色。为苦恼者演说正法。令得如来无上快乐。为贫穷者演说正法。令得菩萨诸清净藏。为园观者演说正法。令一向求诸佛妙法。为在路者演说正法。令得一切智道。为聚落者演说正法。令出三界。为国土者演说正法。令过声闻缘觉及菩萨地。住如来地。为在城郭者演说正法。令入法王城普照一切。为在隅者演说正法。令得三世平等智慧。为在方者演说正法。令一切智常现在前观一切法。为贪欲多者演说正法。令观不净灭生死爱。为瞋恚多者演说正法。令得究竟大慈之海。为愚痴多者演说正法。令得智慧观诸法海。为等分者演说正法。令其分别诸胜愿海离生死乐灭生死苦显佛正法不着<a href=\"/remen/wuyin.html\" class=\"keylink\" target=\"_blank\">五阴</a>常行妙法。为懈怠者演说正法。令得庄严胜道。为憍慢者演说正法。令观一切诸法平等。为谄曲者演说正法。令得菩萨清净直心。善男子。我以如是等无量法施。摄取众生。灭恶道苦处<a href=\"/remen/tianren.html\" class=\"keylink\" target=\"_blank\">天人</a>乐。永离三界具诸功德。种种方便而化度之。欢喜无量。</p><p>复次善男子。我常观察菩萨大海。种种愿行。种种净身。种种净光。种种光焰。种种诸道趣萨婆若。入种种三昧海。显现种种自在神力。出生种种妙音声海。种种妙庄严身。种种方便入如来海。往诣种种诸佛刹海。究竟种种诸如来海。深入种种诸辩才海。普照种种如来境界。成就种种诸智慧海。<a href=\"/remen/chaodu.html\" class=\"keylink\" target=\"_blank\">超度</a>种种三昧印海。安住种种游戏法门。以种种门趣萨婆若。种种庄严虚空法界。种种庄严云普覆虚空。观察种种诸大众海。十方世界一切刹中。诸如来所。菩萨眷属。普雨种种妙庄严云。皆悉来会。安处种种庄严之座。深入如来方便大海。行诸法海。度种种智海。我见此已。起无量欢喜。与佛力等。又善男子。卢舍那佛不可思议清净色身。相好庄严。我见此已。起无量欢喜。卢舍那佛。于念念中。放法界等光。普照一切诸法界海。我见是已。起无量欢喜。卢舍那佛。于念念中。一一毛孔。放无量佛刹微尘等光。一一光明。有无量佛刹微尘等光。以为眷属。普照一切充满法界。除灭众生一切苦恼。我见是已。起无量欢喜。卢舍那佛。于念念中。从顶上两肩上。放一切佛刹微尘等宝光山云。普照一切充满法界。我见是已。起无量欢喜。卢舍那佛。一一毛孔。放一切佛刹微尘等香云。普熏十方一切佛刹。我见是已。起无量欢喜。卢舍那佛。一一相中。出一切佛刹微尘等相。充满一切诸世界海。我见是已。起无量欢喜。卢舍那佛。一一毛孔。出一切佛刹微尘等自在力云。初发心等清净波罗蜜。庄严菩萨诸地。我见是已。起无量欢喜。卢舍那佛。一一毛孔。念念出生不可说不可说佛刹微尘等诸龙王身。为见龙身而受化故。又出不可说不可说佛刹微尘等诸夜叉身乾闼婆阿修罗迦楼罗紧那罗摩睺罗伽等身。为见彼身而受化故。我见是已。起无量欢喜。卢舍那佛。一一毛孔。出不可说不可说佛刹微尘等转轮王身云。七宝成就。神力自在。充满法界。为见彼身而受化故。我见是已。起无量欢喜。卢舍那佛。一一毛孔。出不可说不可说佛刹微尘等梵王身云。出净梵音。为众生说法。为见闻彼而受化故。我见是已。于念念中。起无量欢喜。悉与法界萨婆若等。起者非起。得者非得。见者非见。入者非入。度者非度。满者非满。闻者非闻。何以故。分别了知法界性故。解三世法悉一性故。佛子。此菩萨无量欢喜庄严法门。有如是等无量境界。佛子。此法门者无量无边。究竟方便诸法海故。此法门者不可损减。萨婆若心不可坏故。此法门者不可穷尽。众生<a href=\"/remen/wangxiang.html\" class=\"keylink\" target=\"_blank\">妄想</a>不可尽故。此法门者最为甚深。寂静智境界故。此法门者最为广大。一切佛境界故。此法门者不可破坏。菩萨智所知故。此法门者不可称量。不可破坏满法界故。此法门者即是普门。于一相中。摄取一切自在力故。此法门者是第一法。一切法无身行无二故。此法门者非生。一切诸法悉如幻故。此法门者如电。摄萨婆若诸大愿故。此法门者如化。善能变化菩萨行故。此法门者如大地轮。饶益一切诸众生故。此法门者如大水轮。以广大悲润众生故。此法门者如大火轮。消竭众生诸贪爱故。此法门者如大风轮。立一切众生萨婆若故。此法门者犹如大海。功德庄严一切众生故。此法门者如须弥山。一切功德海中起故。此法门者如大城郭。一切法街巷而庄严故。此法门者犹如虚空。三世诸佛自在最无上故。此法门者犹如庆云。普雨众生<a href=\"/remen/ganlu.html\" class=\"keylink\" target=\"_blank\">甘露</a>法故。此法门者犹如白日。普照一切灭痴闇故。此法门者犹如满月。满足众生功德海故。此法门者如如。至一切故。此法门者如影。善能应化诸业报故。此法门者如响。随其所应为说法故。此法门者犹如电光。随其所应悉照知故。此法门者犹如树王。一切诸佛功德妙华。成就一切智果实故。此法门者犹如金刚。一切世间无能坏故。此法门者如随意宝王。出生无量自在力故。此法门者如离垢宝。悉分别知三世佛故。此法门者犹如宝幢。出一切佛平等法轮妙音声故。佛子。如此诸谕非谕为谕。尔时善财。白寂静音夜天言。菩萨修何等法。得此法门。答言。佛子。菩萨修行十妙法故。得此法门。何等为十。所谓菩萨修行<a href=\"/remen/bushi.html\" class=\"keylink\" target=\"_blank\">布施</a>。令一切众生海皆悉欢喜。修行净戒。成满诸佛功德大海。修行忍辱。了知一切诸法真性。修行精进。于萨婆若坚固不退。修行<a href=\"/remen/chanding.html\" class=\"keylink\" target=\"_blank\">禅定</a>。除灭一切众生<a href=\"/remen/fannao.html\" class=\"keylink\" target=\"_blank\">烦恼</a>。修行智慧。分别了知一切法海。修行方便。教化成熟一切众生海。修行大愿。于一切佛刹海。尽未来劫修菩萨行。修行诸力。于念念中。现一切刹成等正觉。修行无尽智。了三世法无所障碍。佛子。是为十妙法。菩萨摩诃萨。修行此法。起此法门。得此法门。净此法门。成此法门。长养增广不可沮坏。善财白言。天神。发阿耨多罗三藐三菩提心。为久如耶。答言。佛子。乃往古世。过二佛刹微尘等劫。有劫名普照幢。于此莲华藏庄严世界海东。过十世界海。有一世界海。名曰离垢众宝庄严。彼世界海中。有世界性。名一切佛光明愿音。彼世界性中。有一世界。名离垢光金色庄严。一切宝云而庄严之。众宝为地坚固不动。形如一切香妙德王。庄严楼阁皆悉清净。诸天宫殿充满其中。彼有王都。名曰普满妙德藏王。彼有道场。名一切众宝庄严藏月光明。其佛号不退法界妙音。于此道场。得阿耨多罗三藐三菩提。我于尔时。为菩提树神。名功德灯无边光幢。我见彼佛成等正觉。显现无量自在神力。我于尔时。发阿耨多罗三藐三菩提心。于彼佛所逮得三昧。名普照佛功德海。彼道场上。次有如来出兴于世。号法树功德山。彼菩提树神命终之后还生此处。为菩提树夜天。名妙德慧功德光明。闻彼如来转正法轮。复得无量欢喜。普照一切境界三昧。彼道场上。次有如来出兴于世。号一切法海妙音声王。值彼如来复得三昧。名成就一切法地。彼道场上。次有如来出兴于世。号宝光焰灯幢王。值彼如来复得三昧。名分别一切普照云。彼道场上。次有如来出兴于世。号功德须弥光王。值彼如来复得三昧。名照诸佛海。彼道场上。次有如来出兴于世。号法云妙音声王。值彼如来复得三昧。名一切法海灯。彼道场上。次有如来出兴于世。号智慧炬明净灯王。时我为天女。值彼如来复得三昧。名明净灯灭众生苦。彼道场上。次有如来出兴于世。号法勇幢妙德。值彼如来复得三昧。名三世佛普照藏。彼道场上。次有如来出兴于世。号法灯勇猛智慧师子。值彼如来复得三昧。名明净智普照一切无所障碍。彼道场上。次有如来出兴于世。号智力山王。值彼如来复得三昧。名普照三世众生根行。佛子。彼普照幢劫。离垢光金色庄严世界。如是次第有十佛世界微尘等如来。出兴于世。我于尔时。或为天王龙王夜叉王乾闼婆王阿修罗王迦楼罗王紧那罗王摩睺罗伽王。或为人王梵王。男<a href=\"/remen/zinv.html\" class=\"keylink\" target=\"_blank\">子女</a>人童男童女。皆悉值彼一切如来。恭敬供养。彼佛说法悉闻受持。于彼佛刹二佛世界微尘等劫。修菩萨行。经佛刹微尘等受生。最后命终。生此莲华藏庄严世界海。<a href=\"/remen/suoposhijie.html\" class=\"keylink\" target=\"_blank\">娑婆世界</a>中。作道场夜神。值拘楼孙如来。得三昧眼。名离垢一切香王光明。次值拘那含牟尼如来。复得三昧。名随顺普照一切刹海。次值迦葉如来。复得三昧。名妙音声海。分别一切众生音海。今复值见卢舍那佛。坐于道场菩提树下。成等正觉。于念念中。显现无量自在力海。复得菩萨无量欢喜庄严法门。得法门已。深入十不可说不可说世界海微尘等法界方便海。以此法界方便海。于一切佛刹微尘。一一微尘中。悉见十不可说不可说佛刹微尘等世界及彼诸佛。彼诸如来所说正法悉闻受持。又见卢舍那佛。于念念中。一切世界坐于道场成等正觉。出生无量自在神力。一一神力满法界海。我悉诣彼。所说正法悉闻受持。又复见彼一切诸佛。一一毛孔。出<a href=\"/remen/huashen.html\" class=\"keylink\" target=\"_blank\">化身</a>海满法界海。显现种种自在神力。于一切佛刹海。一切世界性。一切世界。一切诸趣。一切众生中。随其所应转正法轮。我以精进闻持陀罗尼故。悉能受持。<a href=\"/remen/zhengnian.html\" class=\"keylink\" target=\"_blank\">正念</a>思惟知味知义。明智慧藏圆满清净。分别了知一切法海。观察三世诸佛平等。出生一切方便法门。于一一方便。出生一切修多罗云。一一修多罗云。成就一切诸正法海。一一法海。摄取一切诸回转法。一一回转法。普出一切诸妙法云。一一法云。出生一切诸法波浪。一一波浪。逮得一切欢喜法海。一一欢喜法海。出生一切诸功德地。一一功德地。出生一切诸三昧海。一一三昧海。见一切佛海。一一佛所。得一切光明海。一一光明海。普照三世。得圆满智地。普照十方。知无量佛过去行海。照一切佛无量本事海。难舍能施。持无量净戒。行无量忍。长养清净菩萨精进。清净无量诸禅定海。了知如来般若波罗蜜海。普照如来无量方便海。了知如来长养功德智慧力波罗蜜。分别如来无量智波罗蜜海。普照如来过去无量菩萨诸地。无量佛地。神力自在。无量劫中所修习起。净无量佛过去菩萨地。修无量佛过去智地。照无量佛诸智慧地。知无量佛为菩萨时相续善根。知无量佛为菩萨时于一切劫海中一切佛海所修菩萨行。知无量佛为菩萨时出生佛刹海。无量菩萨行充满法界。种种方便门教化众生。普照十方诸世界海。为诸众生现自在力。普照如来一切智地转净法轮。悉闻受持一切法云。显现无量菩萨自在神力。普照诸佛相海行海力海。于念念中。知彼诸佛从初发心乃至无余<a href=\"/remen/niepan.html\" class=\"keylink\" target=\"_blank\">涅槃</a>遗法灭尽。善男子。汝所问我发心已来为几时者。如上所说。乃至来生此刹。供养卢舍那佛。如此世界供养拘楼孙佛乃至卢舍那佛。供养贤劫未来诸佛亦复如是。如供养贤劫诸佛。供养一切世界未来诸佛亦复如是。而彼离垢光金色庄严世界。今犹现在。是故善男子。汝当一心修此法门。尔时寂静音夜天。欲重明此法门义。以偈颂曰。</p><p>善财应谛听我说此法门</p><p>应生欢喜心勤修令究竟</p><p>无量诸劫海修习菩萨行</p><p>心净如虚空入一切智藏</p><p>闻三世佛法一心乐专求</p><p>于彼如来所修习诸功德</p><p>我见过去佛恭敬悉供养</p><p>闻佛说正法欢喜心无量</p><p>亦已悉恭敬供养于父母</p><p>一心乐专求究竟此法门</p><p>老病贫穷等诸根不具者</p><p>除灭彼苦恼悉令得安乐</p><p>水火官贼难怨敌诸恐怖</p><p>及海中诸难我皆救济之</p><p>众生烦恼业种种受报苦</p><p>摧破生死山救护诸群生</p><p>一切诸恶道无量楚毒苦</p><p>生老病死痛我当悉除灭</p><p>我愿无量劫安隐一切众</p><p>常见一切佛灭除生死苦。</p><p>善男子。我唯成就此无量欢喜庄严法门。诸大菩萨深入法海。分别一切劫。善知一切诸世界海成败之事。我当云何能知能说彼功德行。善男子。此道场上。如来众中。有一夜天。名曰妙德守护诸城。汝诣彼问。云何菩萨学菩萨行修菩萨道。尔时善财。赞叹寂静音夜天。以偈颂曰。</p><p>我受知识教来诣天神所</p><p>见无量净身安处天宝座</p><p>虚妄取诸相染着一切法</p><p>无智众生等不能知境界</p><p>清净妙色身一切诸天众</p><p>无量劫谛观其心无厌足</p><p>远离于五阴一切无所著</p><p>超出世疑惑显现自在力</p><p>不染内外法无碍心不动</p><p>明净智慧眼见佛自在力</p><p>身为正法藏心是无碍智</p><p><a href=\"/remen/chengfo.html\" class=\"keylink\" target=\"_blank\">成佛</a>智慧光普照诸群生</p><p>分别说心业庄饰诸世间</p><p>知心业<a href=\"/remen/zixing.html\" class=\"keylink\" target=\"_blank\">自性</a>现身等众生</p><p>知世悉如梦了佛如电光</p><p>一切法如响令众无所著</p><p>念念悉除灭三世众生惑</p><p>不取三世相而能演说法</p><p>一切佛刹海一切诸佛海</p><p>无量众生海无著修法门</p><p>时善财童子。头面敬礼彼夜天足。绕无数匝敬心辞退。</p></div>"
},{
    "title": "第五十五卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第五十五卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之十一</p><p>尔时善财童子。<a href=\"/remen/zhengnian.html\" class=\"keylink\" target=\"_blank\">正念</a>思惟。<a href=\"/remen/zhihui.html\" class=\"keylink\" target=\"_blank\">智慧</a>分别。随顺正趣。修广身证无量<a href=\"/remen/huanxi.html\" class=\"keylink\" target=\"_blank\">欢喜</a><a href=\"/remen/zhuangyan.html\" class=\"keylink\" target=\"_blank\">庄严</a>法门。往诣妙德守护诸城夜天所。见彼夜天。处普照一切宫殿宝师子座。不可说诸天眷属围绕。随方面身。一切<a href=\"/remen/zhongsheng.html\" class=\"keylink\" target=\"_blank\">众生</a>色身。普现一切众生前身。一切众生无所著身。一切众生身身。一切众生无上身。随顺<a href=\"/remen/jiaohua.html\" class=\"keylink\" target=\"_blank\">教化</a>一切众生身。游十方身。至一切十方身。究竟<a href=\"/remen/foshen.html\" class=\"keylink\" target=\"_blank\">佛身</a>。究竟教化一切众生身。善财见此身已。欢喜无量。头面礼足绕无数匝。恭敬合掌于一面住。白言天神。我已先发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。而未知菩萨云何学<a href=\"/remen/pusadao.html\" class=\"keylink\" target=\"_blank\">菩萨道</a><a href=\"/remen/154932.html\" class=\"keylink\" target=\"_blank\">饶益</a>众生。以无上摄法摄取众生顺如来业亲近法王。时彼夜天。告善财言。善哉善哉。<a href=\"/remen/fozi.html\" class=\"keylink\" target=\"_blank\">佛子</a>。为救护一切众生故。问菩萨行。为严净一切佛刹。<a href=\"/remen/gongyang.html\" class=\"keylink\" target=\"_blank\">供养</a>一切佛。住一切劫。救护一切众生。守护一切如来种姓。究竟十方一切法界海平等之心。充满一切。悉闻<a href=\"/remen/shouchi.html\" class=\"keylink\" target=\"_blank\">受持</a>一切诸佛所转法轮。随其所应雨<a href=\"/remen/ganlu.html\" class=\"keylink\" target=\"_blank\">甘露</a>法故。问菩萨行。善男子。我已成就甚深妙德<a href=\"/remen/zizai.html\" class=\"keylink\" target=\"_blank\">自在</a>音声法门。是故佛子。我为胜大法师。无所挂碍。于一切法心无所著。分别如来一切法藏。安住如来大慈大悲。建立众生于<a href=\"/remen/puti.html\" class=\"keylink\" target=\"_blank\">菩提</a>心。得一切利不舍菩提心。长养一切善根。为一切众生调御大师。安立众生一切智道故。于一切世界为明净日。照一切众生无量善根故。等心观察一切众生。不舍一切众生。出生长养一切善根。甚深智慧观净尔焰。断一切不善业行诸善业救护众生。显现一切诸佛世界。<a href=\"/remen/xiuxing.html\" class=\"keylink\" target=\"_blank\">修行</a>严净诸本事业。立一切众生清净善根。令值一切诸善知识无能坏者。立一切众生佛正教故。佛子。我常以法施为首。出生长养诸白净法。一切智心坚固不动。如金刚藏不可沮坏。心常依止<a href=\"/remen/foli.html\" class=\"keylink\" target=\"_blank\">佛力</a>。魔力。善知识力。心坏一切诸结业山。心能专求一切智因满白净法无碍法门一切种智。佛子。我以如是智慧光明净诸众生。无量善法饶益一切。复次佛子。我以十行观察法界。随顺法界摄取法界。何等为十。所谓知法界无量。智慧无量故。知法界无量无边。悉见一切诸如来故。知<a href=\"/remen/fofa.html\" class=\"keylink\" target=\"_blank\">佛法</a>界无量无边。诣一切刹。恭敬供养一切佛故。知法界无分齐。于一切世界海。行菩萨行故。知法界不可坏。究竟如来不可沮坏<a href=\"/remen/yuanman.html\" class=\"keylink\" target=\"_blank\">圆满</a>智故。知法界一。如来妙音一切众生无不闻故。知法界自然清净。教化一切众生满佛愿故。知法界遍至众生。深入普贤菩萨行故。知法界一切庄严。普贤菩萨行自在庄严故。知法界不可灭。一切智善根充满法界。令诸众生悉清净故。佛子。我以此十行观察法界。增长善根。知佛奇特境界不可思议。佛子。我如是正念思惟。以一万陀罗尼为众生<a href=\"/remen/shuofa.html\" class=\"keylink\" target=\"_blank\">说法</a>。所谓摄取一切诸法圆满陀罗尼。持一切法圆满陀罗尼。一切法云雷震圆满陀罗尼。诸佛起住圆满陀罗尼。转一切佛名号轮圆满陀罗尼。分别演说三世诸佛大愿海圆满陀罗尼。摄一切乘海圆满陀罗尼。照一切众生业海灯藏圆满陀罗尼。一切法现前旋流勇猛圆满陀罗尼。一切智勇猛圆满陀罗尼。以如是等万陀罗尼。为一切众生分别说法。</p><p>复次佛子。我或为众生说闻慧法。或为众生说思慧法。或为众生说<a href=\"/remen/xiuhui.html\" class=\"keylink\" target=\"_blank\">修慧</a>法。或说一有。或说一切有海。或说一佛海。或说一切佛名号海。或说一世界。或说一切世界海。或说授一记。或说授一切记海。或说一佛眷属海。或说一切佛眷属海。或说一佛法轮。或说一切佛法轮海。或说一修多罗。或说一切佛修多罗海。或说一会。或说一切会海。或说一萨婆若心。或说一切菩提心海。或说一乘。或说一切乘海。佛子。以如是等无量方便。为诸众生敷演不可说不可说法。佛子。我深入此无坏法界。皆悉究竟如来<a href=\"/remen/zhengfa.html\" class=\"keylink\" target=\"_blank\">正法</a>。以无上法施摄取众生。尽未来劫。修习普贤菩萨所行。佛子。我已成就此甚深妙德自在音声法门。于念念中。悉能长养一切法门。充满法界。尔时善财白夜天言。妙哉。天神。如此法门最为甚深。得此法门其已久如。答言。佛子。乃往古世。过转世界微尘等劫。有劫名离垢光明。时有世界。名法界妙德云。有四天下微尘等香须弥山庄严。于莲华中出一切佛妙愿音声。一切众生净业所起众宝合成。形如莲华清净无垢。有须弥山微尘等众妙宝树。周匝围绕。有须弥山微尘等众妙宝香。以为庄严。有须弥山微尘等诸四天下。庄严世界。一一四天下。各有不可说不可说城。彼世界中有四天下。名庄严幢。彼四天下有王都城。名普宝华光。于彼城外有道场。名法王宫殿光明。其道场上。有须弥山微尘等佛。出兴于世。其最初<a href=\"/remen/fohao.html\" class=\"keylink\" target=\"_blank\">佛号</a>法海雷音光明王。时有转轮王。名离垢光明。于彼佛所守护正法。闻持正法修多罗海。佛灭度后<a href=\"/remen/chujia.html\" class=\"keylink\" target=\"_blank\">出家</a>学道。正法欲灭。于大劫中有恶劫起。<a href=\"/remen/fannao.html\" class=\"keylink\" target=\"_blank\">烦恼</a>炽盛。众生恚怒忿毒交诤。诸<a href=\"/remen/biqiu.html\" class=\"keylink\" target=\"_blank\">比丘</a>众背<a href=\"/remen/gongde.html\" class=\"keylink\" target=\"_blank\">功德</a>利。心乐放逸。常好王论贼论女论国论海论<a href=\"/remen/shijian.html\" class=\"keylink\" target=\"_blank\">世间</a>之论。乐如是等种种诸论。时王比丘作如是念。如来无量阿僧祇劫修集妙法。云何此诸比丘而共毁灭。彼王比丘即升<a href=\"/remen/xukong.html\" class=\"keylink\" target=\"_blank\">虚空</a>。放大光明云。无量种色。普照十方一切世界。除灭一切众生烦恼。立无量众生无上菩提。复令正法于六万五千岁而得兴盛。时有<a href=\"/remen/biqiuni.html\" class=\"keylink\" target=\"_blank\">比丘尼</a>。名法轮化光。是彼转轮王女。十万比丘尼以为眷属。见父王比丘光明神变。即发阿耨多罗三藐三菩提心。得一切佛灯明<a href=\"/remen/sanmei.html\" class=\"keylink\" target=\"_blank\">三昧</a>甚深妙德自在音声法门。得已。身心柔软。法海雷音光明王佛。神力自在。一切功德悉现在前。佛子。时转轮王。随彼如来。转正法轮。兴隆法者。岂异人乎今普贤菩萨摩诃萨是也。法轮化光比丘尼者。我身是也。我于尔时。守护佛法。建立十万比丘尼众。得不退转地。又令摄取一切如来法门三昧。法轮光明三昧。又复建立入一切法海方便<a href=\"/remen/banruo.html\" class=\"keylink\" target=\"_blank\">般若</a>波罗蜜。佛子。次有如来。出兴于世。名离垢法山。我得值遇。次有如来。名法圆满光明周罗。次有如来。名法日妙德云。次有如来。名法海分别妙音声王。次有如来。名法日圆满灯。次有如来。名法化幢云。次有如来。名法焰山幢王。次有如来。名甚深法妙德月。次有如来。名法智普光明藏。次有如来。名普智境界<a href=\"/remen/juewu.html\" class=\"keylink\" target=\"_blank\">觉悟</a>众生。次有如来。名妙德山王。次有如来。名普门普贤须弥山。次有如来。名一切法<a href=\"/remen/jingjin.html\" class=\"keylink\" target=\"_blank\">精进</a>幢。次有如来。名宝华妙德云。次有如来。名寂静甚深光明周罗。次有如来。名法焰大慈光明月。次有如来。名光焰妙德海。次有如来。名智慧日普照一切。次有如来。名圆满普智。次有如来。名无上智觉明王。次有如来。名功德焰华灯。次有如来。名智慧师子幢王。次有如来。名普日光明王。次有如来。名须弥相庄严。次有如来。名勇猛日普光明。次有如来。名法网觉妙德月。次有如来。名法莲华敷善德妙音。次有如来。名相日普光明。次有如来。名普光妙德正法音声。次有如来。名<a href=\"/remen/wuwei.html\" class=\"keylink\" target=\"_blank\">无畏</a>妙德那罗延师子。次有如来。名普智健幢。次有如来。名敷法莲华身。次有如来。名功德华妙法海。次有如来。名道场觉妙德月。次有如来。名法炬妙德月。次有如来。名普照光明周罗。次有如来。名法幢灯。次有如来。名妙德海幢云。次有如来。名名称山妙德云。次有如来。名栴檀妙德月。次有如来。名明净普妙德华。次有如来。名普照众生光明王。次有如来。名钵头摩华妙功德藏。次有如来。名香焰光明王。次有如来。名钵头摩因。次有如来。名明净相山。次有如来。名普称功德幢。次有如来。名普门光明须弥山。次有如来。名妙德法城光明。次有如来。名明净功德山。次有如来。名胜相妙德。次有如来。名法力勇猛幢。次有如来。名法轮光明妙音。次有如来。名功德光焰楼阁智光。次有如来。名无上妙法轮月。次有如来。名明净法钵头摩觉幢。次有如来。名宝钵头摩光藏。次有如来。名宝尸弃云灯。次有如来。名智觉华。次有如来。名种种焰妙德须弥山藏。次有如来。名圆满焰妙德王。次有如来。名功德云庄严光明。次有如来。名法山云幢。次有如来。名普明净功德山。次有如来。名法日云灯王。次有如来。名法云名声自在王。次有如来。名法圆满云。次有如来。名善觉明净智幢。次有如来。名法圆满善觉妙德月。次有如来。名金色山贤。次有如来。名明净贤妙德须弥山。次有如来。名普智慧云妙声。次有如来。名法力妙德楼阁。次有如来。名香焰妙德王。次有如来。名金色摩尼山妙声。次有如来。名白毫藏一切法圆满光明。次有如来。名明净法轮。次有如来。名无上清净尸罗山。次有如来。名普精进炬光照云。次有如来。名广三昧海天冠光明。次有如来。名宝焰妙德王。次有如来名法炬宝帐妙声。次有如来。名法云空光明师子。次有如来。名相好庄严幢月。次有如来。名光明焰山电云。次有如来。名无碍虚空法光。次有如来。名乐智华敷。次有如来。名世间主光明妙声。次有如来。名法三昧光明妙音。次有如来。名法音真宝藏。次有如来。名法光明焰妙声海。次有如来。名普照三世相幢。次有如来。名法圆满山光明。次有如来。名法界师子光明。次有如来。名法界师子焰。次有如来。名明净妙德须弥山。次有如来。名一切三昧海师子。次有如来。名普智光明灯。佛子。于离垢光明劫中。如是等须弥山微尘等如来。出兴于世。其最后佛。名法界城明净智灯。彼诸如来我悉恭敬供养。闻法受持出家学道。守护佛法。于彼诸佛所。种种方便入此甚深妙德自在音声法门。以种种方便化众生海。复次。佛子。复有佛刹微尘等劫中诸佛出世。我亦皆悉恭敬供养。是故。佛子。一切众生长寝<a href=\"/remen/shengsi.html\" class=\"keylink\" target=\"_blank\">生死</a>。唯我独觉。复能觉悟一切众生。守护心城离<a href=\"/remen/sanjie.html\" class=\"keylink\" target=\"_blank\">三界</a>城。入一切智无上法城。善男子。我唯成就此甚深妙德自在音声法门。除灭众生两舌口过。令净实语。诸大菩萨。决了众生诸语言道。于一念中。觉悟一切众生之心。深入众生语言音海。善知众生施设语法。分别了知一切法海。深入摄取一切诸法陀罗尼海。善巧方便为众生出一切法云。究竟度脱一切众生。摄取众生立无上业。随顺净智分别业藏。能师子吼法施一切。得诸法地圆满陀罗尼。我当云何能知能说彼功<a href=\"/remen/dexing.html\" class=\"keylink\" target=\"_blank\">德行</a>。善男子。此佛众中。有一夜天。名开敷树华。汝诣彼问。云何菩萨学一切智。安立众生于萨婆若。尔时妙德守护诸城夜天。欲重明此法门义。以偈颂曰。</p><p>佛子深法门虚空如如性</p><p>分别三世佛无量诸法界</p><p>出生无量门不思议诸法</p><p>长养无碍智了达三世法</p><p>过转刹尘劫劫名离垢光</p><p>世界妙德云城名宝华光</p><p>彼劫次第有须弥尘等佛</p><p>初佛号法海雷音光明王</p><p>后佛法界城明净智慧灯</p><p>我皆悉供养闻法大欢喜</p><p>见法海雷音光明王如来</p><p>众妙相庄严犹如须弥山</p><p>见佛即<a href=\"/remen/faxin.html\" class=\"keylink\" target=\"_blank\">发心</a>专求一切智</p><p>心大如虚空其性同如如</p><p>充满于三世诸佛菩萨众</p><p>大悲心普覆一切刹众生</p><p>清净妙法身充满诸佛刹</p><p>随其所应化悉为显现身</p><p>我初发心时震动一切刹</p><p>教化诸群生悉令大欢喜</p><p>次值第二佛闻法而供养</p><p>即时得睹见十刹海尘佛</p><p>如是次第值须弥尘等佛</p><p>恭敬供养彼一切诸如来</p><p>闻法悉受持逮得此法门</p><p>广度一切众究竟到<a href=\"/remen/bian.html\" class=\"keylink\" target=\"_blank\">彼岸</a></p><p>转刹尘等劫诸佛兴出世</p><p>我亦悉诣彼恭敬而供养</p><p>闻法悉受持清净此法门</p><p>尔时善财。得此甚深妙德自在音声法门。入菩萨无量无边诸三昧海。出生无量无边陀罗尼海。得菩萨<a href=\"/remen/shentong.html\" class=\"keylink\" target=\"_blank\">神通</a>诸明光耀。入诸辩海。长养一切甚深法海。欲赞叹彼妙德守护诸城夜天。以偈颂曰。</p><p>智慧海成满永度生死海</p><p>长寿智慧藏普照于十方</p><p>了达内外法皆悉如虚空</p><p>无碍清净慧究竟于三世</p><p>念念能分别无量无有边</p><p>一切诸境界而心无所著</p><p>无量大悲心度脱众生海</p><p>明净智慧眼了众生无性</p><p>深入佛法海穷尽其原底</p><p>种种巧方便化度诸群生</p><p>普于一切法了达其真性</p><p>修习萨婆若令众悉清净</p><p>天是调御师究尽一切智</p><p>充满诸法界说法化众生</p><p>顺卢舍那愿无碍度众生</p><p>安住至处道普见十方佛</p><p>天心甚深妙除灭烦恼热</p><p>清净如虚空离垢无染着</p><p>摄取于三世佛刹诸如来</p><p>一切菩萨众一切群生类</p><p>一念分别知<a href=\"/remen/shana.html\" class=\"keylink\" target=\"_blank\">刹那</a>及罗婆</p><p>昼夜月半月乃至<a href=\"/remen/wuliangjie.html\" class=\"keylink\" target=\"_blank\">无量劫</a></p><p>十方诸群生有色及无色</p><p>有想无想等知死此生彼</p><p>除灭一切众虚妄颠倒想</p><p>善知语言法显现菩提道</p><p>出卢舍那愿一切佛法海</p><p>无碍法身心随应现众生</p><p>时善财童子。以偈赞叹彼夜天已。头面礼足绕无数匝敬心辞退。</p><p>尔时善财童子。正念思惟。增广甚深妙德自在音声法门。往诣开敷树华夜天所。见彼夜天。在众宝香树楼阁之内。处宝树芽师子法座。百万诸天眷属围绕。尔时善财。头面敬礼彼夜天足。绕无数匝恭敬合掌于一面住。白言天神。我已先发阿耨多罗三藐三菩提心。云何菩萨学菩萨行。修菩萨道趣萨婆若。唯愿天神为我解说。答言。善男子。我于日没优钵罗钵昙摩华皆悉还合。若诸人众游园观者。废舍纵逸归其家时。为放光明。在险径者照示平路。令彼专求一切智道。若于山岩深水旷野。在如是等种种难处。悉放光照。令免众苦。得安隐乐。又善男子。若诸众生放逸五欲。为其显现老病死苦。悉令睹见舍离放逸修习善根。为悭贪者赞叹<a href=\"/remen/bushi.html\" class=\"keylink\" target=\"_blank\">布施</a>。若犯戒者。安立净戒。为瞋恚者。赞叹大慈安立忍辱。若<a href=\"/remen/xiedai.html\" class=\"keylink\" target=\"_blank\">懈怠</a>者。教令修行菩萨精进。若乱心者。教令修习诸禅三昧。若愚痴者。令其深入般若波罗蜜。乐小法者。教以大乘。着三界者。令住菩萨圆满无著诸波罗蜜。若诸众生功德羸弱。为众结业之所逼迫。令住菩萨力波罗蜜。顺无智者。令住菩萨智波罗蜜舍离痴闇。善男子。我已成就无量欢喜知足光明法门。善财白言。天神。此法门者境界云何。答言。善男子。如来方便光明摄取众生。佛子。若有众生受快乐者。悉蒙佛力诸光明力。随如来教佛威神力。随顺佛道闻佛正法入佛善根。如来圆满明净智日。如来性净业力。普照一切。悉蒙如是功德力故。普令众生受诸快乐。佛子。我入此法门时。正念思惟。深入卢舍那如来应供等正觉过去所行菩萨行海。善男子。我知菩萨本发菩萨地心时。见诸众生着我我所。无明覆蔽入诸邪见随顺贪爱。欲恚所缚心乱颠倒。悭嫉所缠贫穷逼切。于生死中受众苦恼。不值诸佛。见如是已。发大悲心摄取众生除诸苦患普饶益之。令得一切无染着心。于诸施物不求<a href=\"/remen/guobao.html\" class=\"keylink\" target=\"_blank\">果报</a>。分别了知一切<a href=\"/remen/yinyuan1.html\" class=\"keylink\" target=\"_blank\">因缘</a>诸法实相。具足成就大慈大悲圆满法盖。普覆众生。以知足法养智慧象。摧散一切诸烦恼山。安乐众生。随所应化雨甘露法。以圣法利等施众生。得十力果无上快乐。成就菩萨通力自在。充满法界。悉现一切诸众生前。雨一切物。悉令欢喜充足其意。救护众生灭生死苦不求恩报。严净一切众生心宝。悉同一切诸佛善根。增长萨婆若。教化成熟一切众生。以无上净法净诸佛刹。于念念中。满一切法界。以明净智分别三世。充满虚空。于一切时。转净法轮教化众生。令诸众生生一切智清净诸持。觉悟一切诸佛菩提。分别一切未来诸劫。于一切劫行菩萨行心无有二。悉能遍游一切世界。其身容受一切刹海。悉皆摄取一切世界。分别解说一切世界种种形色。种种庄严种种依住。或不清净或净不净。或纯清净或纯垢秽。或广或狭或大或小或覆或仰。如是等诸世界海中。生菩萨行证菩萨行。于念念中。出生菩萨诸自在行。于念念中。为众生现三世诸佛清净法身。佛子。卢舍那佛。于过去世行菩萨行时。见诸群生无智功德愚痴所覆。着我我所无明曀障。不正思惟入诸邪见。不识<a href=\"/remen/yinguo.html\" class=\"keylink\" target=\"_blank\">因果</a>顺烦恼业。不修圣道得无作法。常于生死险道<a href=\"/remen/liuzhuan.html\" class=\"keylink\" target=\"_blank\">流转</a>受种种苦。发起大悲。令诸众生出生菩萨无量诸行。修习一切诸波罗蜜。安立坚固胜妙善根。除灭众苦长功德藏。了知因果不违业报。知法真实。悉分别知众生欲乐及一切刹。守护受持一切佛法令不断绝。灭不善法满萨婆若。佛子。以如是等无量法施。摄取众生。令一向求萨婆若法。修行菩萨诸波罗蜜。具贤圣利。长萨婆若。满善根海。显现如来无量自在。以如是等种种方便。摄取众生。显现如来无量功德。安立众生于菩萨诸摄智慧。善财白言。天神。发阿耨多罗三藐三菩提心。其已久如。答言。佛子。此事难知难信难入难说难得。一切诸天声闻缘觉所不能知。除佛神力。依善知识成满善根。净正直心远离谄曲。灭诸染污。逮得普照智慧光明。哀愍众生。降伏诸魔。拔烦恼树。必欲成就一切种智。除灭生死忧悲恼海。得如来乐。入佛功德精进之海。安住佛地。满足如来一切智力。究竟十力。如此人者乃能信解。能知能入能说能得。何以故。此佛境界。一切众生及诸菩萨。所不能知。我当承佛神力为调伏众生。直心清净广修善根。得甚深心乐闻此法。为如此等随其所应分别解说。尔时夜天。欲重明此义。观察三世诸佛境界。以偈颂曰。</p><p>佛子此法门甚深佛境界</p><p>不思刹尘劫说之无穷尽</p><p>贪欲瞋恚痴高慢众生等</p><p>皆悉不能知最胜寂静法</p><p>悭嫉心谄曲烦恼业覆者</p><p>一切不能知甚深佛境界</p><p>着诸阴入界及起吾我见</p><p>心想见颠倒不知佛境法</p><p>清净离虚妄如来深境界</p><p>依住生死者皆悉不能知</p><p>出生如来家诸佛常守护</p><p>奉持佛法藏慧眼之境界</p><p>亲近善知识满足白净法</p><p>究竟诸佛力闻此法欢喜</p><p>心净离虚妄犹如虚空性</p><p>慧灯除痴闇是彼之境界</p><p>以大慈悲心普覆诸众生</p><p>等心观一切是彼之境界</p><p>其心大欢喜等观众生类</p><p>舍离于一切离垢之境界</p><p>净心离诸恶乃至畏微罪</p><p>随顺诸佛法离垢之境界</p><p>安住忍辱法其心不可动</p><p>如实不违业无尽心境界</p><p>勇猛勤精进安住不退心</p><p>究竟萨婆若调伏之境界</p><p>入于寂定心除灭烦恼热</p><p>深入智慧海寂静起境界</p><p>了达群生类诸法真实相</p><p>深法之境界是慧灯法门</p><p>觉悟众生性不着诸有海</p><p>普照一切心是导师法门</p><p>悉从三世佛清净愿性生</p><p>普于一切刹穷尽未来劫</p><p>修习菩萨行是普贤法门</p><p>入诸方便海遍观诸刹海</p><p>无碍深智慧悉知刹成败</p><p>一一尘中见诸佛坐道场</p><p><a href=\"/remen/chengfo.html\" class=\"keylink\" target=\"_blank\">成佛</a>化众生无碍眼法门</p><p>善财至我所亲近善知识</p><p>闻此甚深法精进勤修习</p><p>此卢舍那境甚深难思议</p><p>我承佛神力为汝分别说</p><p>佛子。乃往古世。过世界海微尘等劫。有一世界海。名明净山。彼有如来出兴于世。号智慧法界山诸方寂静普照王如来应供等正觉。彼佛为菩萨时。净彼世界海。彼世界海中。有佛刹微尘等世界性。彼一一世界性中。有世界微尘等佛。出兴于世。一一如来。说世界微尘等修多罗。一一修多罗中。授佛刹微尘等诸菩萨记。显现如来种种神力无量方便。种种诸乘教化众生。佛子。彼世界海中。有一世界性。名普门庄严。彼世界性中。有一世界。名曰一切宝色妙德普照一切宝华海。以为庄严。众宝为体状若天城。清净严饰。普照一切诸佛道场。显现诸佛变化光明。彼世界中。有须弥山微尘等四天下。彼四天下中。有一四天下。名宝山幢。彼四天下。有阎浮提。纵广十万由旬。彼阎浮提内。有十万大城。彼诸城中。有一王都。名坚固宝庄严云灯。有一万城周匝围绕。人寿万岁。时有大王。名一切法师子吼圆盖妙音。有五百大臣六万采女七百王子。端正勇健。尔时彼王。威德普被一阎浮提。无有怨敌。彼大劫中有恶劫起五浊炽然。尔时人民行十恶业。远离十善死入恶道。<a href=\"/remen/shouming.html\" class=\"keylink\" target=\"_blank\">寿命</a>短促形色鄙陋。贫穷下贱多苦少乐。更相诤讼互相谤毁。离他眷属深入邪见。以诸贪着行非法故。风雨不时。卉木<a href=\"/remen/conglin.html\" class=\"keylink\" target=\"_blank\">丛林</a>百谷苗稼皆悉枯槁。彼时人民饥馑病瘦。悉诣王都高声大呼。时诸人众无量无数围绕王城。或举两手或复合掌。或号天扣地。或举身自扑。或右膝着地。或着弊衣眼无光色。悲声大叫。咸言。大王。我等今者大苦大苦。饥渴寒冻疾病危困。无所归依无救济者。如在牢狱。种种苦逼转趣死路。作如是等无量楚毒悲声上诉。求自全济安隐快乐。大王则是众生宝藏清凉之池。善正治法大智大乘。为大宝洲真实利益。能与众生<a href=\"/remen/tianren.html\" class=\"keylink\" target=\"_blank\">天人</a>之乐。时彼大王。闻此悲苦楚毒音声。即得百万阿僧祇大悲法门。一心思惟。即发十大悲语。何等为十。所谓呜呼痛哉。一切众生。坠于无底生死深坑。无所归依。我当为彼作归依者。悉令逮得如来之地。哀哉众生。为烦恼乱无有救济。我当为彼作救护者。悉令安立一切善业。哀哉众生。生老病死无有救护。我当为彼作救护者。除灭一切身心苦痛。哀哉众生。有诸恐怖无有救护。我当为彼作救护者。令住一切智安隐之处。哀哉众生。为身见疑之所覆蔽。我当为彼作明净灯。普照一切现明净智。哀哉众生。为愚痴覆。我当为彼作大明炬。现一切智正法之城。哀哉众生。为诸悭嫉谄曲幻伪。浊乱其心。我当令彼悉得无上清净法身。哀哉众生。为生死长流之所漂溺。我当令彼度生死海到佛彼岸。哀哉众生。从生盲瞽。我当令彼见真实义同一切佛。哀哉众生。根不调伏。我当令彼调伏诸根。除灭障碍。得一切智。时彼大王。发如是等十大悲语。击鼓宣令。一切众生安隐勿怖。随汝所须我皆资给。即时颁下阎浮提内大小诸城都邑聚落。悉开库藏。金银珍宝衣服肴膳。香华璎珞床席被褥。宫殿宅舍诸妙宝幢。夜光宝幢摩尼宝幢。医师汤药。种种诸器盛众杂宝。诸金刚器盛众妙香。种种香器盛诸衣服。种种车乘幡彩幢盖。又复击鼓。宣令天下一切诸城都邑聚落。今施汝等国土城邑聚落妻子。头目齿舌心肝血肉肠胃手足一切肢节。时城东门外有大会处。名曰明净摩尼妙德。其地平正。广博清净无诸杂秽。众宝为地散杂宝华。熏以众香。一切香云充满虚空。宝树围绕。无量华网及诸宝网。罗覆其上。自然演出无量亿那由他娱乐音声。有如是等无量珍妙。而庄严之。皆是菩萨净业果报。于彼会中王所住处。十宝为地。十宝栏楯。十种宝树周匝围绕。形色金刚不可沮坏。众宝庄严悬诸宝幡。白净宝网。金铃宝网。众华宝网。摩尼宝网。杂衣宝网。罗覆其上。熏以名香。自然演出无量微妙歌颂音声。时彼大王处师子座。端严殊妙。具大人相。肢节周备。那罗延身不可沮坏。王姓中生以正治国。于财心法悉得自在。功德无量无违命者。众妙宝盖以覆其上。其盖常出无量光明。阎浮金色。覆以净妙摩尼宝网。金宝诸铃出和雅音宣扬善行。尔时阎浮提内。无量阿僧祇众生。悉来归命。赞言。大王。王是智人。天下第一。功德须弥。功德明净犹如满月。得菩萨心。等观众生普施一切。时王见已欢喜无量。于彼大众。发大悲心善知<a href=\"/remen/shixin.html\" class=\"keylink\" target=\"_blank\">识心</a>。随所求者悉令充足。而摄取之。时王即得无量快乐。释提桓因乃至化自在天王。无量百亿那由他劫。受诸快乐所不能及。他化自在天王。不思议劫受诸快乐。亦所不及。大梵天王不可说劫住梵住乐。亦所不及。乃至净居天。无分齐劫住寂静乐。亦所不及。复次善男子。譬如有人仁慈至孝。遭世事难。违离父母。经历年岁后忽遇会。瞻奉亲颜欣慰踊悦。不能自胜。时彼大王。见来求者心大欢喜亦复如是。<a href=\"/remen/xinxing1.html\" class=\"keylink\" target=\"_blank\">信心</a>坚固长养菩提。何以故。此菩萨专求一切智。饶益安乐一切众生。成满大愿。远不善法修行诸善。救护众生开萨婆若门。摄一切智满众生愿。入一切佛诸功德海。坏一切烦恼魔<a href=\"/remen/yezhang.html\" class=\"keylink\" target=\"_blank\">业障</a>山。随顺一切诸如来教。入深智流不违正道。出诸法流成满大愿。住大人法。满足普门善根之藏。离一切恶心无所染。了达诸法犹如虚空。复次佛子。时彼大王。见诸众生。发一子想父母想。<a href=\"/remen/futian.html\" class=\"keylink\" target=\"_blank\">福田</a>想难报恩想。师想佛想。大慈悲心悉普覆之。随其所须。衣服饮食。华香末香涂香。鬘盖幢幡诸庄严具。床座被褥。舍宅宫殿园观浴池。车乘辇舆象马众宝。所住宫殿及其眷属。内诸库藏城邑聚落。如是一切悉施众生普令充足。时彼会中有一童女。名宝光明。端正姝妙颜容无伦。身如真金目发绀色。口演妙音身出名香。众宝庄严。常怀惭愧。正念无乱。威仪庠序。于诸师长恭敬尊重。诸根寂定念慧现前。所闻诸法能持能解。宿世长养无量善根。诸妙善法润泽其身。近善知识好乐大乘。心如虚空自安安彼。常乐见佛求萨婆若。与六十童女俱。去王不远。一心恭敬合掌而住。作如是念。我得善利。见善知识遇善知识。于彼王所。起大师想善知识想慈悲人想。生此念时。欢喜无量。脱庄严具置彼王前。发如是愿。今此大王。安隐无量无边众生。愿我来世亦复如是。大王智慧。大王正道。大王所乘。大王相好。大王财宝。无能坏者。愿我来世亦复如是。随所生处我亦随生。时彼大王。告此女言。我今悉舍内外所珍。恣汝取之。时彼女人。倍增欢喜。以偈颂曰。</p><p>大王未兴世坚固庄严都</p><p>一切不可乐犹如饿鬼处</p><p>众生相残害窃盗纵淫佚</p><p>两舌不实语无义粗恶言</p><p>贪利他财物瞋恚怀害心</p><p>邪见不善行命终堕恶道</p><p>如是众生等愚痴所覆蔽</p><p>种种行诸恶天旱不降泽</p><p>以无时雨故百谷悉不生</p><p>草木皆枯槁泉流亦干渴</p><p>大王未兴世一切诸河池</p><p>皆悉干枯涸犹如大旷野</p><p>大王初生时天兴庆重云</p><p>降雨普流泽河池悉盈溢</p><p>除灭一切恶远离诸恐怖</p><p>人民皆欢喜大王生世故</p><p>往昔诸群生各各相残害</p><p>饮食人血肉今悉修慈心</p><p>百谷昔不生卉木皆枯燥</p><p>饥渴所逼迫种种受苦恼</p><p>大王既兴世粳米自然生</p><p>树出妙衣服王世所归故</p><p>昔日竞微利强弱相陵夺</p><p>今种种庄严如释难陀园</p><p>昔人贪欲重种种放逸行</p><p>侵犯他妻色而共相危害</p><p>今日诸人民众宝妙庄严</p><p>贞洁无邪淫犹如兜率天</p><p>昔日诸众生妄言非法语</p><p>纵口无义言谄曲取人意</p><p>今日群生类远离诸恶语</p><p>爱眼视众生口发柔和音</p><p>昔日诸众生种种行邪见</p><p>合掌恭敬礼牛羊犬豕类</p><p>今闻王正法远离诸邪见</p><p>善知苦乐法悉从因缘起</p><p>大王演妙音无不爱乐者</p><p>梵释等音声皆悉不能及</p><p>大王众宝盖悬处虚空中</p><p>覆以诸宝网普出妙香熏</p><p>金铃自然出如来和雅音</p><p>宣扬甚深法除灭众烦恼</p><p>次复广演说十方诸佛刹</p><p>一切诸劫中如来及眷属</p><p>又复次第说过去十方刹</p><p>一切诸劫中如来及眷属</p><p>又出微妙音充满于天下</p><p>梵王诸群生悉闻业果报</p><p>众生闻音已自知诸业藏</p><p>离恶修众善专求无上道</p><p>王父名净光母曰莲华光</p><p>父于五浊世正法治天下</p><p>五百莲华池宝树悉围绕</p><p>底布以金沙宝华悉敷茂</p><p>于彼池岸上有诸妙法堂</p><p>众宝为栏楯种种宝庄严</p><p>末世恶法起积年不降雨</p><p>池流皆枯涸卉木悉焦然</p><p>七日王当生先降灵瑞相</p><p>诸人见欢喜救护出世间</p><p>彼时于中夜大地六种动</p><p>自然演妙光犹如明净日</p><p>浴池有五百功德水充满</p><p>一切诸宝树如本悉荣茂</p><p>河流诸泉原一切皆盈满</p><p>灵泽普津液沾洽阎浮提</p><p>树木诸丛林杂卉众药草</p><p>百谷苗稼等生长普滋茂</p><p>岩崿诸高山幽邃深险谷</p><p>普及一切地自然悉平正</p><p>山陵诸卉木沙砾杂秽等</p><p>悉于一念中变成众宝玉</p><p>人见此奇特欢喜而发言</p><p>快哉大善利我得清凉池</p><p>时彼净光王与内眷属俱</p><p>一切大臣等欢喜游园观</p><p>五百浴池中有池名欢喜</p><p>池上妙法堂王眷属游止</p><p>时王语夫人我愿悉成满</p><p>国土还丰乐人民普安隐</p><p>时彼浴池中千叶宝华生</p><p>普放清净光明耀须弥顶</p><p>明净金刚茎众宝为华叶</p><p>阎浮檀金台诸妙香为须</p><p>于彼莲华中出生一童子</p><p>相好庄严身诸天悉敬礼</p><p>王见大欢喜入池抚掬之</p><p>安置后膝上汝子应欣庆</p><p>宝藏普涌出宝树生妙衣</p><p>天乐奏妙声充满虚空中</p><p>时彼诸人民合掌恭敬礼</p><p>欢喜如是言此是世归依</p><p>身放大光明普照于一切</p><p>若有遇斯光诸漏悉除灭</p><p>一切恶鬼神毒害众生类</p><p>悉舍不<a href=\"/remen/shanxin.html\" class=\"keylink\" target=\"_blank\">善心</a>自然生慈愍</p><p>恶名失善利疾病鬼所持</p><p>如是众苦灭一切皆欢喜</p><p>天下诸群生相视如父母</p><p>离恶修慈心专求一切智</p><p>远离诸恶趣广开天人路</p><p>显现无上道度脱诸群生</p><p>我等得善利遇斯大施主</p><p>众生失正路导师今出世</p><p>尔时宝光明童女。偈赞王已。头面礼足绕无数匝。恭敬合掌于一面住。王赞女言。善哉善哉。乃能信知他人功德。是为希有。若有愚痴。不知报恩。无有智慧。浊心邪见。具如是等非法众生。不知不信诸佛菩萨清净功德一切智境。汝今专求无上菩提。修菩萨行。摄取安隐饶益众生。王赞女已。以无价衣手自授与。而告之曰。汝自着之。时彼女人以膝着地。敬礼合掌顶受而着。时王复与六十女。衣彼着衣已。与眷属俱。绕毕辞退。诸女衣中。普出一切星宿光明。众人见已咸叹之曰。此诸女等皆悉端正。如净夜天星宿庄严。善男子。尔时一切法师子吼圆盖妙音王者。岂异人乎。今卢舍那如来应供等正觉是也。净光王者。今净饭王是也。莲华光夫人者。摩耶夫人是也。时国人者。今大众是也。悉于阿耨多罗三藐三菩提。得不退转。或住初地乃至十地。大愿成就。住诸法门修方便道。求一切智住诸<a href=\"/remen/jietuo.html\" class=\"keylink\" target=\"_blank\">解脱</a>。尔时开敷树华夜天。欲重明此义。以偈颂曰。</p><p>我有清净眼悉见世界海</p><p>生死五趣中众生常流转</p><p>见诸佛菩萨往诣菩提树</p><p>得道转法轮化度诸群生</p><p>我以净天耳境界一切音</p><p>诸佛所说法悉闻欢喜持</p><p>我有无二智一切无等等</p><p>能于一念中了众生心海</p><p>我得<a href=\"/remen/suming.html\" class=\"keylink\" target=\"_blank\">宿命</a>智念一切劫海</p><p>自身及他人分别悉了达</p><p>我于一念知诸刹海尘劫</p><p>诸佛及菩萨五道众生类</p><p>彼佛初发愿专求佛菩提</p><p>究竟悉满足无量菩萨行</p><p>觉了等正觉种种巧方便</p><p>转净妙法轮显现诸乘海</p><p>为众演说法度脱于一切</p><p>乃至遗法住我悉一念知</p><p>我于无量劫修习此法门</p><p>真佛子应速究竟此法门</p><p>佛子。我唯知此菩萨无量欢喜知足光明法门。诸大菩萨。于一切佛所。修行一切诸佛行海。求一切智。清净满足一切大愿。于一菩萨地。修行一切菩萨地海。于一菩萨行。摄取一切菩萨行海。于一法门自在。修摄一切法门。我当云何能知能说彼功德行。佛子。于此道场有一夜天。名愿勇光明守护众生。汝诣彼问。云何菩萨学菩萨行修菩萨道。成就众生无上菩提。净诸佛刹值一切佛。修习一切如来正法。时善财童子。头面敬礼彼夜天足。绕毕辞退。</p><p>尔时善财童子。往诣愿勇光明守护众生夜天所。见彼夜天在大众中。处于普照摩尼王藏师子之座。摩尼王网罗覆其身。光明普照一切法界。一切日月星宿光明。以为其身。一切众生形类色像。悉于中现。又现一切诸色海身。诸威仪身。诸方面身。应现一切众生前身。游行十方自在力身。于一切时现众生前不失时身。诣诸佛所敬礼之身。长养一切诸善根身。受持一切佛正法云不忘失身。满足一切菩萨愿身。普照一切诸世界身。除灭痴闇普照一切明净灯身。知法如幻离垢深慧了诸法身。觉悟一切普现意身。离炽然身不可坏身。无所依住佛行持身。无有染污清净法身。善财见已五体投地。起佛世界微尘等念。念彼天身良久乃起。恭敬合掌一心谛观。于善知识得十种心。何等为十。所谓得自己心。勇猛精进求萨婆若能受持故。得具一切智法心。随顺一切正教道故。得自受生心。安住无上正法门故。得同行心。共普贤菩萨诸<a href=\"/remen/xingyuan.html\" class=\"keylink\" target=\"_blank\">行愿</a>故。得具一切功德藏心。长养一切白净法故。得勇猛心。长养诸佛大精进故。得具一切诸善根心。成满一切诸大愿故。得辨一切大利益心。具足菩萨自在力故。是为于善知识得十种心。尔时善财。一心观察彼夜天已。得世界微尘等菩萨共法。所谓正念共法。念十方三世一切佛故。大慧共法。分别了知一切法海故。诸趣共法。一切佛法轮不可坏故。觉悟共法。智如虚空。普照三世一切方便海故。诸根共法。以明净慧普照众生一切根海故。净心共法。修菩萨道得一切智。无碍功德庄严故。境界共法。明净智慧照佛境故。随顺方便共法。究竟一切智方便海。普照一切故。知义共法。知一切法真实性故。法无畏共法。坏散一切诸怨敌故。清净色身共法。随其所应现净身故。诸力共法。于萨婆若不退转故。无畏共法。净正直心如虚空故。精进共法。于一切劫行菩萨行不退转故。辩才共法。明净智慧深入诸法照一切故。无比共法。一切众生无能胜故。语言共法。于大众中说净妙法无所畏故。妙声共法。能师子吼出微妙声满一切法海故。净音共法。一切众生悉乐闻故。净德共法。令一切众生悉清净故。智地共法。于一切佛受法轮故。梵行共法。安住一切佛境界故。大慈共法。于念念中普覆一切众生海故。大悲共法。雨甘露法救一切众生故。身业共法。于一切众生随所作故。口业共法。分别一切语言法故。意业共法。立一切众生萨婆若心故。庄严共法。严净一切诸佛刹故。诣一切佛共法。见一切佛出兴世故。劝请共法。请诸如来转法轮故。供养共法。供养一切诸如来故。教化共法。度脱一切诸众生故。光明共法。照一切法故。三昧共法。于一切众生心海得不动故。充满共法。诸菩萨等自在神力满诸佛刹故。菩萨法门共法。出生菩萨自在力故。眷属共法。乐与菩萨共同止故。深入共法。分别一切诸世界故。了心共法。广净佛刹故。随顺共法。入一切佛世界海故。充满方便共法。分别了知一切世界故。无上共法。普现一切诸佛刹故。不退共法。游行十方无障碍故。除灭一切愚痴共法。得一切佛圆满智故。不生共法。与一切佛为眷属故。满一切佛刹网共法。恭敬供养一切佛故。决定智共法。分别了知诸法海故。如说修行共法。顺入一切诸法门故。专求共法。欲求一切诸净法故。清净共法。诸佛功德庄严身口意故。净意共法。于一切法智满净故。勇猛共法。究竟一切事满善根故。净行共法。满足一切菩萨行故。无碍共法。分别了知诸<a href=\"/remen/faxiang.html\" class=\"keylink\" target=\"_blank\">法相</a>故。方便共法。具足自在智法门故。净入共法。随其所应现境界故。菩萨门共法。修行一切诸佛法故。护持共法。一切诸佛所护持故。离生共法。次第逮得菩萨地故。安住共法。安住一切菩萨住故。演说共法。了知诸佛授记法故。<a href=\"/remen/chanding.html\" class=\"keylink\" target=\"_blank\">禅定</a>共法。于一念中悉入一切诸三昧故。三昧起共法。一切佛事种种相故。净念共法。知一切念故。菩萨行共法。尽未来劫行菩萨行不断绝故。净信共法。欢喜增长佛智慧故。长养共法。除灭一切诸障碍故。不退智共法。与一切佛智慧等故。受生共法。随时应化一切众生故。住共法。住一切智故。境界共法。法界境界故。无著共法。心不染着一切有故。善知法相共法。等心观察一切法故。容受共法。于己身内受持一切诸佛法故。通明共法。分别了知一切世间故。神力共法。以少方便游行一切佛刹海故。陀罗尼共法。普照一切陀罗尼海故。持一切佛法轮共法。悉能受持一切修多罗法故。深入共法。解一切法如虚空故。净光共法。普照一切诸世界故。明净共法。随其所应现众生故。震动共法。动诸佛刹为诸众生现自在故。不虚共法。见闻念者悉不虚故。圣道共法。满一切愿十力智故。得如是等佛刹微尘等菩萨共法。尔时善财。入如是等菩萨共法。于善知识。得无量无边净正直心。偏袒右肩恭敬合掌。以偈赞叹彼夜天曰。</p><p>我以无上心专求佛菩提</p><p>今于善知识而起自己心</p><p>远离诸恶业成就清净行</p><p>由见善知识得无尽白法</p><p>我见知识已功德庄严心</p><p>尽未来刹劫修行菩萨道</p><p>唯愿善知识哀愍摄取我</p><p>为我悉显现正教真实法</p><p>闭塞诸恶趣广开天人路</p><p>佛一切智道为我悉显现</p><p>念彼善知识一切功德藏</p><p>我于念念得虚空功德海</p><p>授我波罗蜜不思议功德</p><p>长养诸善福智缯速冠顶</p><p>我念善知识一切种智道</p><p>依止善知识满足白净法</p><p>具足众善利功德普成满</p><p>究竟一切法成就萨婆若</p><p>知识为大师安立无上法</p><p>无量无数劫不能报其恩</p></div>"
},{
    "title": "第五十六卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第五十六卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之十二</p><p>尔时善财。说偈赞已。白言天神。向所显现不思议法。此法门者名为何等。发道心来为几时耶。久如当成无上<a href=\"/remen/puti.html\" class=\"keylink\" target=\"_blank\">菩提</a>。答言。善男子。此法门者。名随应化<a href=\"/remen/juewu.html\" class=\"keylink\" target=\"_blank\">觉悟</a><a href=\"/remen/zhongsheng.html\" class=\"keylink\" target=\"_blank\">众生</a>长养善根。善男子。我入此法门。觉悟一切诸法平等。知一切法真实之相。远离<a href=\"/remen/shijian.html\" class=\"keylink\" target=\"_blank\">世间</a>无所染着。解一切色非一非异。了色非色。而能显现无量诸色。所谓种种色。清净色。<a href=\"/remen/zhuangyan.html\" class=\"keylink\" target=\"_blank\">庄严</a>色。放一切庄严色。普现色。同一切众生色。一切世间现前色。普照色见无厌色。相好净色。离恶色。现勇猛色。甚深色。一切世间无能尽色。叹无尽色。种种云色。诸形像色。显现无量<a href=\"/remen/zizai.html\" class=\"keylink\" target=\"_blank\">自在</a>力色。可爱乐色。一切善起色。随应现前色。随应度众生色。普照无碍色。离垢色。不坏净身色。不思议法方便光明色。非比非无比妙绝色。非明闇色。灭一切闇色。积集一切白净法色。<a href=\"/remen/gongde.html\" class=\"keylink\" target=\"_blank\">功德</a>大海之所生色。过去<a href=\"/remen/xiuxing.html\" class=\"keylink\" target=\"_blank\">修行</a>恭敬生色。净直心生如<a href=\"/remen/xukong.html\" class=\"keylink\" target=\"_blank\">虚空</a>色。胜广大色。无断无尽色。海光明色。一切世间无所依止不可坏色。充满一切十方无碍色。念念色。海色。令一切众生大<a href=\"/remen/huanxi.html\" class=\"keylink\" target=\"_blank\">欢喜</a>色。摄取一切众生坚固色。一切毛孔中如来功德师子吼色。净一切众生深心色。显现一切法义色。<a href=\"/remen/yuanman.html\" class=\"keylink\" target=\"_blank\">圆满</a>光明无碍色。离垢虚空等色。不依垢无著色。普照离垢法界色。不可称色。随眼见色。照诸方色。随时显现应众生色。寂静色。灭一切<a href=\"/remen/fannao.html\" class=\"keylink\" target=\"_blank\">烦恼</a>色。一切众生功德<a href=\"/remen/futian.html\" class=\"keylink\" target=\"_blank\">福田</a>光明色。见不虚色。大智光色。无碍法身满一切色。显现威仪不虚色。积集大慈海色。具足功德须弥山色。普照一切趣色。净大智色。<a href=\"/remen/zhengnian.html\" class=\"keylink\" target=\"_blank\">正念</a>一切世间色。一切宝光色。净宝藏色。不坏净众生色。趣萨婆若色。悦众生眼色。一切宝庄严胜光明色。不取不舍一切众生色。无决定无究竟色。显现自在诸持力色。一切自在神足色。佛种姓色。远离众恶满法界色。悉诣一切诸佛大众照一切色。成诸海色。善行依果色。随化授色。一切世间见无厌色。种种光明普照色。显现三世一切色。显现一切海色。放一切光明海色。种种光色。过一切世间一切香光色。显现圆满诸日云色。持圆满净月云色。放须弥山妙华云色。出种种鬘云色。显现一切钵昙摩华云色。一切香像云充满法界色。散一切末香云色。现一切佛净愿身色。一切音声出师子吼法界海色。普贤菩萨清净身色。于念念中。现如是等色。充满十方<a href=\"/remen/jiaohua.html\" class=\"keylink\" target=\"_blank\">教化</a>众生。或见或念而得度脱。或现转法轮。或现随时应。或现亲近。或现觉悟。或现自在神力。或现种种变化。或现不可思议自在神力变化。度脱众生。灭不善法安立善法。满足大愿。一切智势力。菩萨法门势力。具足成就大慈大悲。<a href=\"/remen/fozi.html\" class=\"keylink\" target=\"_blank\">佛子</a>。我住此法门。现无量色身。分别了达一切色海。放无量无边法云。普照一切诸佛世界。现无量无边诸佛。现无量无边自在神力。觉悟众生长养善根。于念念中。令不可思议众生。于阿耨多罗三藐三菩提得不退转。佛子。如汝所问。得此法门为几时者。我今承佛神力为汝解说。佛子。菩萨圆满<a href=\"/remen/zhihui.html\" class=\"keylink\" target=\"_blank\">智慧</a>。离一切虚妄。本性清净。一切种智。超出一切诸障碍山。随所应化皆悉普照。佛子。譬如日性无有暗冥。但日没已天下则闇。出则大明。菩萨圆满明净智日。亦复如是。离一切虚妄。普照一切教化众生。佛子。譬如净日出阎浮提。普照天下众宝山树。影现一切大海河池。众生之类莫不对见。日亦不来入此池流。菩萨智日。亦复如是。出三有海。于佛实法虚空中行。住于寂灭。应现一切趣趣生处。同众生身而化度之。实不<a href=\"/remen/shengsi.html\" class=\"keylink\" target=\"_blank\">生死</a>无所染着。离一切虚妄无修短想。何以故。佛子。菩萨摩诃萨。离诸颠倒。了一切世悉如梦幻。解真实法无有众生。圆满大悲皆悉对现。一切众生而教化之。佛子。譬如大船。不依此岸不乐<a href=\"/remen/bian.html\" class=\"keylink\" target=\"_blank\">彼岸</a>不着中流。于大海中济度众生。菩萨摩诃萨。亦复如是。以波罗蜜力船。于生死海济度众生。不依此岸不乐彼岸而度众生。于一切劫修菩萨行。不起劫想。亦不见劫有修短相。佛子。譬如虚空出过法界。一切世界有成有败。而彼虚空本性清净。无所染污不可沮坏。远离恐怖一切障碍。而能普持未来诸劫。一切佛刹。菩萨摩诃萨心。亦复如是。以虚空等圆满智慧。庄严其心。发起一切大愿风轮。持一切众生。令灭恶道生诸善趣。心无忧喜。安立众生一切智道。除灭烦恼生死过患。佛子。譬如化人无有实形生老病死饥渴等苦。菩萨出生如化智慧不可沮坏妙色法身。亦复如是。于一切劫诸生死中。化度众生而无所著。亦无恐怖。无贪无恚。除灭一切炽然烦恼。心不贪乐一切趣生。佛子。菩萨智慧。虽复如是甚深难测。我当承佛神力为汝解说。令未来世诸菩萨等。满足大愿成就诸力。佛子。乃往古世。过世界海微尘等劫。复过是数有劫。名善光。彼有世界。名曰宝光。于彼劫中。有万如来出兴于世。最初如来号法轮音声虚空灯。彼阎浮提中。有宝庄严王都。彼有大林名善光明。于此林中。有一道场名曰善华。彼道场上。有宝莲花师子之座。时彼如来。于此座上。成阿耨多罗三藐三菩提。尔时人民寿十千岁。杀盗淫佚妄言两舌恶口绮语贪恚邪见。行如是等十不善道。时彼如来。于百岁中坐于道场。为诸菩萨及诸天王并阎浮提宿植德者。而为<a href=\"/remen/shuofa.html\" class=\"keylink\" target=\"_blank\">说法</a>。其余众生待善根熟。尔时国王名曰胜光。时彼人民行十不善贪着五欲。作种种恶远离善法。不孝父母。不敬<a href=\"/remen/shamen.html\" class=\"keylink\" target=\"_blank\">沙门</a><a href=\"/remen/poluomen.html\" class=\"keylink\" target=\"_blank\">婆罗门</a>。有无量众生犯王治法。囚执囹圄受诸楚毒。尔时彼王。有一太子。名曰善伏。端正殊特成就妙色。具二十八大人之相。处在中宫采女围绕。闻彼狱人楚毒音声。闻已忧恼起大悲心。入彼狱中见诸罪人。裸形乱发系缚搒笞。悲号流泪苦毒无量。太子见已发大悲心。慰谕之言莫恐莫怖。我今能令汝等<a href=\"/remen/jietuo.html\" class=\"keylink\" target=\"_blank\">解脱</a>。于是太子往诣王所。白言大王。狱中罪人愿施<a href=\"/remen/wuwei.html\" class=\"keylink\" target=\"_blank\">无畏</a>。大王。哀愍幸垂矜赦。时彼大王。召诸群臣而共参议。此事云何。群臣答言。彼诸罪人窃盗官物。谋弑大王侵犯宫人。有如是罪必应刑戮。若救彼者罪应至死。时彼太子大悲深至。救护彼故作如是言。我代狱囚受诸楚毒。愿苦治我。我为救彼不惜身命。欲令罪囚悉得解脱。所以者何。若我不救此众生者。云何能济<a href=\"/remen/sanjie.html\" class=\"keylink\" target=\"_blank\">三界</a>牢狱。诸在生死牢狱众生。悉为贪爱之所缠缚。愚痴所蔽受种种苦。身形鄙陋心常放逸。而不能知出要之道。无智慧光着诸法界。无有<a href=\"/remen/fuhui.html\" class=\"keylink\" target=\"_blank\">福慧</a>远离实智。染缚结垢幽闭苦狱。随顺恶魔生老病死。常为忧恼之所逼迫。我当云何令彼解脱。我今应当舍自身命而救拔之。尔时五百大臣。咸发声言。大王当知。如太子意。放狱囚者。毁坏王法危及我等。不治太子国不久立。王闻此言即发威怒令诛太子。王后闻之毁容降服。与千采女驰诣王所。头面礼足。如是请言。大王当知。太子有罪。愿垂慈恕赐其<a href=\"/remen/shouming.html\" class=\"keylink\" target=\"_blank\">寿命</a>。时彼大王即召太子。太子既至。复白王言。愿垂哀赦狱囚苦人。若不矜恕。我代受苦。王言随意。尔时太子。即入狱中。放诸罪人。代受楚毒曾无中悔。一向正念一切种智。大悲为首<a href=\"/remen/154932.html\" class=\"keylink\" target=\"_blank\">饶益</a>众生。夫人白王。愿听太子。在外半月。<a href=\"/remen/bushi.html\" class=\"keylink\" target=\"_blank\">布施</a>修福。然后随王<a href=\"/remen/rufa.html\" class=\"keylink\" target=\"_blank\">如法</a>苦治。王即听许。时彼都城北有一大林。名曰日光。太子诣彼设大施会。须食与食须衣与衣。乃至车乘华鬘涂香末香幢幡缯盖。及余一切宝庄严具。期限既满。尔时国王及诸群臣。长者<a href=\"/wenda/jushi/\" class=\"keylink\" target=\"_blank\">居士</a>男女大小。并诸外道皆悉云集。尔时法轮音声虚空灯如来。知诸众生应化时至。与大众俱。天王围绕。龙王<a href=\"/remen/gongyang.html\" class=\"keylink\" target=\"_blank\">供养</a>。夜叉王守护。乾闼婆王赞叹。阿修罗王礼侍。迦楼罗王以清净心散诸杂宝。紧那罗王欢喜赞叹。供养过去诸佛。摩睺罗伽王悲泣正观。与如是等无量大众前后围绕。来诣彼会。尔时太子及诸大众。遥见佛来。端严殊特诸根寂定。如大象王。神心澄明净若渊海。显现如来自在境界。胜妙功德相好严身。圆满光明。普照一切。震动十方无量世界。一切毛孔。普出如来微妙香云。普雨种种诸庄严云。行佛威仪。除灭一切众生烦恼。尔时太子。既见如来欢喜无量。五体投地。合掌白言。善来<a href=\"/remen/shizun.html\" class=\"keylink\" target=\"_blank\">世尊</a>。念哀取我。唯愿世尊。处摩尼座。诸菩萨众皆就宝座。周匝围绕。时佛坐已。除灭一切众生苦患。离诸障盖堪圣<a href=\"/remen/faqi.html\" class=\"keylink\" target=\"_blank\">法器</a>。尔时如来。知诸众生应受化者。而为演说圆满<a href=\"/remen/yinyuan1.html\" class=\"keylink\" target=\"_blank\">因缘</a>修多罗。时彼大众。闻<a href=\"/remen/zhengfa.html\" class=\"keylink\" target=\"_blank\">正法</a>已。八十那由他众生。皆起离垢清净<a href=\"/remen/fayan.html\" class=\"keylink\" target=\"_blank\">法眼</a>。得无学地。一万众生得大乘道。满足普贤菩萨<a href=\"/remen/xingyuan.html\" class=\"keylink\" target=\"_blank\">行愿</a>。见十方佛转正法轮。现自在力。百佛世界微尘等众生。具摩诃衍。灭十方世界无量众生恶道苦难。生<a href=\"/remen/tianren.html\" class=\"keylink\" target=\"_blank\">天人</a>趣。时彼太子。得随应化觉悟众生。长养善根法门。佛子。尔时太子。岂异人乎。我身是也。我于一切众生。起大悲心普饶益之。不着三界。又亦不求名誉<a href=\"/remen/guobao.html\" class=\"keylink\" target=\"_blank\">果报</a>。舍离憍慢不轻他人。不加彼恶不贪财利。远离三有庄严大乘。开一切智门。普行菩萨无量诸行。佛子。我于尔时得此法门。时诸大臣。今五百恶人调达眷属是也。彼诸人等。佛皆教化。令发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。过未来世须弥山微尘等劫。成等正觉。所住世界同名宝光。国界庄严。父母种姓。受胎出生。弃家学道。往诣道场。转正法轮。说修多罗。语言音声。光明眷属。寿命法住。及其名号。皆悉不同。其最初<a href=\"/remen/fohao.html\" class=\"keylink\" target=\"_blank\">佛号</a>饶益月。第二佛号大悲师子。第三佛号救护众生。最后如来号大医王。佛子当知。本诸罪人。我所救者。即拘楼孙等贤劫千佛。及百万阿僧祇诸大菩萨。于无量<a href=\"/remen/jingjin.html\" class=\"keylink\" target=\"_blank\">精进</a>妙德慧佛所。发阿耨多罗三藐三菩提心。今悉现在十方国土。行菩萨行。修习增广。此随应化。觉悟众生。长养善根法门者是也。佛子。时王胜光者。今萨遮尼揵子大论师是也。时王宫人诸眷属者。即彼尼揵六万<a href=\"/remen/dizi.html\" class=\"keylink\" target=\"_blank\">弟子</a>。与师俱来。共佛论义。悉降伏之。授阿耨多罗三藐三菩提记者是也。此诸人等当成正觉。世界劫号皆悉不同。佛子。我于尔时救罪人已。父母听我舍离国土妻子眷属。于法轮音声虚空灯佛所。<a href=\"/remen/chujia.html\" class=\"keylink\" target=\"_blank\">出家</a>学道。五百岁中净修梵行。于此中间。得一万<a href=\"/remen/sanmei.html\" class=\"keylink\" target=\"_blank\">三昧</a>。一万陀罗尼门。一万诸明。一万法藏。一万萨婆若勇猛精进。一万清净忍门。一万寂灭<a href=\"/remen/chanding.html\" class=\"keylink\" target=\"_blank\">禅定</a>。一万方便<a href=\"/remen/banruo.html\" class=\"keylink\" target=\"_blank\">般若</a>波罗蜜。各于十方。现前对见一万如来。出生一万菩萨大愿。长养菩萨一万诸力。又得菩萨一万<a href=\"/remen/shentong.html\" class=\"keylink\" target=\"_blank\">神通</a>。于念念中。各游十方一万佛刹。于念念中。各忆十方一万佛海。见彼如来一万化海。普游十方教化众生。于念念中。见十佛世界众生。于诸趣中死此生彼。或好或丑。或之善处或入恶道。知彼众生诸心心法。心意所行及诸根海。行业善根皆悉明达。佛子。我于尔时命终之后。即复于彼阎浮提中。王宫受生作转轮王。彼法轮音声虚空灯如来灭度之后。我于尔时守护正法。次值法虚空妙德王佛。次为释王。即彼道场。值天藏佛。次为焰摩天王。即彼世界。值大地功德山佛。复值法轮光音声王佛。次为化乐天王。即彼世界。值虚空灯智王佛。次为阿修罗王。即彼世界。值一切法雷震王佛。次为他化自在天王。即彼世界。值不可坏力幢佛。次为梵王。即彼世界。值法轮化普光音佛。佛子。于彼宝光世界善光劫中。一万如来出兴于世。我悉值遇。次复有劫。名曰日光。六十亿佛出兴于世。时我为王。名大智慧。值最初相好功德山佛。复值妙音声佛。次为大臣。值离垢童子佛。次为阿修罗王。值勇猛精进佛复值究竟相好佛。次为商人。值离垢臂佛。次为城天。值师子行佛。次为毗沙门天王。值天周罗佛。次为乾闼婆王。值法上名称佛。次为鸠槃荼王。值光明天冠佛。恭敬供养。佛子。我诸趣受身。供养如是等六十亿佛。于一一佛所。教化无量无边众生。我于一一佛所。得种种三昧门。种种陀罗尼门。具足诸辩。种种智慧种种法光。照十方海诸佛刹海。见诸佛海。如一劫中值遇诸佛恭敬供养。于世界微尘等劫一切世界中。诸佛兴世我悉值遇恭敬供养。闻法<a href=\"/remen/shouchi.html\" class=\"keylink\" target=\"_blank\">受持</a>守护正法。亦复如是。于诸佛所修此法门。尔时愿勇光明守护众生夜天。欲重明此义。以偈颂曰。</p><p>欢喜恭敬心能问甚深法</p><p>我当承<a href=\"/remen/foli.html\" class=\"keylink\" target=\"_blank\">佛力</a>为汝分别说</p><p>过于不思议世界海尘劫</p><p>尔时有一劫名曰为善光</p><p>彼时有世界名曰为宝光</p><p>于彼世界中十千佛兴世</p><p>我值彼诸佛恭敬悉供养</p><p>于彼如来所修习此法门</p><p>尔时有王都名曰可爱乐</p><p>广博悉平正种种妙庄严</p><p>众生杂行起世界有净秽</p><p>时彼诸众生多行不善法</p><p>尔时有大王号曰为胜光</p><p>正法治天下等心于一切</p><p>彼王有太子号名曰善伏</p><p>端严甚姝妙相好庄严身</p><p>时彼诸人民有犯王法者</p><p>幽闭在牢狱太子悉救之</p><p>尔时诸臣等俱白大王言</p><p>太子欲危王宜应加苦治</p><p>时王用臣言如法治太子</p><p>诸臣送太子至彼刑戮处</p><p>王后闻此已来白大王言</p><p>愿听十五日布施修功德</p><p>时王即听许令其修福业</p><p>肴膳车乘等随欲悉给之</p><p>所期日已尽将至刑戮处</p><p>彼时一切众悲感悉号泣</p><p>时法轮音声虚空灯如来</p><p>知众生根熟往诣大众所</p><p>显现自在力演说圆满经</p><p>无量诸众生悉授菩提记</p><p>尔时王太子即发菩提心</p><p>愿我悉度脱一切诸群萌</p><p>供养彼如来即随佛出家</p><p>勇猛精进力专求无上道</p><p>具足此法门大悲念众生</p><p>知法真实相劫海修菩提</p><p>一切诸导师次第兴出世</p><p>我皆悉恭敬供养护持法</p><p>刹海微尘等一切诸劫中</p><p>如来出兴世恭敬悉供养</p><p>善伏我身是修习大悲心</p><p>不惜身寿命救护彼苦人</p><p>逮得此法门劫海常修习</p><p>念念悉增长无量诸功德</p><p>所见诸最胜方便为我说</p><p>闻已即修习此寂灭法门</p><p><a href=\"/remen/wuliangjie.html\" class=\"keylink\" target=\"_blank\">无量劫</a>修此不思议法门</p><p>佛雨<a href=\"/remen/ganlu.html\" class=\"keylink\" target=\"_blank\">甘露</a>海我已悉饮之</p><p>依止此法门普游十方界</p><p>一念悉分别三世诸佛刹</p><p>依此法门故见三世佛海</p><p>于诸最胜所现身如电光</p><p>依此法门故遍诣十方佛</p><p>各现大神力胜妙威仪法</p><p>依此法门故能为问难海</p><p>不思议诸佛所说闻受持</p><p>依此法门故于十方世界</p><p>诸佛大众中自在显神变</p><p>依此法门故种种现色身</p><p>能于一身中显现诸<a href=\"/remen/foshen.html\" class=\"keylink\" target=\"_blank\">佛身</a></p><p>依此法门故一一毛孔中</p><p>放大光明海除众生烦恼</p><p>依此法门故一一毛孔中</p><p>出化无量身法雨济众生</p><p>此法难思议菩萨所修学</p><p>依住此法门尽来劫修行</p><p>除灭诸邪见随应化众生</p><p>悉令得安住一切种智地</p><p>不可思议趣显现种种身</p><p>随其所应化而为演说法</p><p>佛子。我唯成就此法门。诸大菩萨。超出世间普照诸趣。悉能究竟一切境界。坏障碍山。了达<a href=\"/remen/faxiang.html\" class=\"keylink\" target=\"_blank\">法相</a>。善巧方便。分别诸法。解法<a href=\"/remen/wuwo.html\" class=\"keylink\" target=\"_blank\">无我</a>。摄取教化度脱众生。皆悉了知三世法界。善知一切语言道海。我当云何能入如是大智慧海。大智境界。三昧解脱。法门自在。善男子。此阎浮提有一园林。名流弥尼。彼有天名妙德圆满。汝诣彼问。云何菩萨行菩萨行。生如来家为世间灯。尽未来劫修菩萨行心无疲倦。时善财童子。头面敬礼彼夜天足。绕毕辞退。</p><p>尔时善财童子。正念思惟彼夜天教。修习增长。随所应化觉悟众生。长养善根法门。渐渐游行至彼林中。周遍推求妙德圆满林天。见坐众宝楼阁之上。二万那由他诸天围绕。为说菩萨受生海经。生如来家。长养菩萨功德。尔时善财。头面礼足。白言天神。我已先发阿耨多罗三藐三菩提心。云何菩萨行菩萨行。生如来家为世间灯。答言。佛子。菩萨有十种受生法。若有菩萨行是法者生如来家。于念念中长养善根。不退不怖不恼不乱。不懈不悔至一切智。顺知法界修解脱道。于一念中。长养一切诸波罗蜜。舍离世间具足佛地。智慧猛盛<a href=\"/remen/fofa.html\" class=\"keylink\" target=\"_blank\">佛法</a>现前。顺真实义满萨婆若。何等为十。所谓供养一切佛方便虚空愿藏菩萨受生法。满菩提心枝藏菩萨受生法。现前方便观察寂灭虚空藏菩萨受生法。以净直心普照三世藏菩萨受生法。普照一切藏菩萨受生法。生如来家藏菩萨受生法。<a href=\"/remen/foguang.html\" class=\"keylink\" target=\"_blank\">佛光</a>明力藏菩萨受生法。具足分别萨婆若门藏菩萨受生法。一切法界化庄严藏菩萨受生法。勇猛精进至佛地藏菩萨受生法。佛子。何等为供养一切佛方便虚空愿藏受生法。此菩萨摩诃萨。发如是愿。我当恭敬供养一切诸佛。无量喜心见佛无厌。具不坏信积集功德。供养诸<a href=\"/remen/foxin.html\" class=\"keylink\" target=\"_blank\">佛心</a>无厌足。佛子。是为初受生法。萨婆若初门长养善根故。佛子。何等为满足菩提心枝藏受生法。此菩萨摩诃萨。发阿耨多罗三藐三菩提心。起大悲心。救护一切众生故。值遇佛心。常见佛故。求正法心。无所惜故。大庄严心。向萨婆若故。发大慈心。普覆摄取一切众生故。不舍一切众生心。萨婆若庄严不可坏故。离谄曲心。得实智故。如说行心。得<a href=\"/remen/pusadao.html\" class=\"keylink\" target=\"_blank\">菩萨道</a>故。不欺一切佛心。满足诸佛大誓愿故。为萨婆若发大愿心。教化未来一切众生故。如是等佛刹微尘等菩提心枝满足。生如来家佛子。是为第二受生法。佛子。何等为现前方便观察寂灭虚空藏受生法。此菩萨摩诃萨。观察寂灭一切法海心。究竟满足一切智道不疲倦心。正念善法业海心。一切菩萨诸三昧海清净心。具一切菩萨诸功德心。出生一切菩萨庄严道心。于无量劫勇猛精进不休息心。出生普贤行化一切众生心。善学威仪住菩萨德一切诸有悉非有心。佛子。是为第三受生法。佛子。何等为以净直心普照三世藏受生法。此菩萨摩诃萨。净直心界照佛菩提。深入菩萨方便法海。深心不坏犹若金刚。背一切有诸生死趣。向一切佛具自在力。趣诸胜道增益菩萨根。离垢净心不可动转。长养大愿。常为诸佛之所护念。坏散一切诸障碍山。悉为众生而作归依。佛子。是为第四受生法。佛子。何等为普照一切藏受生法。此菩萨摩诃萨。具足方便教化众生不贪财利。以清净心悉舍一切。持无量净戒。住佛境界。具足忍法。得一切佛忍光明法。勇猛精进。究竟一切智境界。修习诸禅。具足清净圆满普门三昧智慧。以明净慧日普照法界。得无碍眼见一切佛海。深入一切诸法原底。智者所赞。令众生欢喜。修习正法见真实相。佛子。是为第五受生法。佛子。何等为生如来家藏受生法。此菩萨摩诃萨。生如来家随诸<a href=\"/\" class=\"keylink\" target=\"_blank\">佛教</a>。具足一切甚深法门。同三世一切诸佛大愿。同三世一切诸佛善根。同三世一切诸佛法身。远离世间向离世间趣。长养白净法。住大功德法门。得佛持定见诸如来。随所应化净诸众生。不舍大愿闻法受持。佛子。是为第六受生法。佛子。何等为佛光明力藏受生法。此菩萨摩诃萨。深入佛力遍游十方。供养诸佛心无疲倦。知一切法如幻如梦。色如电光。成就如化自在通明。知一切有生趣如影。知一切佛所转法轮皆悉如响。悉究竟说一切法界。佛子。是为第七受生法。佛子。何等为具足分别萨婆若门藏受生法。此菩萨摩诃萨。以童子身。住菩萨住。观萨婆若。于无量劫。观察一一诸智慧门。劫犹可尽。诸智慧门不可穷尽究竟菩萨自在境界诸三昧门。念念悉诣十方佛所。入不可坏三昧境界。不可坏法。不可坏智。无边境界。得非境界。于少境界悉具足。得不可说地。于无量中得有量法。知诸世间名假施设。分别一切语言之法。佛子。是为第八受生法。佛子。何等为一切法界化庄严藏受生法。此菩萨摩诃萨。种种庄严无量佛刹。究竟众生。诸变<a href=\"/remen/huashen.html\" class=\"keylink\" target=\"_blank\">化身</a>。佛应化身。无所依止。清净法化。悉行一切无碍法界。应受化者为彼现身。教示种种诸菩萨行。善能出生离诸障碍一切智门净智慧藏。教化众生未曾失时。佛子。是为第九受生法。佛子。何等为勇猛精进至佛地藏受生法。此菩萨摩诃萨。悉于三世诸如来所受灌顶法。一切世界境界无障碍。菩萨悉知三世众生死此生彼。修菩萨行。知诸众生心次第起。知三世佛次成正觉。善巧方便知法次第。知一切劫次第成败。随应众生显现庄严。成等正觉显现次第转正法轮。教化无量无边众生。佛子。是为第十受生法。菩萨摩诃萨。住是法已。种种庄严一切佛刹。无量亿劫。无量法海。无量境界。教化众生。觉悟无量诸法界流。显现诸佛不可思议。如虚空等深法境界。无量诸行摄取众生。现转法轮。于一切世界。护持佛法。悉于一切境界。以微妙音说不可说佛正法云。住诸法门趣无碍道。以一切法庄严道场。随所应度<a href=\"/remen/chengfo.html\" class=\"keylink\" target=\"_blank\">成佛</a>兴世。教化成熟无边众生。时彼林天。欲重明此义。以偈颂曰。</p><p>清净正直心先发如是愿</p><p>普见一切佛供养无厌足</p><p>皆悉净庄严三世诸佛刹</p><p>以愿庄严心度脱诸群生</p><p>修习寂灭法其心无厌足</p><p>三世无障碍身心如虚空</p><p>深入大悲海直心如须弥</p><p>穷尽大智海是为人中雄</p><p>大慈覆一切增广诸度海</p><p>教化诸群生此是无上人</p><p>知法真实相三世佛家生</p><p>究竟诸法海是为智慧者</p><p>清净妙法身其心无障碍</p><p>己身满十方具足如来力</p><p>甚深智慧中逮得自在力</p><p>专求一切智究竟三昧海</p><p>严净诸佛刹教化一切众</p><p>显现自在力是为称庄严</p><p>深入最胜力长养萨婆若</p><p>法界无障碍此是真佛子</p><p>佛子。菩萨摩诃萨。具此十法。生如来家为世间灯。佛子。我成就此无量境界自在法门。尔时善财。白言天神。此法门者境界云何。答言。佛子。我已具足一切菩萨受生大愿。是故我来生此林中。本愿力故。正念菩萨受生之法。于后百年。菩萨从彼兜率陀天。降神下生。时此林中有十种瑞相。何等为十。一者此林忽然广博地平如掌。二者土石杂秽变为金刚众妙庄严。三者宝娑罗树周匝行列。四者时此林中沉水末香。出过诸天种种庄严。五者诸妙华鬘宝庄严具皆悉充满。六者诸宝树中自然流出种种妙宝。七者诸池水中出芙蓉华。八者时此林中<a href=\"/remen/suoposhijie.html\" class=\"keylink\" target=\"_blank\">娑婆世界</a>欲色诸天龙夜叉乾闼婆阿修罗迦楼罗紧那罗摩睺罗伽。恭敬作礼合掌而住。九者天女乃至摩睺罗伽女。赍供养具。合掌恭敬于一面住。十者十方一切佛脐中放光明。名曰菩萨受生自在灯。普照此林。于彼一一诸光明中。现一切佛受生自在出家自在。一切菩萨功德自在。又出如来微妙音声。佛子。是为林中十种瑞相。此相现时。诸天王等。知必当有菩萨下生。我见此瑞欢喜无量。佛子。摩耶夫人。出迦毗罗城。入此园林。生太子时。自然而有十种光明。因此光故。一切众生得法光明。何等为十。所谓宝芽藏光。一切香光。钵昙摩光。出微妙声赞善生光。十方菩萨初<a href=\"/remen/faxin.html\" class=\"keylink\" target=\"_blank\">发心</a>光。一切菩萨得入诸地自在法光。一切菩萨诸波罗蜜大智慧光。出生菩萨无量大智愿光。方便化度众生智光。普照一切法界诸佛受胎出生弃家学道成正觉光。佛子。是为十种光明。此光普照无量无边诸众生心。佛子。摩耶夫人。于此林中。在毕利叉树下坐。时现菩萨十种受生自在。何等为十。尔时欲界一切天王。天子天女。<a href=\"/remen/sejie.html\" class=\"keylink\" target=\"_blank\">色界</a>诸天。及龙夜叉乾闼婆阿修罗迦楼罗紧那罗摩睺罗伽并其眷属。皆悉云集。为欲供养彼菩萨故。尔时摩耶夫人。放大功德妙色光明。普照一切。其余光明悉蔽不现犹如聚墨。除灭众生一切烦恼一切恶道苦。又于一切诸毛孔中放大光明。普照十方。无所障碍。是为菩萨第一受生自在。复次。佛子。摩耶夫人腹内。悉能容受三千<a href=\"/remen/daqianshijie.html\" class=\"keylink\" target=\"_blank\">大千世界</a>。又能显现百亿四天下。于彼百亿阎浮提中。王都京邑所住园林名字各异。摩耶夫人。遍坐彼处。诸天围绕。悉为显现不可思议智慧自在。是为菩萨第二受生自在。复次。佛子。摩耶夫人。一一毛孔中。显现如来于过去世为菩萨时。恭敬尊重供养诸佛。彼诸如来所说正法。于毛孔中皆悉得闻。譬如明镜。净池水中见日月像。摩耶夫人诸毛孔中。显现如来于过去世为菩萨时。恭敬尊重供养诸佛。彼诸如来所说正法皆悉得闻。亦复如是。是为菩萨第三受生自在。复次。佛子。摩耶夫人一一毛孔中。显现如来于过去世诸世界中。城邑聚落山林河池。一切诸处行菩萨行。随彼诸劫所值诸佛清净善根。寿命名号及善知识。如是等事皆悉显现。菩萨于彼诸受生时。摩耶夫人常为其母。是为菩萨第四受生自在。复次。佛子。摩耶夫人一一毛孔中。显现如来于过去世为菩萨时。其身色相行业威仪所受苦乐。是为菩萨第五受生自在。复次。佛子。摩耶夫人一一毛孔中。显现如来于过去世为菩萨时。所行布施身体手足眼耳鼻舌。骨齿髓脑心血皮肉。妻子眷属城邑聚落。宫殿宝物一切内外。并诸受者皆悉显现。又闻求者所言音声。是为菩萨第六受生自在。复次。佛子。摩耶夫人身中。普出过去诸佛本为菩萨最后生时。庄严佛刹。众生树林。华鬘诸香涂香末香。摩尼宝王娱乐赞叹。如是等事充满此林。皆悉闻见。是为菩萨第七受生自在。复次。佛子。摩耶夫人身中。又出诸天宫殿龙夜叉乾闼婆阿修罗迦楼罗紧那罗摩睺罗伽及人宫殿。众宝庄严妙香普熏无能坏者。出过诸天。为欲供养彼菩萨故。充满此林。是为菩萨第八受生自在。复次。佛子。摩耶夫人身中。又出十不可说亿那由他世界微尘等菩萨。其身色像相好庄严。光明自在及其眷属。皆悉同彼卢舍那佛。是诸大士。从彼出已。赞叹菩萨。是为菩萨第九受生自在。复次。佛子。菩萨生时。于摩耶夫人前地金刚轮中。生大莲华。金刚为茎。有十世界微尘等宝叶。摩尼宝王以为其台。众宝香鬘。以阿僧祇宝网罗覆其上。一切天王所共执持。一切乾闼婆王普雨香云。赞叹过去诸佛功德。一切夜叉王围绕守护。自然出生众妙宝华娱乐音声。一切阿修罗王皆悉降伏头面敬礼。一切迦楼罗王以宝缯幡庄严虚空。一切紧那罗王欢喜谛观心无厌足。赞叹歌颂菩萨功德。一切摩睺罗伽王欢喜踊跃。普雨种种庄严云。是为菩萨第十受生自在。佛子。摩耶夫<a href=\"/remen/rensheng.html\" class=\"keylink\" target=\"_blank\">人生</a>菩萨时。如虚空中现明净日。如雷电光。如山起云。如闇中灯。菩萨尔时虽现出生。而悉解达一切诸法。如电梦幻。不来不去不生不灭。佛子。我一念中。悉知菩萨此阎浮提受生自在出生自在。亦知百亿阎浮提受生自在出生自在。亦知三千大千世界微尘等佛刹。十佛世界微尘等佛刹。乃至悉知一切世界微尘等佛刹。菩萨受生自在出生自在。亦复如是。</p><p>尔时善财。白圆满妙德林天言。天神。得此菩萨受生自在法门其已久如。答言。佛子。乃往古世。过亿佛刹微尘等劫。有劫名可悦乐。彼有世界。名一切宝。彼劫世界中。有八十那由他佛。出兴于世。其最初佛。号不可坏自在幢王。彼世界中。一阎浮提有一王都。名庄严幢。王名宝焰眼光。第一夫人。名善喜光。如此世界摩耶夫人为卢舍那佛母。彼世界中善喜光夫人。为最初如来母。亦复如是。善喜光夫人生菩萨时。与二百万那由他诸采女众。诣金色园林。攀宝树枝。生彼如来。时有乳母。名离垢光。诸天王等。以杂香汤洗浴太子。抱授乳母。乳母敬受欢喜无量。即得菩萨普眼境界三昧。得三昧已。见十方佛无所障碍。复得菩萨受生自在法门。佛子。譬如初受胎识速疾无碍。得此法门。知一切佛受生自在。亦复如是。佛子。于意云何。彼乳母者。岂异人乎。我身是也。我从是来。念念常见菩萨受生自在法海。卢舍那佛教化众生自在神力。佛子。我念念中。悉得三千大千世界微尘等净智慧眼。常见一切世界微尘等刹及彼诸佛。知彼如来自在受生。又复了知卢舍那佛初发大愿。乃至悉知十方诸佛初发大愿。亦复如是。亦恭敬供养彼诸如来。彼佛说法我悉得闻受持修行。时彼林天。承佛神力观察十方。欲重明此一切境界菩萨受生自在法门义故。以偈颂曰。</p><p>佛子汝所问最胜寂灭境</p><p>一心善谛听我今说因缘</p><p>过亿刹尘劫劫名可悦乐</p><p>八十那由他如来出兴世</p><p>最初如来名无坏自在幢</p><p>我时见彼佛金色林中生</p><p>乳母离垢光今则我身是</p><p>太子金色身天王抱授我</p><p>敬受无上人观察不见顶</p><p>圆体难思议视之无厌足</p><p>离垢清净身相好自庄严</p><p>我见妙宝像欢喜心无量</p><p>思惟难思议长养功德海</p><p>见彼自在力我发菩提心</p><p>专求佛功德具足诸愿海</p><p>严净诸世界远离三恶道</p><p>于诸世界中供养一切佛</p><p>专求大愿海除灭众生苦</p><p>闻彼初佛法成就此法门</p><p>我于亿刹尘一切诸劫中</p><p>修习菩萨行严净此法门</p><p>彼劫中诸佛我已悉供养</p><p>守护其正法净修法门海</p><p>亿刹尘等劫诸佛出兴世</p><p>持彼正法轮修难议法门</p><p>一念悉了知一切刹微尘</p><p>一一微尘中见无量刹海</p><p>彼佛初生时显现自在力</p><p>我于一念中皆悉分别见</p><p>不可思议刹见彼诸菩萨</p><p>或处兜率天专求佛菩提</p><p>无量刹海中见彼生自在</p><p>无量众围绕而为其说法</p><p>一念中悉见无量诸刹海</p><p>一切诸菩萨出家诣道场</p><p>不可思议刹得成最正觉</p><p>显现诸方便除灭众生苦</p><p>一一微尘中转无尽法轮</p><p>无尽妙音海普雨甘露法</p><p>念念中悉见一一微尘中</p><p>亿刹尘等佛示现般<a href=\"/remen/niepan.html\" class=\"keylink\" target=\"_blank\">涅槃</a></p><p>见无量刹海如来初受生</p><p>一一诸佛所无量身供养</p><p>不思议刹海无量诸群生</p><p>我以诸方便为说甘露法</p><p>佛子我知此不思议法门</p><p>无量诸劫数称赞不可尽</p><p>佛子。我唯知此菩萨受生自在法门。诸大菩萨。能以诸劫为一念藏。显现一切诸妙方便。供养诸佛满足大愿。觉了一切诸佛正法。示现一切诸趣受生。生诸佛所教化众生未曾失时。为众生现受生自在。于诸佛刹现自在云。常生一切诸如来家。我当云何能知能说彼诸功德。佛子。迦毗罗城有释迦女。名曰瞿夷。汝诣彼问。云何菩萨游生死中教化众生。时善财童子。头面敬礼彼林天足。绕毕辞退。</p><p>向于彼城。正念思惟增惟广明净菩萨受生自在法门。渐渐游行。至菩萨会庄严讲堂离忧妙德天所。尔时彼天。一万诸天以为眷属。来迎善财。白言。善来大智慧人。修不思议菩萨法门。以净直心满足大愿。广菩萨行向正法城。究竟菩萨无量方便。我观仁者。勇猛精进。修菩萨道心无懈倦。威仪庠序诸根调伏。不久必当逮得无上清净庄严佛身口意。相好严身。十力智慧庄严其心。游行十方教化众生。我观仁者。修行勇猛精进力故。必当得见三世诸佛。受诸如来一切法云。修习菩萨禅定法门寂灭之法。入于甚深如来法门。何以故。诣善知识亲近供养。正念思惟善知识教。无有退转疲倦之心。除灭障碍。降伏诸魔。无能坏者。令一切众生得欢喜故。善财答言如天所说。我愿如是。欲令一切众生欢喜。除灭烦恼诸不善法。具足善法得安隐乐。一切众生。以众恶业烦恼结故。入三恶道受无量苦。菩萨见已起忧悲心。譬如有人。唯有一子。爱念情重。忽有人来。割截其身肢节手足慈父见已悼恻悲念。菩萨若见众生造恶业缘烦恼结故入三恶道受无量苦。见如是已痛心悲念。亦复如是。菩萨若见众生具身口意诸善业故。生天人中受身心乐。见如是已欢乐无量。何以故。菩萨摩诃萨。不自为故求萨婆若。不贪生死五欲快乐。不随心想诸见颠倒结使缠缚贪爱邪见。不着众生种种乐想。不着禅味。不为结碍<a href=\"/remen/liuzhuan.html\" class=\"keylink\" target=\"_blank\">流转</a>生死。菩萨但见诸有海中。一切众生受无量苦。发大悲愿而摄取之。常以大悲大愿力故。行菩萨行。供养诸佛求萨婆若。欲令众生远离烦恼。净佛世界。调伏一切恶心众生。悉令具足清净身心。行菩萨行而无疲倦。若有菩萨如是<a href=\"/remen/xingzhe.html\" class=\"keylink\" target=\"_blank\">行者</a>。悉能庄严一切众生。出生长养天人乐故。为父母皆令安立菩提心故。为养育。皆令究竟菩萨道故。为卫护。皆令远离三恶道故。为大船师。皆令得度生死海故。为归依。令舍诸魔烦恼怖故。为导师。皆令逮得清凉处故。为知济。皆令得度佛刹海故。为主藏臣。皆令得入法宝洲故。为净妙华。令开一切佛功德华故。为大光明。普放功德智慧光故。为欢喜。皆令端严胜殊妙故。为所尊。远离一切诸恶业故。为普贤具足一切诸功德故。为灯明。常放智慧净妙光故。为庆云。常雨一切甘露法故。天神。菩萨摩诃萨。如是行者。一切众生。悉皆爱念乐正法故。尔时善财。将升法堂。彼离忧妙德天与百万眷属。各各赍持妙香华鬘及诸杂宝。散善财上。以偈颂曰。</p><p>无量无数劫世灯或出现</p><p>普为众生故正求佛菩提</p><p>无量亿诸劫难见难值遇</p><p>功德日今出照除世间闇</p><p>见诸众生类愚惑痴所覆</p><p>广发大悲心专求无师道</p><p>清净正直心不惜身寿命</p><p>亲近善知识专求佛菩提</p><p>一切无所依不着于世间</p><p>离垢清净心无碍如虚空</p><p>行诸菩萨行具满妙功德</p><p>放大智慧光普照一切世</p><p>不离于世间亦不着世间</p><p>行世无障碍如风游虚空</p><p>譬如大灾起一切无能灭</p><p>勇猛精进火求道亦如是</p><p>勇猛大精进一切莫能坏</p><p>金刚慧师子游行无所畏</p><p>一切法海中一切诸佛海</p><p>亲近善知识速见彼诸佛</p></div>"
},{
    "title": "第五十七卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第五十七卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之十三</p><p>尔时离忧妙德天。偈赞叹已。恭敬法故俱升法堂。升法堂已。周遍推求彼释迦女。即见坐于宝莲<a href=\"/remen/huazang.html\" class=\"keylink\" target=\"_blank\">华藏</a>师子之座。八万四千众女围绕。皆是贵族王者之女。悉于过去彼菩萨所<a href=\"/remen/xiuxing.html\" class=\"keylink\" target=\"_blank\">修行</a>诸行。同彼菩萨一切善根。常以<a href=\"/remen/bushi.html\" class=\"keylink\" target=\"_blank\">布施</a>爱语摄取<a href=\"/remen/zhongsheng.html\" class=\"keylink\" target=\"_blank\">众生</a>。求萨婆若利益一切。令诸众生同佛<a href=\"/remen/puti.html\" class=\"keylink\" target=\"_blank\">菩提</a>。大悲为首。普念众生如一子想。修习大慈普覆一切。过去已曾于菩萨所。修不思议胜妙<a href=\"/remen/zhihui.html\" class=\"keylink\" target=\"_blank\">智慧</a>。于阿耨多罗三藐三菩提得不退转。具足成满诸波罗蜜心无所著。直心智慧皆悉清净。求萨婆若。离障盖网。超出诸难。得净法身。行普贤行。长养菩萨一切诸力。成就<a href=\"/remen/yuanman.html\" class=\"keylink\" target=\"_blank\">圆满</a>净智慧日。尔时善财。五体投地敬礼瞿夷。礼已合掌于一面住。白言大圣。我已先发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。而未知菩萨云何行<a href=\"/remen/shengsi.html\" class=\"keylink\" target=\"_blank\">生死</a>中而无所染。觉了一切诸法实相。超出声闻缘觉之地。住如来地。而不舍离菩萨所行。修菩萨行。不离佛地。超出<a href=\"/remen/shijian.html\" class=\"keylink\" target=\"_blank\">世间</a>。法身圆满。应世受生。普现种种诸方便身。知法无性。示现一切众生之身。解甚深法。以妙音声。而为<a href=\"/remen/shuofa.html\" class=\"keylink\" target=\"_blank\">说法</a>知众生空。而能不舍化诸世间。知一切佛不生不灭。而能<a href=\"/remen/gongyang.html\" class=\"keylink\" target=\"_blank\">供养</a>心无退转。知无业报。而<a href=\"/remen/xingshan.html\" class=\"keylink\" target=\"_blank\">行善</a>业无有休息。尔时瞿夷。作如是言。善哉善哉。善男子。能问诸菩萨摩诃萨所行之法。修习普贤诸<a href=\"/remen/xingyuan.html\" class=\"keylink\" target=\"_blank\">行愿</a>者。能如是问。谛听谛听。善思念之。我当承佛神力为汝解说。善男子。若有菩萨。成就十法。则能满足因陀罗网普智光明菩萨之行。何等为十。所谓依善知识。广发无量诸弘誓愿。修净胜妙。正直希望。集一切智<a href=\"/remen/gongde.html\" class=\"keylink\" target=\"_blank\">功德</a>。闻佛出世<a href=\"/remen/huanxi.html\" class=\"keylink\" target=\"_blank\">欢喜</a>无量。心常乐住三世佛所。随顺一切诸大菩萨。悉为一切佛所护持。清净大悲远离生死。是为十法。若有菩萨。成就此法。则能满足因陀罗网普智光明菩萨之行。<a href=\"/remen/fozi.html\" class=\"keylink\" target=\"_blank\">佛子</a>。若诸菩萨。勇猛<a href=\"/remen/jingjin.html\" class=\"keylink\" target=\"_blank\">精进</a>心无退转。出生修习佛无尽法。值善知识故。佛子。菩萨有十法。值善知识。何等为十。所谓不惜身命。不求世乐。知诸<a href=\"/remen/faxiang.html\" class=\"keylink\" target=\"_blank\">法相</a>。而不舍离一切智愿。观察法界。离三有海。无所依住。深入一切菩萨诸愿。普照一切诸佛世界。净修菩萨圆满智慧。是为十法值善知识。尔时瞿夷。承佛神力观察十方。欲重明此义。以偈颂曰。</p><p>无谄于知识智慧广无量</p><p>专求佛菩提利益诸众生</p><p>恭敬善知识其心如佛想</p><p>勇猛精进力具因陀网行</p><p><a href=\"/remen/jietuo.html\" class=\"keylink\" target=\"_blank\">解脱</a>心增广其量均<a href=\"/remen/xukong.html\" class=\"keylink\" target=\"_blank\">虚空</a></p><p>摄取于三世佛刹及众生</p><p>直心如虚空远离<a href=\"/remen/fannao.html\" class=\"keylink\" target=\"_blank\">烦恼</a>垢</p><p>出生佛功德是为身云行</p><p>不思议智慧积集功德海</p><p>清净福业藏不染于世间</p><p>一切诸佛所闻法无厌足</p><p>智慧灯普照是为照世行</p><p>一念皆能诣十方刹海佛</p><p>闻法分别知是为随顺行</p><p>见佛眷属海究竟<a href=\"/remen/sanmei.html\" class=\"keylink\" target=\"_blank\">三昧</a>海</p><p>满足诸大愿是因陀网行</p><p>未来劫修行诸佛所护念</p><p>普照诸世界是为法光行</p><p>大悲见众生智日出世间</p><p>法光除痴闇是为智日行</p><p>见诸趣众生回流生死中</p><p>为转净法轮是为普贤行</p><p>智慧身无量随应而示现</p><p>普于一切趣度脱诸群生</p><p>发起大慈悲普覆于一切</p><p>遍照诸群生令得佛菩提</p><p>善男子。我已成就分别观察一切菩萨三昧海法门。善财白言。大圣。此法门者境界云何。答言。善男子。我入是法门。知此<a href=\"/remen/suoposhijie.html\" class=\"keylink\" target=\"_blank\">娑婆世界</a>众生佛刹微尘等劫中。死此生彼。作<a href=\"/remen/shane.html\" class=\"keylink\" target=\"_blank\">善恶</a>业受诸<a href=\"/remen/guobao.html\" class=\"keylink\" target=\"_blank\">果报</a>。在生死道出生死者。正定邪定及不定聚。有使善根。无使善根。具足善根。不具足善根。不善善根。善根摄不善根。不善根摄善根。善根所起。不善根所起。一切善恶皆悉了知。彼诸劫中。佛兴于世。我悉了知。知彼诸佛初发道心。行菩萨行。出生一切诸大愿海。知彼供养一切诸佛。具菩萨行。成等正觉转<a href=\"/remen/zhengfa.html\" class=\"keylink\" target=\"_blank\">正法</a>轮。现<a href=\"/remen/zizai.html\" class=\"keylink\" target=\"_blank\">自在</a>力化度众生。知彼眷属。声闻缘觉之所修行。过去修习一切善根。得明净智。成就寂灭自在法门。显现种种自在神力。<a href=\"/remen/jiaohua.html\" class=\"keylink\" target=\"_blank\">教化</a>众生而般<a href=\"/remen/niepan.html\" class=\"keylink\" target=\"_blank\">涅槃</a>。知彼眷属诸菩萨众。初发道心修习善根。出生种种诸大愿行。成就满足诸波罗蜜。种种<a href=\"/remen/zhuangyan.html\" class=\"keylink\" target=\"_blank\">庄严</a>菩萨之道。菩萨诸地自在之力。菩萨诸地住。分别修习诸菩萨地。净菩萨地。修菩萨地。菩萨诸地相。菩萨诸地智。菩萨诸摄智。菩萨善巧方便教化众生。菩萨诸住。菩萨圆满净行。菩萨自在行。菩萨三昧海。菩萨方便。于念念中。悉知菩萨诸三昧海。一切种智电光法云。得诸法忍。尽一切智底。知彼菩萨诸佛刹海。究竟法海。知众生海。修习一切菩萨法门。满足大愿。显现种种自在神力。如是等事我悉了知。如此娑婆世界。知十方世界。世界性。世界海。世界轮。世界圆满。世界分别。世界旋。世界转。世界莲华。世界须弥。世界相中事。亦复如是。卢舍那佛本愿力故。我悉深入分别念知。何以故。此法门者。悉知一切众生心海。知一切众生积集善根。知一切众生有垢有净。知一切众生性。知一切声闻三昧自在法门。知一切缘觉菩萨诸佛三昧自在法门。如是等事悉分别知。善财白言。大圣。发阿耨多罗三藐三菩提心来。其已久如。答言。佛子。乃往古世。过世界微尘等劫。有劫名胜光明。时有世界。名离恐怖。彼世界中有四天下。彼阎浮提中有一王都。名妙德树须弥山。于八十王都。最为殊胜。彼有王。名一切宝主。有六万采女。五百大臣。五百王子。端正勇健摧伏怨敌。其王太子名增上功德主。颜貌殊胜相好严身。与万采女俱。持妙幢盖。散众宝华。作诸妓乐。乘妙宝车。诣香芽山。游戏园林。时彼道路坦然平正。种种庄严。散众妙华。宝树行列。众妙宝帐以覆其上。于彼路侧。积众宝聚杂种宝衣。诸庄严具肴膳饮食。如是等事随其所须皆给施之。时有母人。名曰善现。将一童女。名离垢妙德。端严姝妙修短得所。颜容无伦。目发绀色。唇齿丹素。口出<a href=\"/remen/fanyin.html\" class=\"keylink\" target=\"_blank\">梵音</a>。才能巧妙。言语聪辩。修习慈心见者无厌。少贪恚痴常怀惭愧心无谄曲。乘妙宝车采女围绕。从母游观。先太子前至香芽园。太子见已。生染爱心。语其母言。欲娉贤女以为我妻。母语女言。太子今欲求汝为妃。于意云何。女白母言。若欲使我为彼妃者。当自殒灭。母报女曰。勿作此言。所以者何。今此太子。悉已具足转轮王相。必为圣主。有玉女宝。汝当尔时不堪给使。此处尊胜莫生难心。时彼园外有一道场。名法云光。有胜日光如来应供等正觉。出兴于世。于彼道场成无上道。时女梦见彼如来身。于梦觉已。空中有天而告之曰。汝梦所见是胜日光佛。成道已来始经七日。今在道场。无量菩萨大众围绕。彼佛众会一切天龙八部鬼神。乃至无量净居诸天。地神。风神。海神。火神。山神。树神。<a href=\"/remen/conglin.html\" class=\"keylink\" target=\"_blank\">丛林</a>药草城郭等神。皆悉云集。奉觐<a href=\"/remen/shizun.html\" class=\"keylink\" target=\"_blank\">世尊</a>听受正法。时彼女人闻是语已。诣太子所合掌而立。以偈白言。</p><p>我色世间最智慧无伦匹</p><p>才妙善言论观者无厌足</p><p>太子应当知我心善贞洁</p><p>志尚心端直清净无所染</p><p>远离于瞋恚贪欲及愚痴</p><p>以真净直心<a href=\"/remen/154932.html\" class=\"keylink\" target=\"_blank\">饶益</a>诸群生</p><p>我见太子身相好自庄严</p><p>见已喜无量诸根悉调伏</p><p>妙体犹净金发美绀青色</p><p>额广目明彻必为自在王</p><p>其身逾金山相好自严饰</p><p>我今太子所合掌恭敬住</p><p>其目净修广方臆如师子</p><p>观者无厌足妙音应纳我</p><p>舌相广长妙犹如赤铜色</p><p>演出梵音声闻者踊跃喜</p><p>口方牙深固齿白而齐密</p><p>若有睹见者一切皆欢喜</p><p>离垢清净身具相三十二</p><p>成就此妙相必为转轮王</p><p>尔时太子。语彼女言。汝是谁女。为谁守护。若先属他。我则不宜起染爱心。尔时太子。说偈问言。</p><p>清净功德身见者无厌足</p><p>谁为汝父母为谁所守护</p><p>若先有所属我不起欲想</p><p>非分生淫心命终堕恶道</p><p>不应为豪贵种种富乐故</p><p>发起如是等放逸贪乱心</p><p>种种生邪见幻诳诸谄伪</p><p>如是造诸恶<a href=\"/remen/liuzhuan.html\" class=\"keylink\" target=\"_blank\">流转</a>于世间</p><p>父母知识所应起恭敬心</p><p>慈悲广覆护一切诸群萌</p><p>若于一切处所从闻法者</p><p>能生诸善故应起恭敬心</p><p>一切诸导师正法菩萨众</p><p>圣僧功德海皆悉应恭敬</p><p>修习诸功德远离一切恶</p><p>安住于正法广行<a href=\"/remen/pusadao.html\" class=\"keylink\" target=\"_blank\">菩萨道</a></p><p>若无归依者应起大慈心</p><p>诸在三恶道应发大悲念</p><p>一切诸法界有成必有败</p><p>舍心平等观莫随烦恼魔</p><p>应发菩提心<a href=\"/remen/juewu.html\" class=\"keylink\" target=\"_blank\">觉悟</a>诸群生</p><p><a href=\"/remen/wuliangjie.html\" class=\"keylink\" target=\"_blank\">无量劫</a>修行不起疲倦想</p><p>时彼女母。说偈白言。</p><p>唯愿太子听此女从生来</p><p>乃至今长成一切诸<a href=\"/remen/yinyuan1.html\" class=\"keylink\" target=\"_blank\">因缘</a></p><p>太子所生日女从莲华生</p><p>其目净修广肢节悉具足</p><p>我曾于春月游观娑罗园</p><p>睹见诸卉木种种华荣茂</p><p>同游八百女容仪悉端严</p><p>皆已具足知诸巧技能法</p><p>彼园有浴池名曰众庄严</p><p>我于池岸坐采女众围绕</p><p>时彼浴池中千叶莲华生</p><p>宝叶琉璃茎阎浮檀金台</p><p>众妙宝香须普放净光明</p><p>遍照阎浮提犹若日初出</p><p>时见此玉女从彼莲华生</p><p>睹者皆念言此则善业报</p><p>目发绀青色其身如紫金</p><p>众宝以庄严观者心无厌</p><p>离垢净无秽肢节悉具足</p><p>犹如真金像安处宝莲华</p><p>毛孔栴檀香普熏于一切</p><p>口出莲华香演妙梵音声</p><p>此是玉女宝世间所希有</p><p>身相悉具足种种妙庄严</p><p>一切诸技术世间言论法</p><p>究竟悉缕练愿为哀纳受</p><p>此是玉女宝身分悉圆满</p><p>功德具庄严宿行之所得</p><p>善知众生病起患之所由</p><p>又知对治法除灭众疑惑</p><p>一切阎浮提众生语言法</p><p>种种妓乐音无不善通达</p><p>此女修功德远离女人法</p><p>能转众生心唯愿哀纳受</p><p>舍离嫉妒心不醉于五欲</p><p>不起瞋恚心修习忍智慧</p><p>精进持净戒能辨一切事</p><p>专求诸功德太子愿纳受</p><p>若见诸贫穷老病众苦逼</p><p>无所归依者大悲普慈念</p><p>常欲利众生不求自安乐</p><p>功德庄严身饶益于一切</p><p>于诸威仪中常修不放逸</p><p>修习诸善法见者无不悦</p><p>功德普庄严远离染污心</p><p>常求善知识恭敬乐供养</p><p>修习大慈法弃舍怨结心</p><p>智慧无与等唯愿哀纳受</p><p>尔时太子答言。善女。我已先发阿耨多罗三藐三菩提心。欲无量劫行菩萨行。积集一切功德智慧。净修一切诸波罗蜜。恭敬供养一切诸佛。护持正法。严净一切诸佛世界。令如来种相续不断。教化众生。灭生死苦住究竟乐。欲令众生净智慧眼。住菩萨道修菩萨行。具足一切菩萨诸地。令一切众生心大欢喜。我当尽未来劫。行檀波罗蜜。悉舍一切国城妻子。肢节手足。头目髓脑。或在家布施<a href=\"/remen/chujia.html\" class=\"keylink\" target=\"_blank\">出家</a><a href=\"/remen/xiudao.html\" class=\"keylink\" target=\"_blank\">修道</a>。汝于尔时。莫作障碍坏我道心。尔时太子。重为彼女而说偈言。</p><p>哀愍众生故我发菩提心</p><p>无量无数劫积集智功德</p><p>无量劫海中修习诸大愿</p><p>广修菩萨行具足一切地</p><p>三世诸佛所学<a href=\"/remen/liuboluomi.html\" class=\"keylink\" target=\"_blank\">六波罗蜜</a></p><p>闻法能修行专求菩萨道</p><p>十方垢浊刹我悉令严净</p><p>除灭诸群生三恶道苦患</p><p>以诸方便力广度一切众</p><p>除灭愚痴闇住一切智道</p><p>供养诸佛海净修一切地</p><p>发起大慈悲内外一切舍</p><p>若我施来求妻子诸眷属</p><p>在家及出家汝莫作障碍</p><p>若能如是者我则纳受汝</p><p>时女答言。敬从来教。乃至出家不敢有碍。即说偈言。</p><p>一切劫海中<a href=\"/remen/diyu.html\" class=\"keylink\" target=\"_blank\">地狱</a>火烧身</p><p>若能眷纳我甘心受此苦</p><p>一切生死身碎末如微尘</p><p>若能眷纳我甘心受此苦</p><p>无量劫顶戴一切金刚山</p><p>若能眷纳我甘心受此苦</p><p>一切生死海以我施无悔</p><p>若得法王处愿令我亦然</p><p>无量无数劫修行菩萨道</p><p>有来求我者欢喜愿施与</p><p>太子见众苦发起菩提心</p><p>无量大慈悲摄众生及我</p><p>我不求豪富不贪五欲乐</p><p>但愿共行法而为太子妻</p><p>修广明净眼慈愍观众生</p><p>不起染污心必成菩提道</p><p>太子游行时地出众宝华</p><p>此相无有疑必为转轮王</p><p>我昔于梦见正觉胜日光</p><p>菩提树下坐大众悉围绕</p><p>梦中见彼佛以手摩我顶</p><p>觉已大欢喜踊跃无有量</p><p>空中时有天名曰清净身</p><p>彼天为我说道场佛兴世</p><p>我发如是念若见太子者</p><p>当为分别说胜日光佛兴</p><p>我昔所志愿于今悉成满</p><p>唯愿俱往诣供养彼如来</p><p>尔时太子。闻彼如来出兴于世。心大欢喜踊跃无量。欲见彼佛。以五百宝散彼女人。又与妙德光藏净周罗宝并妙衣服。时彼女母。即为太子。而说偈言。</p><p>今此玉女宝功德庄严身</p><p>我昔所志乐此愿今成满</p><p>持戒不放逸智慧诸功德</p><p>普于一切世最胜无伦匹</p><p>此女莲华生种姓无讥嫌</p><p>远离诸不善太子同志愿</p><p>此女身柔软犹如天缯纩</p><p>蒙彼手摩者众患悉除灭</p><p>毛孔所出香芬馨无伦比</p><p>众生若闻者悉住于净戒</p><p>其身净无垢譬如真金像</p><p>若有睹见者离害具慈心</p><p>口出微妙音无不乐闻者</p><p>若有听斯音远离诸恶业</p><p>心净无瑕秽质直无谄曲</p><p>随其所闻法如说能修行</p><p>恭敬善知识及所尊重者</p><p>远离贪欲心专求于正法</p><p>此女心不恃妙色莲花生</p><p>世间诸荣乐唯求无上道</p><p>时彼太子。与此女俱。并一万采女。出香芽园。各乘宝车。往诣道场。下车步进。遥见如来相好严身。其心澄净如镜渊渟。诸根调伏犹如象王。心大欢喜踊跃无量。与采女众。往诣佛所头面礼足。恭敬供养绕无数匝。各持五百众妙宝华。供散彼佛。为彼如来。兴立五百众香楼阁杂宝严饰。时彼如来。为说普门灯明修多罗。闻说经已。于一切法中得三昧海。所谓诸佛愿海三昧。普照三世光藏三昧。对见一切诸佛三昧。普照一切众生三昧。普照世界海净智灯光明三昧。普照众生根海智光明三昧。救护众生光云三昧。教化众生现前智灯明三昧。闻持诸<a href=\"/remen/fofa.html\" class=\"keylink\" target=\"_blank\">佛法</a>轮三昧。具普贤行净云三昧。于一切法中。得如是等诸三昧海。时彼玉女。于诸法中。得不可坏寂静法门。于阿耨多罗三藐三菩提得不退转。时彼太子。与诸眷属礼彼如来。绕无数匝辞退还宫。诣父王所头面敬礼。白言大王。彼道场上。胜日光佛始成正觉。王问太子。从谁闻乎。答言。从彼离垢妙德女闻。时王闻已欢喜无量。犹如贫人得大宝藏。作如是念。佛无上宝难值难遇。能灭众生恶道贫苦。为无上医善对治法。除灭众生诸烦恼患。为善导师。于生死海济度众生置涅槃处。作是念已召诸小王及诸群臣。并<a href=\"/remen/poluomen.html\" class=\"keylink\" target=\"_blank\">婆罗门</a>刹利<a href=\"/wenda/jushi/\" class=\"keylink\" target=\"_blank\">居士</a>。皆悉集会。而告之曰。我闻太子无上吉语云。胜日光佛出兴于世。我闻是已欢喜无量。无以酬报。今舍王位授与太子。王舍位已与诸眷属。往诣道场胜日光佛所。头面礼足退坐一面。</p><p>尔时如来。观察彼王及诸眷属。白毫相中放大光明。名曰一切众生心灯。普照十方无量世界一切诸王。显现如来不可思议自在神力。应受化者令彼心净。具足不可思议功德。超出世间。其身清净。以微妙音。为大众说离痴曀法真实灯陀罗尼门。佛刹微尘等陀罗尼以为眷属。彼王闻已。即得广大智慧光明。阎浮提微尘等菩萨得此陀罗尼。六十那由他人得诸漏尽。一万众生皆得离垢清净<a href=\"/remen/fayan.html\" class=\"keylink\" target=\"_blank\">法眼</a>。无量众生悉发阿耨多罗三藐三菩提心。又以不可思议自在神力。于十方刹以三乘法化度众生。尔时彼王。作如是念。此诸功德。若不出家则不能辨。我今应当于如来所出家修道。前白佛言。今从世尊出家学道。佛答王言。宜知是时。时王即与一万眷属出家修道。皆得离痴曀法真实灯陀罗尼门及世界微尘等陀罗尼。又得菩萨十明及无量辩。净无碍身诣诸佛所。悉闻<a href=\"/remen/shouchi.html\" class=\"keylink\" target=\"_blank\">受持</a>佛正法轮。为大法师。以<a href=\"/remen/shentong.html\" class=\"keylink\" target=\"_blank\">神通</a>力遍诸世界。随所应化为彼现身。赞叹佛法并诸过去菩萨所行菩萨本生。又赞叹佛无量无边自在神力。守护正法。</p><p>尔时太子。月十五日王得道时。于其正殿采女围绕。七宝自至。一金轮宝。名胜自在。二象宝。名曰青山。三绀马宝。名勇疾风。四神珠宝。名光藏云。五主藏臣宝。名曰大财。六玉女宝。名净妙德。七主兵臣宝。名离垢眼。得是七宝。于阎浮提作转轮王。时有千子。端正勇猛能伏怨敌。时彼人民炽盛丰乐自在。八万王城。城各建立五百楼阁。大僧伽蓝众宝庄严。一一僧伽蓝。起广大塔。一切众宝以为庄严。香华缯盖而供养之。一一王城。次第请佛。以不思议众妙供具。供养如来。时佛入城。无量众生皆大欢喜。长养善根发菩提心。以广大悲饶益众生。正求佛法知真实义。平等观察三世诸法。明净智慧普照三世。知三世佛次第出世。摄取众生向菩萨道。行菩萨行。安住菩萨平等正法。逮得如来法轮智光。深入法海。能于己身见一切刹。善知诸根弘誓愿海。得一切智。尔时如来。次第受彼诸王请时。如是饶益无量众生。佛子。尔时太子增上功德主。岂异人乎。今释迦牟尼佛是也。尔时王宝主。宝华佛是也。宝华如来。今在东方过世界海微尘等世界海。有一世界海。名法界虚空光云。中有世界。名佛圆满光妙德灯。彼有道场。名曰一切天王光幢。彼佛始成正觉。与不可说佛刹微尘等菩萨大众围绕说法。彼宝华佛为菩萨时。净彼刹海。彼刹海中。三世诸佛出兴世者。皆宝华佛为菩萨时。教化令发阿耨多罗三藐三菩提心。尔时女母善现者。今我母善目是也。王眷属者。彼如来所大众是也。皆悉具足普贤诸行。成就大愿。清净法身普照世间。其心无坏。逮得菩萨诸三昧门。以清净眼。皆悉对见一切诸佛一切如来。以虚空等妙音声云。转正法轮。悉闻受持。于诸法中得自在力。出入息顷。遍游一切诸佛世界。以微妙音为众生说法。而未曾离一切佛所。尽未来劫修菩萨行。随所应化悉为现身。尔时离垢妙德宝女。共增上功德主转轮王。四事供养。胜日光佛者。我身是也。彼佛灭度后。其世界中。有六十百千亿那由他佛出兴于世。其最初<a href=\"/remen/fohao.html\" class=\"keylink\" target=\"_blank\">佛号</a>明净身。次名净明月普照智。次名智观幢。次名广智光明王。次名精进金刚那罗延。次名不坏智。次名智普缘。次名净德智云。次名师子智光。次名周罗光明。次名功德光幢。次名智日幢。次名开宝莲华身。次名功德光。次名智光云。次名普明净月。次名庄严盖妙音。次名师子勇猛智照。次名法界慧月。次名觉众生心虚空电光。次名善鼻妙香。次名寂灭响。次名<a href=\"/remen/ganlu.html\" class=\"keylink\" target=\"_blank\">甘露</a>山。次名法海雷音。次名无坏智音。次名觉空电光周罗。次名月光白毫相云。次名圆面净慧。次名善觉智华光。次名宝焰山妙德王。次名广德夜光。次名妙宝月幢。次名具三昧身。次名胜宝光王。次名现普智光。次名焰海门灯。次名离垢妙音王。次名无等功德。次名胜幢。次名修臂。次名本愿净月。次名真实智灯。次名法上妙音。次名明净妙德藏王。次名乘幢。次名法海莲华。佛子。彼一劫中。如是次第。六十百千亿那由他佛。出兴于世。我悉亲近恭敬供养。其最后佛。名广解脱光。于彼佛所得净智眼。佛子。尔时彼佛初成正觉。入城教化。我时为王夫人。与彼大王恭敬供养。闻彼佛说如来性起灯修多罗。闻已得净智眼。又得观察菩萨三昧海法门。佛子。我得此法门已。于世界微尘等劫。受持修习。是诸劫中。值无量佛出兴于世。我悉恭敬供养。佛子。我或一劫。值一如来出兴于世。恭敬供养。或二或三。或不可说。或于一劫。值世界微尘等佛出兴于世。我悉恭敬供养。而未能知诸大菩萨身量像貌。及其身业心行智慧三昧境界。佛子。我若见修菩萨<a href=\"/remen/xingzhe.html\" class=\"keylink\" target=\"_blank\">行者</a>。欢喜无量恭敬供养。以诸方便而摄取之。令于阿耨多罗三藐三菩提得不退转。佛子。我于世界微尘等劫。值遇诸佛恭敬供养。彼佛说法悉闻受持。时彼诸佛。各以种种修多罗。为我说此法门。我闻是已。悉于三世佛刹海中诸如来所佛眷属所。修此法门。又行菩萨行。菩萨大愿海。种种法门中。修此法门。犹未能知普贤菩萨所行法门。何以故。佛子。普贤法门犹如虚空。无量无边。又如众生。及三世海。十方刹海。及诸法界。无量无边。佛子。普贤菩萨法门。与诸<a href=\"/remen/foshen.html\" class=\"keylink\" target=\"_blank\">佛身</a>境界齐等。我于世界微尘等劫。观菩萨身心无厌足。何以故。我于菩萨一一毛孔中。念念悉见无量无边庄严世界。佛坐道场成等正觉。于大众中。以微妙音转正法轮。说种种修多罗。种种诸乘。种种清净。复次佛子。我于菩萨一一毛孔中。念念悉见诸众生海。各有所住。及其境界诸根不同。于三世中发菩提心。行菩萨行具大愿海。净诸菩萨无量无边波罗蜜海。及诸菩萨本生之海。无量无边大慈悲海。摄取众生悉令欢喜。乃至悉见一切菩萨。现处中宫采女围绕。佛子。我于菩萨一一毛孔中。皆悉睹见如是等事。佛子。我唯知此法门。诸大菩萨。皆悉究竟诸方便海。显现一切众生等身。随顺世间。于一切毛孔。普放一切相海光明。了法无性。诸众生类等如虚空。一切至处皆悉如如。显现神变。于诸法界得自在力。游戏普门。一切诸地法门海中。我当云何能知能说彼功<a href=\"/remen/dexing.html\" class=\"keylink\" target=\"_blank\">德行</a>。尔时瞿夷。语善财言。善男子。此迦毗罗城摩耶夫人汝诣彼问。云何菩萨修习诸行。不染世法。供养诸佛。于菩萨行得不退转。除灭障碍。不由他悟入诸法门。常能应现一切佛所。摄取众生。尽未来劫修菩萨行而不退转。究竟满足大乘诸愿。长养一切众生善根。尔时瞿夷。承佛神力。欲重明此义。以偈颂曰。</p><p>我见乐修行菩萨诸行者</p><p>欢喜心无量皆悉摄取之</p><p>乃昔久远世过百刹尘劫</p><p>有劫名清净世界名光明</p><p>尔时彼劫中六十百千亿</p><p>那由他诸佛出兴于世间</p><p>最后等正觉号为法幢灯</p><p>彼佛灭度后有王名智山</p><p>以大自在力王领阎浮提</p><p>悉能广降伏一切诸怨敌</p><p>王子有五百端正身姝妙</p><p>其体净圆满见者无厌足</p><p>深信诸佛法恭敬而供养</p><p>守护正法藏受持乐修习</p><p>彼王有太子名曰善光明</p><p>三十相严身饶益诸群生</p><p>五百亿人俱出家行学道</p><p>勇猛精进力护持彼佛法</p><p>王都名智树一亿城围绕</p><p>有林名静德众宝树庄严</p><p>善光住此林广说佛正法</p><p>辩才无穷尽令众悉清净</p><p>或为乞食故入彼王都城</p><p>庠序有威仪见者莫不欣</p><p>游步如师子志意常安谛</p><p>诸根悉调伏念慧现在前</p><p>尔时有长者名曰欢喜幢</p><p>我为长者女名曰随顺光</p><p>时我于城中遇见善光明</p><p>相好庄严身欢喜心无量</p><p>次乞至我门我以染心施</p><p>摩尼庄严具投彼善光钵</p><p>虽以染爱心供养彼佛子</p><p>二百五十劫不经三恶道</p><p>常于<a href=\"/remen/tianren.html\" class=\"keylink\" target=\"_blank\">天人</a>中尊贵王家生</p><p>恒见善光明妙相庄严身</p><p>于后所过劫二百有五十</p><p>善现女家生名离垢妙德</p><p>我见胜自在发起供养心</p><p>不惜身<a href=\"/remen/shouming.html\" class=\"keylink\" target=\"_blank\">寿命</a>随其所施与</p><p>时与太子俱觐佛胜日光</p><p>欢喜心无量发起菩提心</p><p>彼劫最后佛名广解脱光</p><p>出兴于世间我值悉供养</p><p>从彼最后佛得净智慧眼</p><p>了知诸法相除灭虚妄倒</p><p>得观察菩萨三昧海法门</p><p>一念悉睹见不可思议刹</p><p>见彼诸佛刹或净或垢秽</p><p>于净不贪乐于秽不憎恶</p><p>普见诸世界如来坐道场</p><p>一念见诸佛不思议光海</p><p>亦见佛眷属一切三摩提</p><p>一切诸法门皆悉无障碍</p><p>又知彼业行随其所住地</p><p>及诸大愿海一念悉了知</p><p>我于菩萨身见诸菩萨等</p><p>无量劫修行一切莫能测</p><p>一一毛孔见阿僧祇劫刹</p><p>风轮水火轮一切大地轮</p><p>种种所依住世界形类相</p><p>诸妙庄严具众生身差别</p><p>又见世界海一切诸世界</p><p>诸佛出兴世说法度众生</p><p>我于无量劫修习菩萨行</p><p>犹不知菩萨身业心智慧</p><p>时善财童子。头面敬礼彼瞿夷足。绕毕辞退。</p><p>尔时善财童子作如是念。我当云何见善知识。善知识者远离世间。住无所住不着诸入。超出障碍趣无碍道。具净法身善业<a href=\"/remen/huashen.html\" class=\"keylink\" target=\"_blank\">化身</a>。以明净智观诸世间。大愿成满。持佛法身。如意法身。非生灭身。非来去身。非虚实身。非聚散身。一切诸相即一相身。离边见身。无所著身。无穷尽身。灭众虚妄如电光身。如幻梦身。如镜像身。如净日身。充满一切诸方化身。于三世中无坏法身。非身之身。如是等身。一切世间所不能见。唯是普贤菩萨所见。彼善知识行无碍行。我当云何能见亲近。知其相貌闻法受持。作是念已。时有城天。名曰宝眼。眷属围绕在虚空中。为善财现妙庄严身。以天宝冠宝庄严具。供养善财。作如是言。善男子。应守护心城。离生死故。应庄严心城。得十力故。应净心城。远离悭嫉诸谄曲故。应灭炽然猛焰心城。诸禅三昧法门相续得自在故。应照心城。常以<a href=\"/remen/banruo.html\" class=\"keylink\" target=\"_blank\">般若</a>波罗蜜光。照如来海及眷属故。应长养心城。摄取诸佛方便道故。应坚固心城。出生普贤诸行愿故。应修心城。诸魔魔民及余怨敌莫能坏故。应明心城。得诸如来智光明故。应修无坏心城。能受如来正法云故。应具心城。己心悉受一切如来功德海故。应广心城。大慈普覆一切众生故。应盖心城。以法普覆障不善故。应进心城。无量大悲救一切众生故。应开心城门。<a href=\"/remen/zhengnian.html\" class=\"keylink\" target=\"_blank\">正念</a>一切三世佛故。应达心城。悉知诸佛转正法轮修多罗法门因缘起故。应知心城道。开示显现一切智道故。应持心城。具三世佛诸愿海故。应知心城力。长养法界功德力故。应放心城普照光明。知一切众生诸根欲性结业习气诸垢净故。应知心城自在力。摄取一切诸法界故。应莹心城。住佛念故。应知心城实相。了达诸法无实性故。应知心城如幻。入一切智正法城故。菩萨摩诃萨。若如是知诸心城者。则能积集一切善根。何以故。蠲除无量诸障碍故。所谓见佛障。闻法障。供养佛障。摄众生障。净佛刹障。佛子。菩萨摩诃萨。若有如是无障碍心。以少方便。能见一切诸善知识。究竟成就一切种智。尔时有天。名法妙德。在虚空中。妙声赞叹摩耶夫人。又放种种色光明网。广照无量诸佛世界。尔时善财。见光明网。照诸佛身绕一匝已。然后还来入善财顶充满其身。尔时善财。即得离垢净光明眼。除灭一切愚痴闇障。得离翳眼。了知一切众生实性。得离垢眼。观一切法性。得净慧眼。观一切刹性。得净光眼。见佛法身。得普明眼。观不思议如来色身。得无碍光眼。观察一切世界成败。得遍光眼。见一切佛转正法轮出生修多罗。得普境界眼。观察无量诸佛神力教化众生。得普见眼。观一切世界随因缘起诸佛兴世。时有守护菩萨法堂罗刹鬼王。名曰善眼。与妻子俱。一万罗刹眷属围绕。在虚空中散众妙华。语善财言。善男子。若有菩萨。成就十法。则能亲近诸善知识。何等为十。所谓直心清净远离谄曲。不坏大悲摄取众生。观察众生非真实性。于萨婆若心不退转。于佛大众得坚信力。以净慧眼观诸法性。无坏大悲普覆众生。明净慧光了诸法界。善对治法雨甘露云。除生死苦顺善知识。以明净眼观诸法性相续不断。菩萨成就此十法者。则能亲近诸善知识。复次佛子。菩萨成就十三昧门。则能睹见诸善知识。何等为十。所谓净法虚空圆满三昧。观察一切方海三昧。分别一切境界三昧。对见十方诸佛三昧。长养功德藏海三昧。念念不舍善知识三昧。现前见一切如来功德善知识三昧。诣善知识三昧。常得不离一切善知识三昧。恭敬供养善知识无过失三昧。善男子。菩萨成就此十三昧门。则能睹见诸善知识。又得诸善知识微妙音声。转正法轮三昧法门。若有菩萨。住此法门。悉知一切诸佛平等。常能睹见诸善知识。尔时善财答罗刹言。善哉善哉。以哀愍故。方便教我见善知识。愿为我说。云何往诣善知识所。于何方处城邑聚落。求善知识。答言。善男子。敬礼十方求善知识。正念思惟一切境界求善知识。勇猛自在遍游十方求善知识。知身知行。如梦如电。诣善知识。尔时善财随顺其教。即时睹见大宝莲华从地涌出。金刚为茎。摩尼为叶。净宝为台。众妙香须以阿僧祇摩尼宝网罗覆其上。莲华台上有一楼观。名曰摄取法界方藏。金刚为地。楼有千柱。一切摩尼众宝合成。种种庄严。悬阿僧祇妙宝璎珞阿僧祇宝以为栏楯。尔时善财。见楼观中。有摩尼宝师子之座。众宝庄饰杂宝栏楯。敷众妙衣。宝网覆上。建宝幢盖。于金铃中出妙音声。雨妙香华。诸宝铃中。出诸菩萨愿行音声。宝月幢中出佛化身。净摩尼中。显现如来次第受生。日摩尼中。放无量光照十方刹。摩尼宝王光明幢中。放一切佛圆满光明。明净宝中。出众供具一切众生灯佛正法云。如意宝中。念念出生普贤自在充满法界。须弥幢中。出天妙声赞叹如来。尔时善财。见此不可思议庄严高座。不可思议眷属围绕。见摩耶夫人处彼座上。端正姝妙。具净色身。出三世间色身。一切世间对现色身。远离一切有趣色身。随其所应教化色身。一切众生不染色身。起广大色身。与一切众生等色身。一切众生无等色身。一切众生见不虚色身。种种色身。随所应化显现色身。无量形像色身。普门形像色身。一切众生对现色身。广大自在门庄严色身。教化一切众生色身。一切众生对现垂形色身。一切时现种种不坏色身。一切众生究竟不究竟住持色身。不去色身。于一切趣无所灭故。不来色身。于一切趣无所生故。不起色身。不起不现故。不灭色身。离一切世间语言道故。不虚色身。随所得故。不欺色身。随应世间故。无所至色身。不生不死故。不坏色身。法性无坏故。<a href=\"/remen/wuxiang.html\" class=\"keylink\" target=\"_blank\">无相</a>色身。三世语言断故。一相色身。无相善说相故。如电色身。随应一切众生心故。如幻色身。智幻满故。如焰色身。持众生想故。如影色身。一切众生本愿相续不断故。如梦色身。随应众生不可坏故。究竟法界色身。净如虚空故。现大悲色身。成就一切众生故。显现无碍门色身。于念念中满法界故。无量无边色身。净一切世门离语言道故。无所依色身。教化众生究竟愿故。住持色身。能辨一切众生事故。不生色身。幻愿满故。无比色身。出世间故。随应色身。随应度故。不杂色身。随业相续故。如意珠色身。满足一切众生愿故。离虚妄色身。一切众生虚妄起故。离觉观色身。一切众生不能思察故。不究竟色身。除灭生死故。清净色身。离如来觉观故。如是色非色。色如电故。受非受。除灭世间苦受故。离一切想。分别一切众生想故。出生行非行。诸业如幻故。离识境界。满足菩萨智慧愿故。空无所有。一切众生语言断故。色身成就。妙色不灭故。尔时善财。见摩耶夫人随应众生。示现如是种种无量色身。众生或见过他化自在天王女身。乃至过四天王女身。或见过龙王女身。乃至过人王女身。尔时善财。见如是等种种色身。长养一切众生善根。行不可坏檀波罗蜜。大悲普念一切众生。出生如来无量功德。勇猛精进求萨婆若。知一切法皆寂灭相。入深忍海。具足一切无坏<a href=\"/remen/chanding.html\" class=\"keylink\" target=\"_blank\">禅定</a>。修习一切三昧境界。逮得如来圆满禅定。灭一切众生诸烦恼海。皆悉严净一切法界。分别了知诸佛法轮。以明净智观一切法海。见一切<a href=\"/remen/foxin.html\" class=\"keylink\" target=\"_blank\">佛心</a>无厌足。次第观察三世如来。开一切<a href=\"/remen/fomen.html\" class=\"keylink\" target=\"_blank\">佛门</a>。见三世佛次第兴世。净佛道戒。如如如空。摄一切众生。而教化之。得净法身。净一切佛刹诸大誓愿。究竟化度一切众生。一念充遍诸佛境界。出生菩萨自在神力。显现无量清净色身。降一切魔力。增长功德力。生善法力。得一切<a href=\"/remen/foli.html\" class=\"keylink\" target=\"_blank\">佛力</a>。具菩萨力。生一切智力。如来智慧普照一切。悉知无量众生心海。了知众生诸根欲性。一身充满十方无量无边佛刹。悉分别知佛刹成败。开净智眼。见三世海诸佛法海。出生一切如来功德。知一切菩萨所修功德。从初<a href=\"/remen/faxin.html\" class=\"keylink\" target=\"_blank\">发心</a>乃至究竟。长养一切众生善根。于一切世间。赞叹一切诸佛功德。成满一切菩萨母愿。尔时善财。见摩耶夫人有如是等阎浮提微尘等未曾有事。即变化己身。悉与摩耶夫人身等。合掌礼敬五体投地。即得无量无边诸三昧门。正念修习分别观察。随顺出生印证。证已从三昧起。起已敬绕摩耶夫人及诸眷属。恭敬合掌于一面住。白言大圣。文殊师利菩萨。往昔教我发阿耨多罗三藐三菩提心。求善知识亲近供养。我已渐求至大圣所。愿为演说。云何菩萨学菩萨行修菩萨道。答言。佛子。我已成就大愿智幻法门。得此法门故。为卢舍那如来母。于此阎浮提迦毗罗城净饭王宫。从右胁生悉达太子。显现不可思议自在神力。善男子。菩萨。于兜率天命终时。一一毛孔放大光明。名一切如来受生圆满功德。显现不可说不可说佛刹微尘等菩萨受生庄严。普照一切世界。照已来触我顶。遍入我身一切毛孔。入已普见菩萨受生自在庄严。又见出家往诣道场成等正觉。菩萨天人大众围绕恭敬供养转正法轮。彼诸如来。于过去世行菩萨行。于诸佛所恭敬供养。发菩提心。净诸佛刹。无量化身充满法界。教化众生。乃至示现大般涅槃。如是等事皆悉睹见。又善男子。彼妙光明来入我身。我身尔时。超出世间与虚空等。亦不过人身。悉能容受十方菩萨庄严宫殿。</p></div>"
},{
    "title": "第五十八卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第五十八卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之十四</p><p>尔时菩萨。从兜率天降神下时。与十佛刹微尘等菩萨俱。皆悉同行。大愿善根<a href=\"/remen/zhuangyan.html\" class=\"keylink\" target=\"_blank\">庄严</a>法门。<a href=\"/remen/zhihui.html\" class=\"keylink\" target=\"_blank\">智慧</a><a href=\"/remen/zizai.html\" class=\"keylink\" target=\"_blank\">自在</a>一切诸地。清净法身无量色身。究竟普贤诸大愿行。悉皆同等。如是菩萨眷属围绕。又与八万诸龙王俱。娑伽罗龙王等及诸夜叉八部神等恭敬<a href=\"/remen/gongyang.html\" class=\"keylink\" target=\"_blank\">供养</a>。降神下时。放大光明普照世界。现自在力。除灭一切诸恶道苦。以巧方便。<a href=\"/remen/jiaohua.html\" class=\"keylink\" target=\"_blank\">教化</a>不可思议<a href=\"/remen/zhongsheng.html\" class=\"keylink\" target=\"_blank\">众生</a>。皆悉令知宿世业行。令诸菩萨修不放逸无所染着。救护众生令悉睹见此菩萨身。现如是等诸奇特事。与大众俱来处我胎。彼诸菩萨。于我胎内游行自在。或以三千<a href=\"/remen/daqianshijie.html\" class=\"keylink\" target=\"_blank\">大千世界</a>。以为一步。或不可说不可说佛刹微尘等世界。以为一步。又念念中。十方一切世界。一切佛所。不可说不可说菩萨眷属。及四天王忉利天王乃至梵王。如是等一切天王。皆入我胎。欲见菩萨恭敬供养听受<a href=\"/remen/zhengfa.html\" class=\"keylink\" target=\"_blank\">正法</a>。悉皆容受如是等众。而胎不广大。亦不迫迮。于此世界。示现如是神变受生。十方一切阎浮提中亦复如是。亦不分身。种种现化随其所应为菩萨母。何以故。修此大愿智幻法门故。善男子。我为卢舍那佛母。拘楼孙佛。拘那含牟尼佛。迦葉佛。<a href=\"/remen/milefo.html\" class=\"keylink\" target=\"_blank\">弥勒佛</a>。师子佛。法幢佛。善眼佛。净华佛。妙德华佛。提舍佛。弗沙佛。<a href=\"/remen/huanxi.html\" class=\"keylink\" target=\"_blank\">欢喜</a>意佛。自在佛。离垢佛。明净月佛。执炬佛。乐静佛。金刚楯佛。清净义佛。阿私陀佛。度<a href=\"/remen/bian.html\" class=\"keylink\" target=\"_blank\">彼岸</a>佛。高焰山佛。执灯佛。宝莲华佛。<a href=\"/remen/gongde.html\" class=\"keylink\" target=\"_blank\">功德</a>称佛。无量德持佛。妙德灯佛。庄严身佛。善威仪佛。妙德慈佛。善幢佛。智盛佛。无量音佛。无诤佛。散疑佛。清净佛。广光佛。速净佛。妙德云佛。庄严顶发佛。树王佛。庄严宝冠佛。智海佛。净宝佛。坚天冠佛。具诸愿佛。大自在佛。妙德王佛。胜妙德佛。栴檀云佛。广净眼佛。殊胜慧佛。修习智佛。高王佛。自在慧佛。离色佛。师子喜佛。无上王佛。妙德顶佛。金刚智山佛。妙德藏佛。宝网严身佛。善慧佛。自在天佛。大地天佛。无著功德佛。众牙佛。慧光佛。妙德天佛。无上坐佛。无上德佛。仙人伏根佛。随顺语佛。自在德幢佛。明净幢佛。分别支佛。毗舍佉佛。放一切众生香光明佛。金刚宝严佛。欢喜眼佛。灭欲尘佛。高大身佛。善天佛。无上天佛。向寂灭佛。觉智佛。离尘垢佛。光焰王佛。安住佛。毗舍佉天佛。金刚山佛。智焰盛妙德佛。安隐佛。优波提舍佛。具净德佛。乐贤德佛。第一义勇佛。百光焰佛。一增上佛。深音声佛。大地王佛。白净佛。山音声佛。殊胜佛。不可坏佛。无上医佛。功德月佛。不违逆佛。功德聚佛。月出佛。功德天佛。光明盛佛。娑罗阴佛。药王佛。胜宝佛。金刚慧佛。八十妙德佛。一切无坏佛。大名称王佛。勇进持佛。无量光佛。大庄严焰佛。法王不虚佛。不退地佛。明净天佛。苦行佛。净天佛。同意佛。<a href=\"/remen/jietuo.html\" class=\"keylink\" target=\"_blank\">解脱</a>音佛。无坏王佛。灭谄伪佛。净薝葡光佛。善胜月佛。执明炬佛。庄严身佛。不可说佛。观众生佛。无量光佛。<a href=\"/remen/wuwei.html\" class=\"keylink\" target=\"_blank\">无畏</a>音佛。最胜天佛。无畏智盛佛。妙德华佛。月光焰佛。不退慧佛。离爱佛。不着慧佛。长养德聚佛。灭恶道佛。无量化师子吼佛。义不退佛。见无碍佛。降众魔佛。不着相佛。离虚妄海佛。清净海佛。不可沮坏须弥山佛。无著智佛。无量坐佛。与魔战佛。随师行佛。无上调佛。常月佛。<a href=\"/remen/154932.html\" class=\"keylink\" target=\"_blank\">饶益</a>王佛。不动阴佛。饶益名佛。饶益慧佛。寿持佛。寿名佛。满称佛。无坏盛佛。色明净佛。<a href=\"/remen/wuxiang.html\" class=\"keylink\" target=\"_blank\">无相</a>智佛。勇无动佛。难思妙德佛。同月行佛。无量身佛。随顺王佛。增寿天佛。<a href=\"/remen/fozi.html\" class=\"keylink\" target=\"_blank\">佛子</a>。如是等贤劫一切佛。于此世界成等正觉。我悉为母。亦于十方一切世界教化众生。尔时善财。白言大圣。得此法门其已久如。答言。佛子乃往古世。过不可思议非诸菩萨通明境界不可数劫。有劫名净光明。有世界。名曰妙德须弥山王。其土清净无诸垢秽。众宝合成种种严饰。见者无厌。彼世界中。有千亿四天下。诸四天下中。有一四天下。彼四天下中。有八十亿大王之都。彼王都中。有一王都名曰智幢。有转轮王名曰勇盛。彼王都北。有一道场名月光明。其道场神名慈妙德。时有菩萨名离垢幢。坐于道场临成正觉。时有恶魔名金刚光明。与眷属俱至菩萨所。坏其道行。时勇盛王。具足菩萨神力自在。化作兵众。多彼魔军而摧伏之。时彼菩萨得成正觉。时道场神见此事已。欢喜无量发如是愿。此转轮王乃至<a href=\"/remen/chengfo.html\" class=\"keylink\" target=\"_blank\">成佛</a>。我为其母。善男子。我曾于彼道场。供养十那由他佛。善男子。彼道场神。岂异人乎。我身是也。转轮王者。卢舍那佛是也。善男子。我从尔时发愿已来。卢舍那佛。于一切有。行菩萨行教化众生。乃至最后受生。我常为母。复次善男子。现在过去十方无量无边诸佛。放大光明。来照我身宫殿住处者。彼最后生。我悉为母。善男子。我唯知此大愿智幻法门。诸大菩萨具大悲藏。教化众生心无厌足。得自在法。一一毛孔。现一切佛自在神力。我当云何能知能说彼功<a href=\"/remen/dexing.html\" class=\"keylink\" target=\"_blank\">德行</a>。尔时摩耶夫人告善财童子言。善男子。于此世界三十三天。有王名<a href=\"/remen/zhengnian.html\" class=\"keylink\" target=\"_blank\">正念</a>王。有童女。名天主光。汝诣彼问。云何菩萨学菩萨行修<a href=\"/remen/pusadao.html\" class=\"keylink\" target=\"_blank\">菩萨道</a>。时善财童子敬受其教。头面作礼绕无数匝。恋慕瞻仰却行而退。</p><p>遂往天宫见彼童女。礼足围绕合掌前住。白言圣者。我已先发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。而未知菩萨云何学菩萨行修菩萨道。我闻圣者善能诱诲。愿为我说。天女答言。善男子。我得菩萨解脱。名无碍念清净庄严。善男子。我念过去。有最胜劫。名青莲华。我于彼劫中。供养恒河沙等诸佛如来。彼诸如来。从初<a href=\"/remen/chujia.html\" class=\"keylink\" target=\"_blank\">出家</a>。我皆瞻奉守护供养。造僧伽蓝营辨什物。又彼诸佛。从为菩萨住母胎时。诞生之时。行七步时。大师子吼时。住童子位在宫中时。向<a href=\"/remen/puti.html\" class=\"keylink\" target=\"_blank\">菩提</a>树成正觉时。转正法轮现佛神变教化调伏众生之时。如是一切诸所作事。从初<a href=\"/remen/faxin.html\" class=\"keylink\" target=\"_blank\">发心</a>乃至法尽。我皆明忆无有遗余。常现在前念持不忘。又忆过去。劫名善地。我于彼供养十恒河沙等诸佛如来。又过去劫名为妙德。我于彼供养一佛世界微尘等诸佛如来。又劫名无所得。我于彼供养八十四亿百千那由他诸佛如来。又劫名善光。我于彼供养阎浮提微尘等诸佛如来。又劫名无量光。我于彼供养二十恒河沙等诸佛如来。又劫名<a href=\"/remen/jingjin.html\" class=\"keylink\" target=\"_blank\">精进</a>德。我于彼供养一恒河沙等诸佛如来。又劫名善悲。我于彼供养八十恒河沙等诸佛如来。又劫名胜游。我于彼供养六十恒河沙等诸佛如来。又劫名妙月。我于彼供养七十恒河沙等诸佛如来。善男子。如是忆念恒河沙劫。我常不舍诸佛如来应正等觉。从彼一切诸如来所。闻此无碍念清净庄严菩萨解脱。<a href=\"/remen/shouchi.html\" class=\"keylink\" target=\"_blank\">受持</a><a href=\"/remen/xiuxing.html\" class=\"keylink\" target=\"_blank\">修行</a>恒不间断随顺趣入。如是先劫所有如来。从初菩萨乃至法尽。一切神变。我以净严解脱之力。皆随忆念明了现前。持而顺行曾无懈废。善男子。我唯知此无碍念清净解脱。如诸菩萨摩诃萨。出<a href=\"/remen/shengsi.html\" class=\"keylink\" target=\"_blank\">生死</a>夜朗然明彻。永离痴冥未尝惛寐。心无诸盖身行轻安。于诸法性清净觉了。成就十力开悟群生。而我云何能知能说彼功德行。善男子。迦毗罗城有童子师。名曰遍友。汝诣彼问。云何菩萨学菩萨行。修菩萨道。时善财童子。以闻法故身心遍悦。不思议善根流派增广。头面敬礼天主光足。绕无数匝恋仰辞去。</p><p>从天宫下渐向彼城。至遍友所礼足围绕。合掌恭敬于一面立。白言圣者。我已先发阿耨多罗三藐三菩提心。而未知菩萨云何学菩萨行修菩萨道。我闻圣者善能诱诲。愿为我说。遍友答言。善男子。此有童子。名善知众艺。学菩萨字智。汝可问之。当为汝说。</p><p>尔时善财。即至其所。头<a href=\"/remen/dl.html\" class=\"keylink\" target=\"_blank\">顶礼</a>敬于一面立。白言圣者。我已先发阿耨多罗三藐三菩提心。而未知菩萨云何学菩萨行修菩萨道。我闻圣者善能诱诲。愿为我说。时彼童子告善财言。善男子。我得菩萨解脱名善知众艺。我恒唱持入此解脱根本之字。唱阿字时。入<a href=\"/remen/banruo.html\" class=\"keylink\" target=\"_blank\">般若</a>波罗蜜门。名菩萨威德各别境界。唱罗字时。入般若波罗蜜门。名平等一味最上无边。唱波字时。入般若波罗蜜门。名法界无异相。唱者字时。入般若波罗蜜门。名普轮断差别。唱多字时。入般若波罗蜜门。名得无依无上。唱逻字时。入般若波罗蜜门。名离依止无垢。唱荼(徒假反)字时。入般若波罗蜜门。名不退转之行。唱婆字时。入般若波罗蜜门。名金刚场。唱荼字时。入般若波罗蜜门。名曰普轮。唱沙字时。入般若波罗蜜门。名为海藏。唱他字时。入般若波罗蜜门。名普生安住。唱那字时。入般若波罗蜜门。名<a href=\"/remen/yuanman.html\" class=\"keylink\" target=\"_blank\">圆满</a>光。唱那字时。入般若波罗蜜门。名差别积聚。唱史吒字时。入般若波罗蜜门。名普光明息诸<a href=\"/remen/fannao.html\" class=\"keylink\" target=\"_blank\">烦恼</a>。唱迦字时。入般若波罗蜜门。名差别一味。唱娑字时。入般若波罗蜜门。名霈然法雨。唱摩字时。入般若波罗蜜门。名大流湍激众峰齐峙。唱伽字时。入般若波罗蜜门。名普上安立。唱娑他字时。入般若波罗蜜门。名真如藏遍平等。唱社字时。入般若波罗蜜门。名入<a href=\"/remen/shijian.html\" class=\"keylink\" target=\"_blank\">世间</a>海清净。唱室者字时。入般若波罗蜜门。名一切诸佛正念庄严。唱拖字时。入般若波罗蜜门。名观察圆满法聚。唱奢字时。入般若波罗蜜门。名一切诸<a href=\"/\" class=\"keylink\" target=\"_blank\">佛教</a>授轮光。唱佉字时。入般若波罗蜜门。名净修因地现前智藏。唱叉字时。入般若波罗蜜门。名息诸业海藏蕴。唱娑多字时。入般若波罗蜜门。名蠲诸惑障开净光明。唱壤字时。入般若波罗蜜门。名作世间了悟因。唱颇字时。入般若波罗蜜门。名智慧轮断生死。唱婆字时。入般若波罗蜜门。名一切宫殿具足庄严。唱车字时。入般若波罗蜜门。名修行戒藏各别圆满。唱娑摩字时。入般若波罗蜜门。名随十方现见诸佛。唱诃娑字时。入般若波罗蜜门。名观察一切<a href=\"/remen/wuyuan.html\" class=\"keylink\" target=\"_blank\">无缘</a>众生方便摄受令生海藏。唱诃字时。入般若波罗蜜门。名修行趣入一切功德海。唱伽字时。入般若波罗蜜门。名持一切法云坚固海藏。唱吒字时。入般若波罗蜜门。名十方诸佛随愿现前。唱拏字时。入般若波罗蜜门。名不动字轮聚集诸亿字。唱娑颇字时。入般若波罗蜜门。名化众生究竟处。唱娑迦字时。入般若波罗蜜门。名诸地满足无著无碍解脱光明轮遍照。唱阇字时。入般若波罗蜜门。名宣说一切<a href=\"/remen/fofa.html\" class=\"keylink\" target=\"_blank\">佛法</a>境界。唱多娑字时。入般若波罗蜜门。名一切<a href=\"/remen/xukong.html\" class=\"keylink\" target=\"_blank\">虚空</a>法雷遍吼。唱佗(耻加反)字时。入般若波罗蜜门。名晓诸迷识<a href=\"/remen/wuwo.html\" class=\"keylink\" target=\"_blank\">无我</a>明灯。唱陀字时。入般若波罗蜜门。名一切法轮出生之藏。善男子。我唱如是入诸解脱根本字时。此四十二般若波罗蜜门为首。入无量无数般若波罗蜜门。善男子。我唯知此善知众艺菩萨解脱。如诸菩萨摩诃萨能。于一切世出世间善巧之法。以智通达到于彼岸。殊方异艺咸综无遗。文字算数蕴其深解。医药咒术善疗众病。有诸众生。鬼魅所持怨憎咒诅。恶星变怪死尸奔逐。癫痫羸瘦种种诸疾。咸能救之使得痊愈。又善别知金玉珠贝珊瑚琉璃摩尼砗磲鸡萨罗等。一切宝藏出生之处。品类不同价直多少。村营乡邑大小都城。宫殿苑园岩泉薮泽。凡是一切人众所居。菩萨咸能随方摄护。又善观察天文地理。人相吉凶鸟兽音声。云霞气候。年谷丰俭国土安危。如是世间所有技艺。莫不该练尽其源本。又能分别出世之法。正名辩义观察体相。随顺修行智入其中。无疑无碍。无愚闇。无顽钝。无忧恼。无沉没。无不现证。而我云何能知能说彼功德行。善男子。此摩竭提国有一聚落。彼中有城。名婆呾那。有优婆夷号曰贤胜。汝诣彼问。云何菩萨学菩萨行修菩萨道。时善财童子。头面敬礼众艺之足。绕无数匝恋仰辞去。</p><p>向聚落城至贤胜所。礼足围绕合掌恭敬于一面立。白言圣者。我已先发阿耨多罗三藐三菩提心。而未知菩萨云何学菩萨行修菩萨道。我闻圣者善能诱诲。愿为我说。贤胜答言。善男子。我得菩萨法门。名无依处道场。既自开解复为人说。又得无尽<a href=\"/remen/sanmei.html\" class=\"keylink\" target=\"_blank\">三昧</a>。非彼三昧法有尽无尽。以能出生一切智性眼无尽故。又能出生一切智性耳无尽故。又能出生一切智性鼻无尽故。又能出生一切智性舌无尽故。又能出生一切智性身无尽故。又能出生一切智性意无尽故。又能出生一切智性种种慧明无尽故。又能出生一切智性周遍<a href=\"/remen/shentong.html\" class=\"keylink\" target=\"_blank\">神通</a>无尽故。又能出生一切智性如海波涛无量功德皆无尽故。又能出生一切智性遍世间光无尽故。善男子。我唯知此无依处道场法门。如诸菩萨摩诃萨一切无著功德行。而我云何尽能知说。善男子。南方有城。名为沃田。彼有长者。名坚固解脱。汝可往问。云何菩萨学菩萨行修菩萨道。尔时善财。礼贤胜足绕无数匝。恋慕瞻仰辞退南行。</p><p>到于彼城诣长者所。礼足围绕合掌恭敬于一面立。白言圣者。我已先发阿耨多罗三藐三菩提心。而未知菩萨云何学菩萨行修菩萨道。我闻圣者善能诱诲。愿为我说长者答言。善男子。我得菩萨解脱。名无著清净念。我自得是解脱已来。法愿充满。于十方佛所无复希求。善男子。我唯知此净念解脱。如诸菩萨摩诃萨。获无所畏大师子吼。安住高广<a href=\"/remen/fuhui.html\" class=\"keylink\" target=\"_blank\">福慧</a>之聚。而我云何能知能说彼功德行。善男子。即此城中有一长者。名为妙月。其长者宅常有光明。汝诣彼问。云何菩萨学菩萨行修菩萨道。时善财童子。礼坚固足绕无数匝。辞退而行。</p><p>向妙月所。礼足围绕合掌恭敬于一面立。白言圣者。我已先发阿耨多罗三藐三菩提心。而未知菩萨云何学菩萨行修菩萨道。我闻圣者善能诱诲。愿为我说。妙月答言。善男子。我得菩萨解脱。名净智光明。善男子。我唯知此智光解脱。如诸菩萨摩诃萨。<a href=\"/remen/zhengde.html\" class=\"keylink\" target=\"_blank\">证得</a>无量解脱法门。而我云何能知能说彼功德行。善男子。于此南方。有城名出生。彼有长者名无胜军。汝诣彼问。云何菩萨学菩萨行修菩萨道。是时善财。礼妙月足。绕无数匝恋仰辞去。</p><p>渐向彼城。至长者所。礼足围绕。合掌恭敬于一面立。白言圣者。我已先发阿耨多罗三藐三菩提心。而未知菩萨云何学菩萨行修菩萨道。我闻圣者善能诱诲。愿为我说。长者答言。善男子。我得菩萨解脱。名无尽相。我以证此菩萨解脱。见无量佛得无尽藏。善男子。我唯知此无尽相解脱。如诸菩萨摩诃萨。得无限智无碍辩才。而我云何能知能说彼功德行。善男子。于此城南有一聚落。名之为法。彼聚落中有<a href=\"/remen/poluomen.html\" class=\"keylink\" target=\"_blank\">婆罗门</a>。名尸毗最胜。汝诣彼问。云何菩萨学菩萨行修菩萨道。时善财童子。礼无胜军足绕无数匝。恋仰辞去渐次南行。</p><p>诣彼聚落见尸毗最胜。礼足围绕合掌恭敬于一面立。白言圣者。我已先发阿耨多罗三藐三菩提心。而未知菩萨云何学菩萨行修菩萨道。我闻圣者善能诱诲。愿为我说。婆罗门答言。善男子。我得菩萨法门。名诚愿语。过去现在未来菩萨。以是语故。乃至于阿耨多罗三藐三菩提无有退转。无已退无现退无当退。善男子。我以住于诚愿语故。随意所作莫不成满。善男子。我唯知此诚语法门。如诸菩萨摩诃萨。与诚愿语行止无违。言必以诚未曾虚妄。无量功德因之出生。而我云何能知能说。善男子。于此南方。有城名妙意华门。彼有童子。名曰德生。复有童女名为有德。汝诣彼问。云何菩萨学菩萨行修菩萨道。时善财童子。于法尊重。礼婆罗门足。绕无数匝恋仰而去。</p><p>渐次南行至于彼城。见童子童女。顶礼其足。围绕毕已。于前合掌。而作是言。圣者。我已先发阿耨多罗三藐三菩提心。而未知菩萨云何学菩萨行修菩萨道。唯愿慈哀为我宣说。时童子童女告善财言。善男子。我等证得菩萨解脱。名为幻住。以斯净智。观诸世间皆幻住。<a href=\"/remen/yinyuan1.html\" class=\"keylink\" target=\"_blank\">因缘</a>生故。一切众生皆幻住。业烦恼所起故。一切法皆幻住。无明有爱等展转缘生故。一切<a href=\"/remen/sanjie.html\" class=\"keylink\" target=\"_blank\">三界</a>皆幻住。颠倒智所生故。一切众生生灭生老死忧悲苦恼皆幻住。虚妄分别所生故。一切国土皆幻住。想倒心倒见倒无明所现故。一切声闻辟支佛皆幻住。智断分别所成故。一切菩萨皆幻住。能自调伏教化众生殊胜智心及诸<a href=\"/remen/xingyuan.html\" class=\"keylink\" target=\"_blank\">行愿</a>之所成故。一切菩萨众会变化调伏诸所施为皆幻住。愿及智所摄成故。善男子。幻境<a href=\"/remen/zixing.html\" class=\"keylink\" target=\"_blank\">自性</a>不可思议。善男子。我等二人但能知此菩萨解脱。如诸菩萨摩诃萨。善入无边诸事幻网。彼功德行我等云何能知能说。时童子童女。说自解脱已。诸善根力不思议故。令善财身柔软光泽。自说本愿。</p><p>又作是言。善男子。于此南方有一国土。名曰海涧。彼有园林。名大庄严藏。于彼林中有大楼观。名严净藏。菩萨往昔善根所起。菩萨诸愿自在诸通智力。巧妙方便功德大悲。法门所起。彼园中有菩萨摩诃萨。名曰<a href=\"/remen/mile.html\" class=\"keylink\" target=\"_blank\">弥勒</a>。常化父母亲戚眷属及同<a href=\"/remen/xingzhe.html\" class=\"keylink\" target=\"_blank\">行者</a>。又复长养其余无量众生善根。令住大乘。亦欲为汝显现菩萨方便法门。欲明菩萨受生自在。欲对现教化一切众生令厌诸有。宣明菩萨大慈悲力。<a href=\"/remen/juewu.html\" class=\"keylink\" target=\"_blank\">觉悟</a>菩萨无相法门。明诸有趣悉无自相。汝诣彼问。云何菩萨净菩萨道。云何菩萨学<a href=\"/remen/pusajie.html\" class=\"keylink\" target=\"_blank\">菩萨戒</a>。云何菩萨净菩萨心。云何菩萨发诸大愿。云何菩萨积功德具。云何菩萨得菩萨地。云何菩萨满足一切诸波罗蜜。云何菩萨得诸忍法。云何菩萨住功德行。云何菩萨近善知识。何以故。彼菩萨摩诃萨。究竟一切诸菩萨行。分别了知众生心行。以巧便智而教化之。满足一切诸波罗蜜。住菩萨地得诸忍门。证于菩萨离生之法。于诸佛所而得授记。于菩萨法自在游戏。持诸佛持。无量诸佛以一切智<a href=\"/remen/ganlu.html\" class=\"keylink\" target=\"_blank\">甘露</a>正法而灌其顶。善男子。彼菩萨摩诃萨。能示导汝真善知识。坚菩提心长养善根。住正直心现菩萨根。说无碍法平等诸地。赞叹菩萨所出生道。具诸菩萨愿行功德。能广演说普贤所行。善男子。汝不应于一善根中生知足想。一光明法。一行一愿。一授记别。得法忍门。<a href=\"/remen/liuboluomi.html\" class=\"keylink\" target=\"_blank\">六波罗蜜</a>。菩萨诸地所净佛刹。近善知识。于是事中生知足想。何以故。善男子。菩萨摩诃萨。应一向求无量善根。积集无量菩提具。积集无量菩提因缘。修习无量诸大<a href=\"/remen/huixiang.html\" class=\"keylink\" target=\"_blank\">回向</a>。教化成熟无量众生。了知无量诸众生心诸根欲性众生诸行。除灭无量众生烦恼结业习气。除灭无量众生邪见诸染污心。令发无量诸清净心。拔出无量诸苦恼刺。消竭无量爱欲之海。远离无量愚痴闇冥。坏散无量大憍慢山。解散无量生死系缚。越度无量烦恼有流。煎竭无量受生海源。拯拔无量爱欲淤泥。于三界狱免济苦难。悉令安立八圣道支。普令灭除三毒炽然。断绝无量诸魔钩饵。远离无量诸恶魔业。净修无量菩萨直心。长养菩萨无量方便。出生菩萨无量诸根。净修菩萨无量欲性。深入菩萨无量等法。修行菩萨无量胜行。清净菩萨无量功德。净修菩萨无量威仪。示现菩萨无量随顺世间。发起无量不坏<a href=\"/remen/xinxing1.html\" class=\"keylink\" target=\"_blank\">信心</a>。发起无量大精进力。净修无量诸正念力。成满无量诸三昧力。开发无量诸大慧力。坚固无量诸欲性力。积聚无量诸功德力。长养无量诸净智力。发起无量菩萨诸力。成满无量诸如来力。悉分别知无量法门。普入无量诸法方面。净修无量法门。发起无量法明。照无量法无量诸根。了知无量诸烦恼病。积集无量诸妙法药。以善方便疗众结病。修习无量甘露正法。诣诸佛刹。恭敬供养无量如来。遍入菩萨大众源底。护持无量如来正法。不讥无量众生罪咎。除灭无量恶道诸难。令无量众生生<a href=\"/remen/tianren.html\" class=\"keylink\" target=\"_blank\">天人</a>中。总摄无量诸众生类。净修无量陀罗尼门。成满无量诸大愿行。修习无量大慈愿力。不惜<a href=\"/remen/shouming.html\" class=\"keylink\" target=\"_blank\">寿命</a>求无量法。修习无量寂灭法力。出生无量净智通明。知无量众生诸趣受生。而为应现无量<a href=\"/remen/huashen.html\" class=\"keylink\" target=\"_blank\">化身</a>。知无量心诸语言法。悉入菩萨无量诸行。修菩萨法。观察菩萨甚深法门。觉悟菩萨难知境界。到诸菩萨难至之趣。摄持菩萨勇猛功德。证于菩萨离生净妙难证之法。觉悟菩萨诸庄严行。于一切处。显现菩萨自在神力。受持菩萨无坏法云。增广菩萨无量无边净智慧行。究竟无量诸波罗蜜。受于菩萨无量记别。深入菩萨无量忍门。修治菩萨不思议地诸正法门。于<a href=\"/remen/wuliangjie.html\" class=\"keylink\" target=\"_blank\">无量劫</a>以大弘誓而自庄严。供养诸佛。净不可说诸佛世界。发不可说菩萨愿行。善男子。略说菩萨教化一切众生。于一切劫行菩萨行。于一切趣应现受生。以明净智了一切三世。净一切刹满一切愿。供养一切佛。与一切菩萨同修愿行。亲近一切诸善知识。是故善男子。应一向求诸善知识。若见闻法恭敬供养。于善知识。勿生嫌疑身心懈厌。令一切善知<a href=\"/remen/shixin.html\" class=\"keylink\" target=\"_blank\">识心</a>大欢悦。何以故。因善知识。究竟一切诸菩萨行。成满一切菩萨功德。一切菩萨大愿。一切菩萨善根。一切菩萨助道法。生一切菩萨法明净一切菩萨法门。净修一切菩萨禁戒。一切菩萨<a href=\"/remen/chanding.html\" class=\"keylink\" target=\"_blank\">禅定</a>三昧。一切菩萨坚固无上菩提之心。一切菩萨摠持辩才。净一切菩萨功德藏。同一切菩萨大愿。解一切菩萨密法。一切菩萨法宝。长养一切菩萨诸根。积集一切菩萨智聚。护一切菩萨功德法藏。清净一切菩萨受生。闻持一切菩萨法云。出生一切菩萨正道。发起一切菩萨道心。成就一切诸佛菩提。一切菩萨诸行。了知十方一切法界。赞一切菩萨直心功德。起一切菩萨大慈悲力。摄一切菩萨无量善根。得一切菩萨道支。得一切菩萨饶益众生心。远离恶道安住大乘。修菩萨行远恶知识。于菩萨法心不退转。超出凡夫声闻缘觉。一切世间心无惑乱无所染着。广修菩萨无量诸行。长养一切诸善功德。除灭烦恼一切诸魔莫能沮坏。因善知识。悉能成辨如是等事。何以故。善知识者。能令除灭诸障碍故。远不善法离恶知识。灭无明闇诸邪见缚。超出生死一切世间。断魔钩饵拔苦恼刺。出无智险难邪惑山涧。越度有流诸恶邪径。示导清净菩提正道。教菩萨法。修习四道。明净慧眼。安立萨婆若。增长菩提心。广大慈悲。修波罗蜜。住菩萨地。得深法忍。净一切善根。积集一切菩萨功德。施与一切菩萨功德。见一切<a href=\"/remen/foxin.html\" class=\"keylink\" target=\"_blank\">佛心</a>大欢喜。护持净戒解真实义。出正法门离诸邪道。现明法门普照一切。闻持无量诸佛法云。灭一切烦恼。增益一切智。住一切佛法。复次善男子。善知识者则为慈母。生佛家故。善知识者则为慈父。以无量事益众生故。善知识者则为养育守护。不为一切恶故。善知识者则为大师。教化令学菩萨戒故。善知识者则为导师。教化令至彼岸道故。善知识者则为良医。疗治一切烦恼患故。善知识者则为雪山。长养明净智慧药故。善知识者则为勇将。防护一切诸恐怖故。善知识者则为牢船。悉令越度生死海故。善知识者则为船师。令至一切智法宝洲故。是故。善男子。应当如是正念思惟诣善知识。又善男子。诣善知识。发大地心。持一切事无疲倦故。发金刚心。坚固正直不可坏故。发金刚山心。一切苦患不能坏故。发无自心。随彼意故。发<a href=\"/remen/dizi.html\" class=\"keylink\" target=\"_blank\">弟子</a>心。不违一切教故。发僮仆心。一切苦役不疲厌故。发养育心。不畏烦恼所污染故。发佣作心随所受教不违逆故。发卑下心。远离自大增上慢故。发成熟心。善知时非时故。发宝马心。离[怡-台+龍]悷心。不调故。发大车心。载一切故。发大象心。伏诸根故。发大山心。一切恶风不能动故。发小犬心。离瞋恚故。发栴陀罗心。离憍慢故。发折角心。离威势故。发大风心。无所著故。发大船心。于彼此岸往返不疲故。发桥梁心。度善知识教故。发孝子心。见善知识无厌足故。发王子心。顺君教故。又善男子。应于自身生病苦想。于善知识生医王想。于所说教生良药想。又于自身生远行想。于善知识生导师想。于所说教生正路想。又于自身生趣彼岸想。于善知识生知济想。于所<a href=\"/remen/shuofa.html\" class=\"keylink\" target=\"_blank\">说法</a>生凉池想。又于自身生农夫想。于善知识生龙王想。于所说法生时泽想。于随说行生成熟想。又于自身生贫穷想。于善知识生毗<a href=\"/remen/shamen.html\" class=\"keylink\" target=\"_blank\">沙门</a>宝天王想。于所说教生珍宝想。又于自身生弟子想。于善知识生大师想。于所说法生修学想。又于自身生怯劣想。于善知识生勇健想。于所说法生器仗想。又于自身生商人想。于善知识生导师想。于所说法生珍宝想。随闻说行生胜宝想。又于自身生子息想。于善知识生慈父想。于所说法生立家想。又于自身生王子想。于善知识生大臣想。于所说法学王教想。善男子。诣善知识。应正思念发如是想。何以故。因净直心见善知识。随顺其教增长善根。如依雪山出众药草。为佛<a href=\"/remen/faqi.html\" class=\"keylink\" target=\"_blank\">法器</a>如海吞流。生诸胜德如海出宝。净菩提心如炼真金。超出世间如海须弥。不染世间如水莲华。不没诸恶如海死尸。长白净法如月盛满。普照法界如日回耀。长菩萨身如母养子。善男子。略说菩萨摩诃萨若能随顺善知识教。得十不可说百千亿那由他诸功德。明十不可说百千亿那由他净直深心。增长十不可说百千亿那由他菩萨诸根。净十不可说百千亿那由他菩萨诸持。灭十不可说百千亿那由他诸障碍法。超十不可说百千亿那由他诸恶魔业。入十不可说百千亿那由他菩萨法门。满十不可说百千亿那由他诸妙功德。修十不可说百千亿那由他菩萨所行。具十不可说百千亿那由他菩萨大愿。善男子。略说菩萨因善知识究竟一切菩萨行。一切菩萨波罗蜜。一切菩萨地。一切菩萨忍。一切菩萨陀罗尼。一切菩萨三昧门。一切菩萨通明智自在。一切菩萨回向。一切菩萨大愿。善男子。如是等一切法。善知识为本。依善知识起。依善知识生。依善知识取。依善知识发。依善知识长。依善知识住。依善知识得。</p><p>尔时善财。闻如是等赞善知识诸菩萨行如来正法。心大欢喜踊跃无量。正念思惟菩萨所行。渐渐游行向海涧国。以过去际修身业力。及清净心。远离恶行。超出世间虚妄惑倒。求佛法实义。长养诸根。满足大愿具精进力。不惜身命饶益众生。修菩萨行积集佛法。见诸如来净一切刹。供养法师护持正法。成就菩萨诸净愿身。善知缘起。修习不可思议善根。作是念已。净心信敬一切菩萨。如<a href=\"/remen/shizun.html\" class=\"keylink\" target=\"_blank\">世尊</a>想。修习诸根心不颠倒。正念恭敬离世间想满足诸愿。出生无量菩萨化身。赞叹三世一切诸佛菩萨法门。智慧觉悟如来菩萨一切至处自在神力。乃至一毛孔中佛菩萨身。皆悉充满无碍智眼。观十方法界及虚空界三世诸法。尔时善财。如是恭敬供养。具诸愿忍。以无量智观境界地。尔时善财。五体敬礼彼严净藏高大楼观。作如是念。此是诸佛菩萨诸善知识。是诸佛塔。是如来像。诸佛菩萨法宝住处。是声闻缘觉。亦是其塔。此是众圣。亦是父母。亦是<a href=\"/remen/futian.html\" class=\"keylink\" target=\"_blank\">福田</a>。此是一切法界境界。作是念已。又复等观犹如虚空。等观<a href=\"/remen/rufa.html\" class=\"keylink\" target=\"_blank\">如法</a>界无有障碍。等观如实际至一切处。等观如如来。除诸虚妄无所染着。等观如影如梦如电如响。悉从缘起非有非无。深心信解。随诸业因而受<a href=\"/remen/guobao.html\" class=\"keylink\" target=\"_blank\">果报</a>。知从信心成等正觉。因解佛功德供养诸佛。因恭敬心出佛化身。因修善根起诸佛法。因般若波罗蜜起一切波罗蜜。因坚固愿起诸佛法。因诸回向起一切菩萨行。一切智境界法界解了回向。非常非断。非生非灭。非无因作。舍离有见诸颠倒惑。谓从自在而生诸法。本有实性次第而出。离我我所。深达缘起。入诸法界。见有为法犹如镜像。离有无见。不生不灭。灭邪痴惑。了诸法空悉无自在。超出诸相入无相际。而亦不违种生芽法。悉知一切从因缘生。如因印故而生印像。如镜中像。如电如梦如响如幻。各随因有。一切诸法亦复如是。随业受报。以善方便润泽诸法。尔时善财。礼未起间。知法如是得不思议善根柔软身心。稽首礼毕敬绕十匝。合掌谛观复作是念。此是解空无相愿者之所住处。离虚妄者之所住处。住法界者。了知众生非实有者。知不生者。知一切世间无所著者。方便分别一切众生者。一切无所依者。离一切相者。知一切法无自性者。不虚妄取一切业者。了知一切心<a href=\"/remen/yishi.html\" class=\"keylink\" target=\"_blank\">意识</a>相者。知一切道非出非不出者。住一切甚深大智度者。方便充满普门法界者。寂灭一切众烦恼者。智慧断除见爱慢者。一切禅定解脱三昧神通游戏者。修一切菩萨三昧境界者。安住一切如来所者。以一劫为一切劫。以一切劫为一劫者。以一切刹为一刹。以一刹。为一切刹。而亦不坏诸刹相者。以一法为一切法。以一切法为一法。而亦不坏诸<a href=\"/remen/faxiang.html\" class=\"keylink\" target=\"_blank\">法相</a>者。以一众生为一切众生。以一切众生为一众生。而解众生无差别者。以一佛为一切佛。以一切佛为一佛。而解诸佛无有二者。以三世为一念。以一念为三世者。于一念中诣一切刹者。普照饶益一切众生者。得一切入者。出过众生为教化故而不舍离者。不依一切刹。而游行庄严一切世界供养佛者。诣一切佛无染著者。依善知识不味法者。住一切魔宫不乐欲者。入一切相而不舍离一切智者。了一切众生身无我无众生无二观者。自身容受一切世界。而不坏法性者。尽未来劫修诸愿行。而不取劫长短相者。不离一毛端处。而现一切世界。普为众生说正法者。可尊重者。解甚深法者。达无二者。了无性者。善对治者。体法空者。住慈悲者。远离一切声闻缘觉地者。超出一切魔境界者。不染一切世间境界者。究竟一切菩萨法门者。随顺一切佛法门者。厌一切生死。而不证声闻离生法者。知一切法无生。而亦不起不生见者。观不净法。不证离欲法不染爱者。修习大慈。不为除灭瞋恚法者。观于缘起。一切法中无愚痴者。住于四禅不随生者。住四无量。不生无色为教化者。修习<a href=\"/remen/zhiguan.html\" class=\"keylink\" target=\"_blank\">止观</a>。不证明脱化众生者。住空三昧。灭无见者。住无相三昧。为化众生不舍相者。住无愿三昧。不舍菩萨一切愿者。一切烦恼业中得自在力为教化故。示现随顺烦恼业者。离于生死而现受生为教化者。离一切趣现入诸趣化众生者。修大慈悲不随爱者。修习喜心。见众生苦常忧戚者。修习舍心。而不舍离利他事者。得九次第定。而不厌离欲界生者。离于诸受。而不证实际者。住三脱门。而不证声闻解脱法者。观四<a href=\"/remen/zhendi.html\" class=\"keylink\" target=\"_blank\">真谛</a>。而不证诸果者。观于缘起。离边见者。修八正道。而不永出生死难者。超凡夫地。而不堕于二乘地者。观阴炽然。而不永灭于<a href=\"/remen/wuyin.html\" class=\"keylink\" target=\"_blank\">五阴</a>者。离四魔道。而不永舍诸魔觉者。舍六入障。而现受者。观真如相。而不证于实际法者。现学一切乘。而不舍离摩诃衍者。如此楼观。住一切功德者之所住处。尔时善财。以偈颂曰。</p><p>安住大慈心弥勒摩诃萨</p><p>具足妙功德饶益诸群生</p><p>住于灌顶地诸佛之长子</p><p>思惟佛境界安住此法堂</p><p>一切诸佛子常履大乘行</p><p>游行诸法界安住此法堂</p><p>施戒忍精进禅智方便愿</p><p>究竟彼岸者安住此法堂</p><p>无碍智如空普照三世法</p><p>了知一切者安住此法堂</p><p>解了一切法真实无生相</p><p>如鸟游空者安住此法堂</p><p>除灭贪恚痴一切诸颠倒</p><p>常乐寂静者安住此法堂</p><p>三脱门道观阴入界缘起</p><p>远离恶道者安住此法堂</p><p>深入无碍智等观众生刹</p><p>知法无性者安住此法堂</p><p>三世法无碍犹如空中风</p><p>无所染著者安住此法堂</p><p>见众生受苦无有归依处</p><p>大悲普济者安住此法堂</p><p>见盲冥众生舍正入险路</p><p>为示正道者安住此法堂</p><p>见诸有为中生老病死逼</p><p>令免恐怖者安住此法堂</p><p>见众生结患积集智慧药</p><p>悲心医王者安住此法堂</p><p>见无量众生漂溺生死海</p><p>大悲船度者安住此法堂</p><p>深入生死海摧灭烦恼龙</p><p>采佛智宝者安住此法堂</p><p>愿地慈悲眼观海出众生</p><p>如金翅鸟者安住此法堂</p><p>法界空中行犹如净日月</p><p>慧光普照者安住此法堂</p><p>为一一众生尽未来际劫</p><p>荷负诸苦者安住此法堂</p><p>一一诸刹中尽来劫修行</p><p>金刚精进者安住此法堂</p><p>一坐处闻持诸佛法无厌</p><p>大智慧海者安住此法堂</p><p>遍游世界海及诸大众海</p><p>供养佛海者安住此法堂</p><p>一切劫海中修诸愿行海</p><p>出生功德者安住此法堂</p><p>一一毛孔中佛刹劫众生</p><p>无碍眼见者安住此法堂</p><p>一念中遍入不可说诸劫</p><p>知念无碍者安住此法堂</p><p>一切刹微尘众生水渧等</p><p>生此等愿者安住此法堂</p><p>无量劫修行总持禅定愿</p><p>解脱法门者安住此法堂</p><p>一切诸佛子出生无量德</p><p>饶益众生者安住此法堂</p><p>成就无碍智通明巧方便</p><p>随应现生者安住此法堂</p><p>从初发道心究竟一切行</p><p>化身满法界显现自在力</p><p>一念成正觉入无量智业</p><p>莫能测量者安住此法堂</p><p>无碍净慧力游行诸法界</p><p>无垢智观者安住此法堂</p><p>成就无碍足一切无所著</p><p>了刹无二者安住此法堂</p><p>观诸寂灭法皆悉如虚空</p><p>离垢境界者安住此法堂</p><p>大<a href=\"/remen/beiguan.html\" class=\"keylink\" target=\"_blank\">悲观</a>众生诸苦所逼迫</p><p>拔济饶益者安住此法堂</p><p>不离一坐处普现众生前</p><p>如明净日月除灭魔钩饵</p><p>佛子住此堂哀愍诸群生</p><p>出无量化身充满诸法界</p><p>佛子住此堂遍游诸世界</p><p>一切如来所无量无数劫</p><p>无依入此堂称量佛境界</p><p>无量无数劫其心无厌倦</p><p>佛子住此堂念念入诸定</p><p>一一三昧门显现佛境界</p><p>佛子住此堂觉了一切刹</p><p>三世一切劫众生佛名号</p><p>佛子住此堂诸劫为一念</p><p>远离<a href=\"/remen/wangxiang.html\" class=\"keylink\" target=\"_blank\">妄想</a>惑随顺于众生</p><p>佛子住此堂修习诸三昧</p><p>一一心念中了达三世法</p><p>佛子住此堂一处跏趺坐</p><p>普现一切刹一切诸趣中</p><p>佛子住此堂悉饮佛法海</p><p>深入智慧海<a href=\"/remen/chaodu.html\" class=\"keylink\" target=\"_blank\">超度</a>功德海</p><p>无碍智思量三世无数刹</p><p>诸劫诸如来无数众生类</p><p>佛子住此堂常于一念中</p><p>了知于三世诸佛刹成败</p><p>善知诸最胜所修诸行愿</p><p>并众生诸根修习佛境界</p><p>一一微尘中见一切劫刹</p><p>诸佛及眷属一切众生类</p><p>佛子住此堂常观一切法</p><p>众生刹世劫皆悉无自性</p><p>观察众生等法等如来等</p><p>愿等世界等三世悉平等</p><p>佛子住此堂教化诸群生</p><p>供养诸如来思惟诸法界</p><p>无量智慧业满足诸大愿</p><p>无数劫演说不可得穷尽</p><p>一切诸佛子具足无量德</p><p>安住此法堂我合掌敬礼</p><p>诸佛之长子弥勒无碍行</p><p>我今合掌礼唯愿慈矜愍</p></div>"
},{
    "title": "第五十九卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第五十九卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之十五</p><p>尔时善财。赞叹楼观诸菩萨已。合掌恭敬。<a href=\"/remen/gongyang.html\" class=\"keylink\" target=\"_blank\">供养</a>礼讫。于门下立。欲见<a href=\"/remen/mile.html\" class=\"keylink\" target=\"_blank\">弥勒</a>菩萨。尔时遥见弥勒菩萨。与无量天龙夜叉乾闼婆阿修罗迦楼罗紧那罗摩睺罗伽人非人等大众围绕从外而来。威德特尊普照一切。不染世法。超出一切<a href=\"/remen/shijian.html\" class=\"keylink\" target=\"_blank\">世间</a>众魔境界。灭诸障碍。深入如来菩萨境界。供养诸佛等诸<a href=\"/remen/fofa.html\" class=\"keylink\" target=\"_blank\">佛法</a>。冠<a href=\"/remen/jietuo.html\" class=\"keylink\" target=\"_blank\">解脱</a>缯净妙天冠。住大智网。于诸佛所得一切智<a href=\"/remen/ganlu.html\" class=\"keylink\" target=\"_blank\">甘露</a>灌顶。生诸佛法得萨婆若。尔时善财。头面敬礼一心合掌。白言大圣。云何菩萨学菩萨行修<a href=\"/remen/pusadao.html\" class=\"keylink\" target=\"_blank\">菩萨道</a>。既修学已。具一切佛法。随所请<a href=\"/remen/zhongsheng.html\" class=\"keylink\" target=\"_blank\">众生</a>悉令度脱。成就大愿。究竟一切菩萨所行。安慰一切诸天世人。不负本心。不违<a href=\"/remen/sanbao.html\" class=\"keylink\" target=\"_blank\">三宝</a>。不欺<a href=\"/remen/tianren.html\" class=\"keylink\" target=\"_blank\">天人</a>。不罔众生。不断佛种。持菩萨家如来<a href=\"/remen/zhengfa.html\" class=\"keylink\" target=\"_blank\">正法</a>。如是等事。唯愿演说。尔时弥勒。观察大众。指善财言。汝等见是童子问菩萨行具足一切<a href=\"/remen/gongde.html\" class=\"keylink\" target=\"_blank\">功德</a>者不。此童子者。勇猛<a href=\"/remen/jingjin.html\" class=\"keylink\" target=\"_blank\">精进</a>专求实义。以正直心得不退转。常修胜法心无厌足。如救头然。求善知识。亲近供养闻法<a href=\"/remen/shouchi.html\" class=\"keylink\" target=\"_blank\">受持</a>。此童子者。昔于频陀伽罗城。受文殊师利教。求善知识。展转经由一百一十诸善知识。问菩萨行。心无疲倦。次来我所。如是童子学大乘者。甚为希有。成满大愿。能辨大事。具大<a href=\"/remen/zhuangyan.html\" class=\"keylink\" target=\"_blank\">庄严</a>。常以大慈救护众生。起大精进波罗蜜。示导大众。乘大法船度<a href=\"/remen/shengsi.html\" class=\"keylink\" target=\"_blank\">生死</a>海。令住大道得大法宝长养大智。如是之人难得闻见。亲近共住同行亦难。何以故。此童子者。<a href=\"/remen/faxin.html\" class=\"keylink\" target=\"_blank\">发心</a>救护一切众生。除灭众苦恶道诸难邪见险路愚痴之闇。超出生死。坏一切趣轮。度魔境界。于一切世间无所染着。出欲泥。解贪缚。除邪倒。摧慢幢。拔使刺。废诸盖。裂爱网。灭无明。竭有流。离谄幻。净心垢。释疑惑。度无智海。厌生死苦。乘大法船济四使流。于大爱河造<a href=\"/remen/zhihui.html\" class=\"keylink\" target=\"_blank\">智慧</a>桥。愚痴闇中然智慧灯。于生死路示以正道。<a href=\"/remen/fannao.html\" class=\"keylink\" target=\"_blank\">烦恼</a>病者令服法药。生老死者授甘露法。三毒盛者灭以定水令得清凉。诸忧怖者施以<a href=\"/remen/wuwei.html\" class=\"keylink\" target=\"_blank\">无畏</a>。三有狱者开以智门。邪见缚者断以慧剑。住<a href=\"/remen/sanjie.html\" class=\"keylink\" target=\"_blank\">三界</a>城开解脱门。在危险者示安隐处。惧结贼者施以无畏。坠三恶堑者俯接令出。为阴贼害者置<a href=\"/remen/niepan.html\" class=\"keylink\" target=\"_blank\">涅槃</a>城。着众生者示八正道。住六入空聚者拯以慧明。失津要者示以正济。近恶知识者令亲善友。乐童蒙者诱以圣法。乐住生死宅者普令超入一切智城。救护一切众生之类。不舍清净求<a href=\"/remen/putixin.html\" class=\"keylink\" target=\"_blank\">菩提心</a>。积集大乘心无疲倦。饮正法雨而无厌足。勇猛究竟诸功德事。净诸法门修菩萨行心无疲懈。不退方便出生大愿。见善知<a href=\"/remen/shixin.html\" class=\"keylink\" target=\"_blank\">识心</a>乐无厌奉给所为随顺其教。不以为苦。诸善男子。世间有能发起无上<a href=\"/remen/puti.html\" class=\"keylink\" target=\"_blank\">菩提</a>心者。甚为希有。若发心已。如是精进求佛法者。亦甚希有。如是乐欲净菩萨道。具菩萨行。不惜身命。求善知识。不违其教。集菩提分。不贪利养。不舍菩萨正直之心。不着家业不染五欲。不恋父母及诸亲族。但乐专修一切种智。如是之人倍复希有。诸善男子。若有菩萨。如是学者。则能究竟菩萨所行。成满大愿。近佛菩提。净一切刹。<a href=\"/remen/jiaohua.html\" class=\"keylink\" target=\"_blank\">教化</a>众生。深入法界。具足一切诸波罗蜜。广菩萨行。毕本意性。出于魔业。值遇一切诸善知识。于一生中。能具普贤菩萨诸行。此童子者。入威仪海诸智慧海。修菩提海菩萨行海。成满一切诸佛愿海。诣诸刹海见诸佛海。入眷属海行供养海。闻正法海饮妙法海。成满一切菩萨力海。显现一切<a href=\"/remen/zizai.html\" class=\"keylink\" target=\"_blank\">自在</a>力云。一切众生无不见者。灭一切烦恼处。入一切佛处。入诸法门处。入诸<a href=\"/remen/sanmei.html\" class=\"keylink\" target=\"_blank\">三昧</a>处。住诸通明处。游行法界处。如日月出照一切众生处。不依诸相如空中鸟。常乐寂静无坏法门。遍游因陀罗网世界诸佛世界。如风无碍。深入法界。现诸世间。见三世佛。心大<a href=\"/remen/huanxi.html\" class=\"keylink\" target=\"_blank\">欢喜</a>踊跃无量。随诸<a href=\"/\" class=\"keylink\" target=\"_blank\">佛教</a>。为圣<a href=\"/remen/faqi.html\" class=\"keylink\" target=\"_blank\">法器</a>。得诸法门。具菩萨行。现自在力。善财。汝今得最大利。于<a href=\"/remen/wuliangjie.html\" class=\"keylink\" target=\"_blank\">无量劫</a>难闻见者。汝悉闻见知彼功德。所谓得见文殊师利。积无量德。远离一切险难恶道。安住正法。过童蒙地。住诸菩萨功德之地。具智慧地。得诸佛地菩萨行海。成满<a href=\"/remen/xukong.html\" class=\"keylink\" target=\"_blank\">虚空</a>等诸佛智藏。专求无量诸妙功德。心无厌倦。若能如是坚直心者。则能乐求诸善知识。具菩萨行教化众生。具不思议清净之信诸妙功德正法义者。悉得睹见一切<a href=\"/remen/fozi.html\" class=\"keylink\" target=\"_blank\">佛子</a>。善财。汝今获大善利。次第睹见诸佛真子。随彼自说愿行所得。汝从闻已。皆悉具得如是<a href=\"/remen/xingzhe.html\" class=\"keylink\" target=\"_blank\">行者</a>。于无量劫之所难办。以是<a href=\"/remen/yinyuan1.html\" class=\"keylink\" target=\"_blank\">因缘</a>。诸佛子等次第为说。难闻见者汝悉闻见。从彼闻法现自在力。为一切佛之所护念。菩萨所摄随顺彼教。得大善利。长养一切诸菩萨性。学诸功德。不断佛种。常为诸佛甘露灌顶。不久当与诸佛子等。随前众生。因其修善。皆悉令获胜妙<a href=\"/remen/guobao.html\" class=\"keylink\" target=\"_blank\">果报</a>。善财。汝应发大欢喜。不久当得大果报故。无量菩萨。于无数劫修菩萨行。汝今一生皆悉具得。皆由直心精进力故。其有欲得如是法者。当如善财之所修学。便得究竟诸菩萨行。满一切愿达一切法。譬如庆云随所覆处能降甘泽。随智慧愿具菩萨行。亦复如是。善财当知。我所显说。皆是普贤菩萨所行。应当了知近善知识。过去诸佛专求菩提修习此行。于无量劫诸有为中受无量苦。犹不值遇过去诸佛。不具是行。善财。汝今皆得成就。闻诸佛法行菩萨行。其有众生。闻是行者。得大善利成满大愿。亲近诸佛。为佛真子。必<a href=\"/remen/chengfo.html\" class=\"keylink\" target=\"_blank\">成佛</a>道清净解脱。除灭诸恶远离众苦。积功德聚清净法身。游行十方。见诸如来菩萨大众。长养善根如水莲华。值遇诸佛闻持正法。安住佛道具诸佛愿。究竟诸佛功德<a href=\"/remen/bian.html\" class=\"keylink\" target=\"_blank\">彼岸</a>。尔时弥勒。告善财言。汝可往诣文殊师利问诸法门智慧境界普贤所行。彼当为汝分别演说。尔时善财。闻是语已。悲泣流泪。文殊师利即时申臂。遥授善财华宝璎珞。善财得已欢喜供散弥勒菩萨。弥勒菩萨即以右手摩善财顶。赞言。善哉善哉。佛子。汝亦不久当与我等。尔时善财。踊跃无量。以偈颂曰。</p><p>无量无数劫难得闻见者</p><p>我今得奉觐无上善知识</p><p>文殊我所尊究竟功德岸</p><p>蒙见善知识愿速还亲近</p><p>尔时善财。五体敬礼弥勒菩萨。合掌白言。大圣。我已先发阿耨多罗三藐三菩提心。而未知菩萨云何学菩萨行修菩萨道。大圣今者。已为诸佛授一生记。证于菩萨离生正法。住菩萨住。究竟一切诸波罗蜜。具足一切诸法忍门。成就菩萨一切诸地。自在游戏一切法门。得一切三昧。到于菩萨随所至趣。逮得一切陀罗尼辩才方便光明。具足成就菩萨自在。积集一切助菩提分。游戏巧方便慧。得一切通明。随所修学。悉已究竟菩萨诸行。具一切愿。知诸乘门。持如来持。摄佛菩提。守护一切诸佛法藏。出生智宝。菩萨功德如来密教。常为菩萨大众上首。为烦恼贼所逼迫者。以勇猛力能为摧灭令得安隐。生死旷野迷正路者示以正道。烦恼患者治以良医。诸众生尊为天中天。为无上圣。胜出二乘。生死海者为作导师而度脱之。张大教网亘生死海。诸调伏者摄而取之。长养善根。安立菩萨于无碍乘。究竟一切诸菩萨事。住诸佛所。唯愿大圣为我演说。云何菩萨学菩萨行修菩萨道。尔时弥勒菩萨摩诃萨。观察善财。指示大众。叹其功德。以偈颂曰。</p><p>善财童子者净直心智慧</p><p>专求菩萨行而来至我所</p><p>善来大悲云能雨甘露法</p><p>具足三净眼菩萨行无厌</p><p>善来正直心精进无懈惓</p><p>诸根悉调伏专求菩萨行</p><p>善来无坏行常求善知识</p><p>了达一切法教化诸群生</p><p>善来清净道安住功德藏</p><p>勇猛精进力逮得最胜地</p><p>善来难见者诸佛功德子</p><p>增长诸善根深入无量境</p><p>善来平等者利衰及毁誉</p><p>苦乐世间法其心无所染</p><p>善来安乐者直心离谄曲</p><p>除灭于憍慢瞋恚放逸法</p><p>善来最胜藏观察一切众</p><p>长养功德藏其心无疲倦</p><p>善来三世智<a href=\"/remen/yuanman.html\" class=\"keylink\" target=\"_blank\">圆满</a>诸法界</p><p>了佛功德藏其心无疲倦</p><p>善来妙莲华增长名称云</p><p>诸佛子教来我示无碍趣</p><p>成就智慧网了达不思议</p><p>广修菩萨行教化诸群生</p><p>专求佛菩提修习离垢行</p><p>闻持诸大愿至此无疲倦</p><p>去来现在佛所成诸行业</p><p>善财欲修学故来至我所</p><p>志求真法师演说正道法</p><p>善教菩萨者故来至我所</p><p>佛子修智慧具足于菩提</p><p>亲近善知识故来至我所</p><p>众生慈父母长养诸功德</p><p>究竟菩提道故来至我所</p><p>生老病死者无上良医王</p><p>众生之释天雨甘露法药</p><p>众生明净日普照诸正道</p><p>众生之净月功德圆满故</p><p>譬如须弥山怨亲心不动</p><p>犹如大海水未曾有增减</p><p>犹如海导师度脱无量众</p><p>一切无所著故来至我所</p><p>勇健精进力拯救诸众生</p><p>悉令得安乐专求善知识</p><p>建立正法幢显现佛功德</p><p>除灭恶道苦开诸善趣门</p><p>能诣诸导师睹见佛妙身</p><p>闻持彼密教专求黠慧师</p><p>欲具妙智色托生种姓家</p><p>究竟诸功德故来至我所</p><p>无比正直心亲近善知识</p><p>闻其所说教皆悉能奉行</p><p>因昔无量德文殊令发心</p><p>随顺其教命专求佛菩提</p><p>舍天宫家属父母诸亲戚</p><p>世间一切乐谦苦求知识</p><p>如是清净行于此命终已</p><p>得诸胜妙果升入佛法堂</p><p>善财见众生生老病死苦</p><p>为发大悲心专求佛菩提</p><p>见五道轮转众苦所逼迫</p><p>修智金刚轮坏散苦趣轮</p><p>众生田荒秽贪恚邪见刺</p><p>为净修治故专求利智犁</p><p>众生处痴闇盲冥失正路</p><p>善财为导师慧光示正道</p><p>忍辱为密铠执持慧利剑</p><p>乘于三脱门摧灭烦恼贼</p><p>善财勇猛力普为三界众</p><p>除灭诸恐怖令置安隐处</p><p>善财为海师造立大法船</p><p>越度尔焰海令住净宝洲</p><p>善财为一切法界中净日</p><p>以愿智慧光普照众生类</p><p>善财为觉月妙法悉圆满</p><p>慈定清凉光灭诸烦恼热</p><p>善财智海依直心金刚地</p><p>菩萨行渐深出生妙法宝</p><p>菩提心龙王升于法界空</p><p>兴云雨甘露长养白净果</p><p>净<a href=\"/remen/xinxing1.html\" class=\"keylink\" target=\"_blank\">信心</a>为炷慈悲为香油</p><p><a href=\"/remen/zhengnian.html\" class=\"keylink\" target=\"_blank\">正念</a>为宝器然彼耀世灯</p><p>道心迦罗逻慈悲为胞段</p><p>菩提分肢节长养如来藏</p><p>增益功德藏清净智慧藏</p><p>炽盛智慧藏成满诸愿藏</p><p>如是大庄严救护诸群生</p><p>一切天人中难闻难得见</p><p>如是智慧树根深不可动</p><p>方便为敷茂<a href=\"/remen/154932.html\" class=\"keylink\" target=\"_blank\">饶益</a>诸群生</p><p>欲闻一切法除灭诸疑惑</p><p>具足妙功德专求善知识</p><p>摧灭烦恼魔消灭邪爱垢</p><p>悉令得解脱专求智慧者</p><p>安住功德道究竟灭三涂</p><p>开示诸善趣令具涅槃道</p><p>显现八正路除灭诸邪见</p><p>坏裂烦恼网消竭爱欲海</p><p>善财明净日普照群萌类</p><p>能为调御士拯济三有众</p><p><a href=\"/remen/juewu.html\" class=\"keylink\" target=\"_blank\">觉悟</a>于一切永出五欲泥</p><p>除灭虚<a href=\"/remen/wangxiang.html\" class=\"keylink\" target=\"_blank\">妄想</a>为开解脱门</p><p>分别诸法界严净如来刹</p><p>究竟一切法善财应欢喜</p><p>勇猛修方便信心不可坏</p><p>积集妙功德成满诸大愿</p><p>不久见诸佛了达一切法</p><p>严净诸佛刹成就佛菩提</p><p>随顺威仪海究竟诸行海</p><p>度脱于一切无量众生海</p><p>出生诸善法具足妙功德</p><p>与诸佛子等圆满解脱法</p><p>成满诸大愿降伏一切魔</p><p>具足清净业除灭诸烦恼</p><p>成就一切智了达甚深法</p><p>除灭诸群生烦恼众苦患</p><p>一切众生<a href=\"/remen/lunhui.html\" class=\"keylink\" target=\"_blank\">轮回</a>流生死轮</p><p>为转净法轮除灭众苦轮</p><p>守护佛种姓净修法种姓</p><p>摄取僧种性了三世种姓</p><p>成满大愿网坏散邪见网</p><p>[國*瓜]裂诸爱网决破众苦网</p><p>成就直心性具足智慧性</p><p>严净世界性度脱众生性</p><p>善财令一切无量诸群生</p><p>诸佛及菩萨皆悉大欢喜</p><p>善财净慧光普照诸刹法</p><p>一切众生类皆见无量佛</p><p>照明诸法界清净众生界</p><p>远离诸恶道除灭三有苦</p><p>令众离邪道显现诸善道</p><p>修习八正道安立解脱道</p><p>普令诸群生度脱生死海</p><p>除灭诸烦恼安住功德海</p><p>消竭烦恼海令度三有海</p><p>诸根悉调伏不染于世间</p><p>尔时弥勒菩萨。以如是等。赞叹善财诸妙功德令无量众生。发道心已。告善财言。善哉善哉。童子。乃能发阿耨多罗三藐三菩提心。专求一切佛法。饶益一切世间。救护一切众生。善男子。汝得善利。人身<a href=\"/remen/shouming.html\" class=\"keylink\" target=\"_blank\">寿命</a>。值遇诸佛。得见文殊师利大善知识。汝为法器。善根润泽。长清白法。净胜欲性。为善知识之所总摄。诸佛护念。何以故。菩提心者。则为一切诸佛种子。能生一切诸佛法故。菩提心者。则为良田。长养众生白净法故。菩提心者。则为大地。能持一切诸世间故。菩提心者。则为净水。洗濯一切烦恼垢故。菩提心者。则为大风。一切世间无障碍故。菩提心者。则为盛火。能烧一切邪见爱故。菩提心者。则为净日。普照一切众生类故。菩提心者。则为明月。诸白净法悉圆满故。菩提心者。则为净灯。普照一切诸法界故。菩提心者。则为净眼。悉能睹见邪正道故。菩提心者。则为大道。皆令得入一切智城故。菩提心者。则为正济。悉令得到出要处。故。菩提心者。则为大乘。容载一切诸菩萨故。菩提心者。则为门户。令入一切菩萨行故。菩提心者。则为宫殿。安住修习三昧法故。菩提心者。则为园观。于中游戏受法乐故。菩提心者。则为胜宅。一切众生所归依故。菩提心者。则为依止。因修一切菩萨行故。菩提心者。则为守护。能满菩萨诸大愿故。菩提心者。则为慈母。增长一切诸菩萨故。菩提心者。则为养育。守护一切诸菩萨故。菩提心者。则为善知识。离一切恶诸恐怖故。菩提心者。则为大王。胜诸声闻缘觉心故。菩提心者。则为最胜。成满一切无比愿故。菩提心者。则为大海。悉能容受诸功德故。菩提心者。则为须弥山王。等观众生心不动故。菩提心者。则为金刚围山。摄持一切诸众生故。菩提心者。则为雪山。长养智慧清凉药故。菩提心者。则为香山。出生一切功德香故。菩提心者。则为虚空。诸妙功德无边际故。菩提心者。则为莲华。不染一切世间法故。菩提心者。则为宝象。悉能调伏一切根故。菩提心者。则为宝马。远离诸恶[怡-台+龍]悷法故。菩提心者。则为调御师。悉能守护摩诃衍故。菩提心者。则为良药。疗治一切烦恼病故。菩提心者。则为沃焦。消尽一切不善法故。菩提心者。则为金刚。坏散一切诸恶法故。菩提心者。则为和香。出生一切功德香故。菩提心者。则为妙华。一切世间所爱乐故。菩提心者。则为白栴檀。除灭五欲诸热病故。菩提心者。则为乐器。微妙音声闻法界故。菩提心者。则为勇健。摧灭烦恼诸怨敌故。菩提心者。则为善镊。拔出一切烦恼刺故。菩提心者。则为尊主。于余一切莫能胜故。菩提心者。则为毗<a href=\"/remen/shamen.html\" class=\"keylink\" target=\"_blank\">沙门</a>天王。舍离一切诸贫苦故。菩提心者。则为妙德。庄严一切诸功德故。菩提心者。则为庄严具。严饰一切诸菩萨故。菩提心者。则为火灾。焚烧一切有为法故。菩提心者。则为无坏药王树根。长养一切诸佛法故。菩提心者。则为龙珠。除灭无量烦恼毒故。菩提心者。则为水珠。净诸心垢烦恼浊故。菩提心者。则为如意珠。具足一切功德利故。菩提心者。则为天德瓶。满足一切所欲乐故。菩提心者。则为劫初树。出生一切庄严具故。菩提心者。则为恒娑衣。不受一切诸尘垢故。菩提心者。则为正业。本性净故。菩提心者。则为利犁。修治一切众生田故。菩提心者。则为那罗延箭。悉能鉴彻身见铠故。菩提心者。则为厌离。决定了知苦患相故。菩提心者。则为利槊。能刺一切烦恼贼故。菩提心者。则为甘露雨。能灭一切烦恼火故。菩提心者。则为利剑。斩除一切烦恼恶故。菩提心者。则为金椎。坏散一切憍慢山故。菩提心者。则为利刀。斩截七使烦恼铠故。菩提心者。则为勇健幢。倾倒一切诸魔幢故。菩提心者。则为釿斧。斫伐无知诸苦树故。菩提心者。则为器仗。防护一切诸艰难故。菩提心者。则为善手。防护一切诸度身故。菩提心者。则为妙足。安立一切诸功德故。菩提心者。则为眼药。除灭一切无明曀故。菩提心者。则为善拔刺。悉能拔出身见刺故。菩提心者。则为安隐床。除灭一切生死苦床故。菩提心者。则为善友。度脱无量生死难故。菩提心者。则为善利。远离一切衰耗法故。菩提心者。则为天人师。善知菩萨出要道故。菩提心者。则为宝藏。无量功德不可尽故。菩提心者。则为涌泉。清冷智慧无穷尽故。菩提心者。则为净镜。显现一切诸法门故。菩提心者。则为净池。洗濯一切诸垢秽故。菩提心者。则为大河流。引诸度四摄法故。菩提心者。则为龙王。悉能普雨甘露法故。菩提心者。则为命根。任持菩萨大悲法故。菩提心者。则为甘露。能令安住不死法故。菩提心者。则为罗网。网取一切所应化故。菩提心者。则为善罥。摄取一切诸众生故。菩提心者。则为钩饵。钓出生死渊居众生故。菩提心者。则为阿伽陀药。除灭一切诸恶患故。菩提心者。则为波罗提毗叉药。悉能疗治五欲毒故。菩提心者。则为大地。消灭无量邪想水故。菩提心者。则为风轮。坏散一切诸障盖故。菩提心者。则为宝洲。出生道品功德宝故。菩提心者。则为种性长养一切白净法故。菩提心者。则为居宅。纳受一切功德宝故。菩提心者。则为大城。菩萨商人所住处故。菩提心者。则为金药。消烦恼垢令清净故。菩提心者。则为香蜜。具足一切功德味故。菩提心者。则为正道。令入一切智城故。菩提心者。则为宝器。容受一切白净法故。菩提心者。则为时泽。悉能除灭烦恼尘故。菩提心者。则为安住。出生菩萨之所住故。菩提心者。则为寿行。不取声闻诸解脱故。菩提心者。则为琉璃宝。其性净妙不受垢故。菩提心者。则为伊尼罗宝。胜诸声闻缘觉智故。菩提心者。则为法鼓。觉悟烦恼长寝众生故。菩提心者。则为净水。其性清净无垢浊故。菩提心者。则为阎浮檀金。令有为善如聚墨故。菩提心者。则为山王。超出一切诸世间故。菩提心者。则为归依。悉能救护诸众生故。菩提心者。则为实义。远离一切虚妄法故。菩提心者。则为无上宝。悉令欢喜得满足故。菩提心者。则为大会。随彼所须令充悦故。菩提心者。则为尊长。于诸众生无伦匹故。菩提心者。则为宝藏。受持一切诸佛法故。菩提心者。则为因陀罗网。摄诸烦恼阿修罗故。菩提心者。则为毗楼那风。震动教化众生心故。菩提心者。则为因陀罗火。焚烧一切烦恼习故。菩提心者。则为无上塔。一切天人应供养故。佛子。菩提心者。如是无量功德成就。悉与一切诸佛菩萨诸功德等。何以故。因菩提心。出生一切诸菩萨行。三世诸佛成正觉故。</p><p>善男子。譬如有人得自在药。离五恐怖。何等为五。所谓火不能烧。水不能漂。毒不能中。刀不能伤。熏不能害。菩萨摩诃萨。亦复如是。发菩提心。摄萨婆若。离五恐怖。何等为五。所谓不为欲火所烧。诸有流水所不能漂。瞋恚恶毒所不能中。烦恼利刀所不能伤。邪觉观烟熏不能害。善男子。譬如有人得解脱药。终不横死。菩萨摩诃萨。亦复如是。得菩提心妙智慧药。生死过患所不能害。善男子。譬如有人得龙王药。若有毒虫。闻其药气即避远去。菩萨摩诃萨。亦复如是。得菩提心大龙王药。一切烦恼诸恶毒虫。闻其药气皆悉散灭。善男子。譬如有人得不可坏药。一切怨敌不得其便。菩萨摩诃萨。亦复如是。得菩提心不坏法药。一切烦恼诸魔怨敌。所不能坏。善男子。譬如有人得频伽陀药。能出毒刺。菩萨摩诃萨。亦复如是。得菩提心频伽陀药。能出三毒诸邪见刺。善男子。譬如有人得善见药王。灭一切病。菩萨摩诃萨。亦复如是。得菩提心善见药王。灭一切众生诸烦恼病。善男子。譬如删陀那大药王树。其有众生在彼树荫。身诸恶疮皆得除愈。菩萨摩诃萨。亦复如是。得菩提心删陀药树。其有众生依荫此树。一切烦恼不善业疮皆得除愈。善男子。譬如药王树。名无坏根。以其力故。长养一切阎浮提树。菩提心树。亦复如是。以其力故。长养一切学无学菩萨善根。善男子。譬如药草名阿蓝婆。若用涂体身得柔泽。意离诸恶。菩萨摩诃萨。亦复如是。得菩提心阿蓝婆药。长身口意诸善行业。善男子。譬如有人得念力药。有所闻法终不忘失。菩萨摩诃萨。亦复如是。得菩提心念力药者。闻持一切佛法不忘。善男子。譬如有药。名曰莲华。其有服者住寿一劫。菩萨摩诃萨。亦复如是。服菩提<a href=\"/fjrw/hcrw/zyfs3/109840.html\" class=\"keylink\" target=\"_blank\">心莲</a>华药者。阿僧祇劫而得自在。善男子。譬如有人执翳身药。一切众生所不能见。菩萨摩诃萨。亦复如是。得菩提心翳身药者。一切诸魔所不能见。善男子。譬如大海有摩尼宝。名积众宝。若不至他方。设火灾起。乃至消减海水一渧。无有是处。菩提之心积众宝珠。亦复如是。处于菩萨直心海中。乃至以一善根<a href=\"/remen/huixiang.html\" class=\"keylink\" target=\"_blank\">回向</a>萨婆若。有忘失者无有是处。而萨婆若无所染着。不离善根。善男子。譬如摩尼名净光明。有人以此璎珞身者。蔽余宝光悉如聚墨。菩萨摩诃萨。亦复如是。以菩提心摩尼宝珠。璎珞其身。映蔽声闻缘觉心宝。善男子。譬如水珠置浊水中。水即澄清。菩提心珠。亦复如是。除灭一切烦恼垢浊。善男子。譬如有人得住水宝珠。璎珞其身。入深水中而不没溺。菩萨摩诃萨。亦复如是。得菩提心住水宝珠。入生死海。而不沉没。善男子。譬如有人得大龙宝珠。往到龙所龙不为害。菩萨摩诃萨。亦复如是。得菩提心大龙宝珠。入欲界中。烦恼恶龙所不能害。善男子。譬如帝释有摩尼宝。璎珞其身。于天中尊。菩萨摩诃萨。亦复如是。着菩提心宝璎珞者。悉于一切三界中尊。善男子。譬如有人得随意珠。除灭一切贫穷困苦。菩萨摩诃萨。亦复如是。得菩提心随意宝珠。除灭一切邪命贫苦。善男子。譬如火珠因日光发能出猛焰。得菩提心明净火珠。亦复如是。因大慧光所感发故。出智慧火。善男子。譬如月珠因月光发出清凉水。得菩提心净月宝珠。亦复如是。因彼回向善根月光所感发已。出生善根诸大愿水。善男子。譬如龙王着如意宝冠远离恐怖。菩萨摩诃萨。亦复如是。着菩提心大悲如意宝冠。远离一切恶道诸难。善男子。譬如庄严一切众生藏摩尼宝。悉能成满一切所愿。无所损减。得菩提心妙庄严藏摩尼宝者。成满菩萨及余众生所欲愿乐。无所损减。善男子。譬如转轮王有摩尼宝。普照宫殿灭一切闇。菩萨摩诃萨。亦复如是。得菩提心摩尼宝者。悉能普照五趣宫殿。灭一切闇。善男子。譬如有人为绀色宝光明所触。即同其色。菩萨摩诃萨。亦复如是。得菩提心绀色宝光。观察诸法。善根回向。同萨婆若色。善男子。如琉璃宝。于百千岁处不净中不为所染。菩提之心净琉璃宝。亦复如是。于百千劫。住欲界中。不为五欲之所染污。其性净故。善男子。如离垢光净摩尼宝出一切宝。菩提之心离垢光宝。亦复如是。出生凡夫声闻缘觉菩萨诸佛功德珍宝。善男子。譬如大摩尼宝。悉能除灭一切诸闇。菩提心宝亦复如是。除灭一切无知闇冥善男子。譬如大海有无价宝。商人船车载之入城。余摩尼宝无与等者。菩提之心无价宝珠。亦复如是。处生死海。菩萨摩诃萨。以大愿船。载入解脱城。声闻缘觉诸功德宝所不能及。善男子。譬如离垢大摩尼宝。处阎浮提。能照四万由旬。日月宫殿皆悉显现。菩提之心离垢宝珠。亦复如是。住于生死照法界空。佛境宫宅悉令显现。善男子。譬如摩尼风王能持日月所照境界。所有香华一切品类。菩提之心摩尼风王。亦复如是。悉能摄持一切种智所照境界。一切天人声闻缘觉诸佛菩萨。及诸有漏无漏善根。善男子。譬如海中有摩尼宝。名曰海藏。显现海中诸庄严事。菩提之心海藏宝珠。亦复如是。显现一切智境诸庄严事。善男子。譬如阎浮檀金。除如意宝胜一切宝。菩提之心阎浮檀金。亦复如是。除一切智胜诸功德。善男子。譬如有人善能咒龙。于诸龙中而得自在。菩萨摩诃萨。亦复如是。得菩提心善咒术法。于一切烦恼龙。而得自在。善男子。譬如勇士被执铠仗。一切怨敌所不能坏。菩萨摩诃萨。亦复如是。被菩提心大庄严具。一切烦恼诸魔怨敌。所不能坏。善男子。譬如忧陀伽娑罗栴檀。若烧一铢。香气普熏小千世界。三千<a href=\"/remen/daqianshijie.html\" class=\"keylink\" target=\"_blank\">大千世界</a>珍宝。所不能及。菩提心香亦复如是。以妙功德普熏法界。一切声闻缘觉功德。所不能及。善男子。譬如白栴檀以涂其身。除诸恼热得清凉乐。菩提心香亦复如是。除灭觉观贪恚痴热。令智慧身悉得凉乐。善男子。譬如须弥山。众生品类近彼山者。悉同其色。菩提心山亦复如是。若有近者。皆得同彼萨婆若色。善男子。譬如波利质多树华香。阎浮提中诸婆师华。薝葡华等。所不能及。菩提心香亦复如是。妙功德香。声闻缘觉无漏戒定。智慧解脱解脱知见。所不能及。善男子。譬如波利质多树华。未开敷时其香普熏阎浮提内一切华香所不能及。菩提心华亦复如是。一切天人有漏无漏功德华香。所不能及。善男子。譬如波利质多树华。一日熏衣。薝葡华婆师华。虽千岁熏所不能及。菩提心华亦复如是。一日所熏功德香。彻十方佛所。一切声闻缘觉。以无漏心熏诸功德。于百千劫所不能及。善男子。譬如那利罗树。根茎枝叶及其华果。悉益众生。菩提心树亦复如是。依因菩萨大慈悲生。从初发心。乃至究竟一切佛法。常能饶益一切众生。善男子。譬如一两阿罗娑药。变千两铜以为真金。于彼药分无所损减。菩提心药亦复如是。摄回向智。除灭一切烦恼<a href=\"/remen/yezhang.html\" class=\"keylink\" target=\"_blank\">业障</a>。净一切法。同萨婆若色。烦恼恶业不能损减。譬如小火。随所焚烧其焰转盛。菩提心火亦复如是。随所缘法慧火猛盛。譬如一灯。然百千灯无所损减。菩提心灯亦复如是。悉然三世诸佛慧灯。无所损减。譬如明灯入大闇室。悉能照除一切闇冥。菩提心灯亦复如是。入心闇室。于无量劫积集痴闇。悉能除灭。具足菩萨明净智慧。譬如灯炷随其精粗光明亦尔。若益膏油光明转增。菩提心炷亦复如是。随其本愿出智慧光。普照法界增大悲油。教化众生净佛世界。行诸佛事无有穷尽。譬如他化自在天王。冠阎浮檀金自然天冠。欲界诸天所不能坏。菩萨摩诃萨。亦复如是。冠菩提心大愿天冠。声闻缘觉所不能坏。譬如大师子吼。小师子闻皆悉勇健。一切禽兽远避窜伏。佛师子吼。诸菩萨等若闻赞叹菩提心声长养法身。妄见众生潜伏退散。譬如有人用师子筋以为琴弦。音声既奏余弦断绝。一切如来波罗蜜身。出菩提心功德音声。若乐五欲二乘法者。闻悉断灭。譬如牛马羊乳合在一器。以师子乳投彼器中。余乳消尽直过无碍。如来师子菩提心乳。着无量劫所积诸业烦恼乳中。皆悉消尽。不住声闻缘觉法中。譬如迦毗伽鸟在[穀-禾+卵]中时。有大势力。余鸟弗及。菩萨摩诃萨。亦复如是。于生死[穀-禾+卵]。发菩提心功德势力。声闻缘觉所不能及。譬如金翅鸟初始生时。其目明净有大势力。大小诸鸟所不能及。菩萨摩诃萨。亦复如是。生如来家发菩提心。慧眼明净有大势力。声闻缘觉于百千劫。修习智慧所不能及。譬如健士以那罗延金刚利箭射坚密铠。直过无碍。菩萨摩诃萨。亦复如是。以菩提心智慧利箭。射诸邪见烦恼密铠。彻过无碍。譬如摩诃那伽大力勇士。奋威怒时。阎浮提人无能坏者。菩萨摩诃萨。亦复如是。发大慈悲修菩提心。一切世间诸魔眷属及烦恼业。所不能坏。譬如有人学大技术。虽未究竟。诸余巧能所不能及。菩萨摩诃萨。亦复如是。学菩提心愿。虽未究竟。声闻缘觉诸余众生所不能及。譬如有人学善射术。先自安立。菩萨摩诃萨。亦复如是。学一切智地。先自安立菩提之心。必得一切佛法。譬如幻师。先读幻术。然后示现一切幻事。菩萨摩诃萨。亦复如是。发菩提心。然后显现一切诸佛菩萨正法。譬如幻术。非色现色。菩提心相亦复如是。显现法界功德庄严。譬如有人着阎浮檀金庄严之具。映蔽一切悉如聚墨。菩萨摩诃萨。亦复如是。以菩提心庄严之具。蔽诸众生声闻缘觉所有功德。譬如阿夜揵多铁。此铁少分。悉能毁坏一切余铁诸钩锁缚。菩提之心亦复如是。断诸邪见烦恼爱缚。譬如疾风随去无碍。菩提心风亦复如是。随所行处除诸烦恼。悉无障碍。不住声闻缘觉解脱。譬如有人善入大海而不没溺。摩伽罗鱼所不能害。菩萨摩诃萨。亦复如是。以菩提心入生死海。不为生死之所染污。亦不证实际。声闻缘觉摩伽罗鱼所不能害。譬如有人服食甘露。一切众患所不能害。菩萨摩诃萨。亦复如是。服菩提心甘露法药。不堕声闻缘觉之地。修习大悲满足愿行。譬如有人用翳身药以涂其目。自在游行无能见者。菩萨摩诃萨。亦复如是。得菩提心满足大愿。自在游行入魔境界。一切众魔所不能见。譬如有人依恃大王不畏余人。菩萨摩诃萨。亦复如是。依菩提心大力法王。除灭障盖不畏恶道。譬如有人居深水内不畏火焚。菩萨摩诃萨。亦复如是。居菩提心善根水内。声闻缘觉解脱之火。所不能烧。譬如有人依恃猛将不畏怨敌。菩萨摩诃萨。亦复如是。依菩提心不畏诸恶。譬如释天执持金刚。降伏一切诸。阿修罗。菩萨摩诃萨。亦复如是。执菩提心。摧灭诸魔及余外道。譬如有人服阿罗娑药。不瘦不老延寿无穷。菩萨摩诃萨。亦复如是。服菩提心阿罗娑药。于无量劫在生死中。修菩萨行无所染着。譬如阿罗娑药初用净水。菩提心药亦复如是。一切菩萨所<a href=\"/remen/xiuxing.html\" class=\"keylink\" target=\"_blank\">修行</a>中。最为先首。譬如有人诸根法中命根为首。菩萨摩诃萨。亦复如是。诸佛正法菩提之心。最为其首。譬如有人命根断故。不能利益父母亲族。菩萨摩诃萨。亦复如是。离菩提心。不能饶益一切众生。譬如大海无能坏者。菩提心海亦复如是。声闻缘觉不能沮坏。譬如日光。诸星宿光所不能蔽。菩提心日亦复如是。圆满大愿智慧日光。声闻缘觉无漏慧光所不能蔽。譬如太子初生。已为大臣之所尊重。菩萨摩诃萨。亦复如是。发菩提心。已为一切声闻缘觉所共尊重。修大悲故。譬如王子年虽幼少。一切大臣皆悉敬礼。菩萨摩诃萨。亦复如是。发菩提心。声闻缘觉皆悉敬礼。譬如王子虽未自在。已具成就国王仪相。菩萨摩诃萨。亦复如是。虽为烦恼业障所覆。以具成就菩提心相。譬如目翳。见真净宝谓为不净。菩提心宝亦复如是。无智不信起不净想。譬如咒药。若有众生见闻共住。一切众病皆悉除愈。菩提心药亦复如是。长养善根摄智慧药。满足大愿菩萨慧身。若有众生见闻共住。修正念者。皆悉除灭烦恼诸病。譬如恒娑相衣不受尘垢。菩提心衣亦复如是。不受一切生死尘垢。譬如有人常持甘露。专念不散。而能分别一切诸法。菩萨摩诃萨。亦复如是。持菩提心甘露正法。正念不散。而能教化一切众生。令具大愿成智慧身。譬如犁无有扼则不堪用。菩提之心亦复如是。离正直心。于如来法无有实义。譬如转轮王有妙天冠。名曰象藏。洗彼冠时。四种兵众游行虚空。菩提心冠亦复如是。净诸菩萨一切善根远离三有。如来智慧。无为境界虚空中行。譬如金刚从金性生。非余宝生。菩提心宝亦复如是。大悲救护众生性生。非余善生。譬如有树不从根生。而能长养枝叶华果。菩提心树亦复如是。无所依止。而能长养一切种智。通明大愿普覆世间。譬如金刚非一切器尽能发明。亦非诸器尽能容持。菩提心宝。亦复如是。小心悭结无智者器。不能发明。谄曲邪见众生器中。不能容持。譬如金刚能坏众宝。菩提之心亦复如是。决定了知一切诸法。譬如金刚能坏众山。菩提之心亦复如是。坏散一切诸邪见山。譬如金刚虽破不全。一切众宝犹不能及。菩提之心亦复如是。虽小<a href=\"/remen/xiedai.html\" class=\"keylink\" target=\"_blank\">懈怠</a>。声闻缘觉诸功德宝所不能及。譬如破金刚犹能除灭诸贫困苦。菩提之心亦复如是。虽复小失威仪趣法。犹能除灭诸贫穷苦。譬如小金刚悉能破坏一切诸物。菩提之心亦复如是。缘小境界。能破一切无知痴惑。譬如金刚非常人所得。菩提之心亦复如是。非小心众生之所能得。譬如金刚无智术者所不能识。菩提之心亦复如是。无智众生所不能识譬如金刚无能消灭。菩提之心亦复如是。一切诸法不能消尽。譬如金刚器仗。一切众生。乃至摩诃那伽不能执持。除那罗延力。菩提之心亦复如是。声闻缘觉不能受持。除诸菩萨摩诃萨。譬如金刚器仗无不鉴彻。非余器仗之所能为。菩提之心亦复如是。观察三世教化众生。阿僧祇劫受无量苦。声闻缘觉所不能及。譬如金刚余不能持。除金刚地。菩提之心亦复如是出生菩萨<a href=\"/remen/xingyuan.html\" class=\"keylink\" target=\"_blank\">行愿</a>功德。声闻缘觉所不能持。除萨婆若正直心者。譬如金刚器中盛水。不可消尽。菩提之心亦复如是。安住胜妙回向善根。入生死趣。诸不善法不能消尽。譬如金刚能持大地不令坠没。菩提之心亦复如是。持诸菩萨一切愿行。不令坠落没于三界。譬如金刚于百千劫处于水中。而不烂坏亦无变异。菩提之心亦复如是。于无量劫处生死中。诸烦恼业不能断灭亦无损减。譬如金刚一切大火不能烧热。菩提之心亦复如是。一切生死贪恚痴火不能烧热。譬如金刚道场之座。能持菩萨降伏诸魔成等正觉。余不能持。菩提之心亦复如是。能持一切菩萨愿行诸波罗蜜。诸忍诸地回向受记。修菩提道供养诸佛闻法受行。一切诸心所不能持。善男子。菩提之心。成就如是无量功德。若有众生。发菩提心。则具如是无量功德。是故善男子。汝得善利。发阿耨多罗三藐三菩提心。修菩萨行。具足如是无量功德。善男子。汝先所问。云何菩萨学菩萨行修菩萨道者。汝今入是明净庄严藏大楼观者。则能了知。学菩萨行修菩萨道。具足成就无量功德。</p></div>"
},{
    "title": "第六十卷 大方广佛华严经",
    "author": "佛驮跋陀罗 译",
    "html": "<div class=\"B1_text\"><p>第六十卷 <a href=\"/fojing/huayanjing/\" class=\"keylink\" target=\"_blank\">大方广佛华严经</a></p><p>入法界品第三十四之十六</p><p>尔时善财童子。敬绕<a href=\"/remen/mile.html\" class=\"keylink\" target=\"_blank\">弥勒</a>菩萨。合掌白言。唯愿大圣。开楼观门令我得入。尔时弥勒菩萨。即弹右指。门自然开。善财即入。入已还闭。尔时善财。观察楼观。广大无量犹如<a href=\"/remen/xukong.html\" class=\"keylink\" target=\"_blank\">虚空</a>。众宝为地。有阿僧祇窗牖。却敌栏楯七宝合成。阿僧祇幡幢盖<a href=\"/remen/zhuangyan.html\" class=\"keylink\" target=\"_blank\">庄严</a>。阿僧祇宝璎珞垂带。阿僧祇大师子幢半月宝像诸宝缯彩。又阿僧祇天冠宝衣。而以庄严。阿僧祇宝网。罗覆其上。阿僧祇金铃。自然演出微妙音声。又雨无量宝华鬘云。诸妙香云。雨阿僧祇细末金屑。放阿僧祇胜妙光明。普照一切。有阿僧祇异类众鸟。出和雅音。雨阿僧祇优钵罗钵昙摩分陀利华。出阿僧祇摩尼宝光。普照一切。于楼观内。具有百千诸妙楼观。不相障碍。庄校严饰亦如上说。尔时善财。睹见楼观不可思议众妙庄严。心大<a href=\"/remen/huanxi.html\" class=\"keylink\" target=\"_blank\">欢喜</a>踊跃无量。其心柔软离诸<a href=\"/remen/wangxiang.html\" class=\"keylink\" target=\"_blank\">妄想</a>。除灭一切愚痴闇障。<a href=\"/remen/zhengnian.html\" class=\"keylink\" target=\"_blank\">正念</a>思惟专求妙趣。以无碍身恭敬作礼。礼已。弥勒菩萨威神力故。诸楼观中自见其身。又见无量<a href=\"/remen/zizai.html\" class=\"keylink\" target=\"_blank\">自在</a>神力不思议事。或见弥勒随本种姓。<a href=\"/remen/shouming.html\" class=\"keylink\" target=\"_blank\">寿命</a>知识。长养善根。诸劫世界。一切佛所及诸眷属。因诸大愿。初发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。或见初得慈心<a href=\"/remen/sanmei.html\" class=\"keylink\" target=\"_blank\">三昧</a>因以为名。或见弥勒行菩萨行。满足一切诸波罗蜜诸忍诸地。净佛世界见诸如来。闻法<a href=\"/remen/shouchi.html\" class=\"keylink\" target=\"_blank\">受持</a>守护<a href=\"/remen/zhengfa.html\" class=\"keylink\" target=\"_blank\">正法</a>。为大法师得无生忍。知某方处某如来所劫数多少而得受记。或见弥勒为转轮王。十善化世。或为四天王。<a href=\"/remen/154932.html\" class=\"keylink\" target=\"_blank\">饶益</a>一切<a href=\"/remen/zhongsheng.html\" class=\"keylink\" target=\"_blank\">众生</a>。或为帝释。诃责五欲。或为夜摩天王。赞不放逸。或为兜率天王。赞叹一生菩萨<a href=\"/remen/gongde.html\" class=\"keylink\" target=\"_blank\">功德</a>。或为化乐天王。赞自在法。或为魔王。说<a href=\"/remen/wuchang.html\" class=\"keylink\" target=\"_blank\">无常</a>法。或为他化自在天王。赞叹菩萨庄严<a href=\"/remen/huashen.html\" class=\"keylink\" target=\"_blank\">化身</a>。或为梵王。赞叹四无量心。或为阿修罗王。调伏眷属入大智海。了达诸法悉如幻化。或为阎罗王。放大光明普照<a href=\"/remen/diyu.html\" class=\"keylink\" target=\"_blank\">地狱</a>灭一切苦。或以肴膳饮食施诸饿鬼。或为畜生受种种身。而为<a href=\"/remen/shuofa.html\" class=\"keylink\" target=\"_blank\">说法</a>除其痴闇。或为四天王眷属说法。乃至为诸梵天王眷属说法。或为诸龙眷属说法。乃至为人非人等眷属说法。或为声闻缘觉及诸菩萨大众说法。或为<a href=\"/remen/faxin.html\" class=\"keylink\" target=\"_blank\">发心</a>菩萨乃至十地菩萨说法。或见赞叹初发心菩萨乃至十地菩萨功德。或见满足一切波罗蜜。入于平等诸法忍门。广三昧门乐深法门。修禅三昧出生通明。充满一切行菩萨行。随顺<a href=\"/remen/shijian.html\" class=\"keylink\" target=\"_blank\">世间</a>成就大愿。或见与同行菩萨俱饶益众生。或见与一生菩萨诸佛现前授记者俱。或见弥勒于百千劫。经行诵念书写经卷无有懈息。或观法门思惟实义。或入诸禅四无量心。<a href=\"/remen/jietuo.html\" class=\"keylink\" target=\"_blank\">解脱</a>三昧一切入等。或见出生菩萨通明。或见正受变化三昧。一一毛孔出化身云。所谓天身云。诸龙夜叉乃至摩睺罗伽身云。四天王身云。乃至梵王身云。转轮圣王王子大臣长者<a href=\"/wenda/jushi/\" class=\"keylink\" target=\"_blank\">居士</a>声闻缘觉如来身云。复见一一毛孔中。出一切众生等化身云。或出菩萨法门。所谓赞叹<a href=\"/remen/puti.html\" class=\"keylink\" target=\"_blank\">菩提</a>心功德门。檀波罗蜜门。乃至愿波罗蜜门。四摄诸禅无量三昧。通明总持诸谛诸辩。<a href=\"/remen/zhiguan.html\" class=\"keylink\" target=\"_blank\">止观</a>解脱缘起。念处正勤神足根力觉道。声闻缘觉二乘所行。菩萨大乘诸地诸忍。菩萨愿行。现如是等一切法门。或于楼观见诸如来大众围绕。又知诸佛家族不同种姓不同。其身寿量劫刹。教授无量法门。正法住世。分别了知皆悉不同。尔时善财。诸楼观中见一楼观。高广严饰胜妙于前。包容三千<a href=\"/remen/daqianshijie.html\" class=\"keylink\" target=\"_blank\">大千世界</a>。百亿阎浮提。百亿兜率天。菩萨命终降神。受胎出生。游行七步。观察十方大师子吼。帝释梵王恭敬奉侍。现童子身处宫殿中。出游园观。以萨婆若心<a href=\"/remen/chujia.html\" class=\"keylink\" target=\"_blank\">出家</a>苦行。现受乳糜。往诣道场降伏众魔。观菩提树转正法轮。升天宫殿。方土劫数眷属寿量。行菩萨行满足大愿。演说正法<a href=\"/remen/jiaohua.html\" class=\"keylink\" target=\"_blank\">教化</a>众生。现分<a href=\"/remen/sheli.html\" class=\"keylink\" target=\"_blank\">舍利</a>皆悉不同。</p><p>尔时善财。自见己身在诸佛所。见如是等诸奇特事。又闻楼观诸金铃中。出不思议微妙音声。所谓初发菩提心声。菩萨所行诸度愿声。恭敬<a href=\"/remen/gongyang.html\" class=\"keylink\" target=\"_blank\">供养</a>不可思议诸佛音声。净佛刹声。<a href=\"/remen/fofa.html\" class=\"keylink\" target=\"_blank\">佛法</a>云声。诸庄严具。亦出如是微妙音声。又闻某菩萨在某世界。于某劫中某知识化。<a href=\"/remen/huixiang.html\" class=\"keylink\" target=\"_blank\">回向</a>善根出生大愿。于某佛所。大众之中。发菩提心声。又闻菩萨修习诸行劫数多小。于某刹中成正觉声。如是名号寿量长短。满足大愿化众生声。于诸菩萨声闻缘觉大众之中。现般<a href=\"/remen/niepan.html\" class=\"keylink\" target=\"_blank\">涅槃</a>法住世声。又闻菩萨于某世界。悉能广行檀波罗蜜。净持禁戒。修习忍辱。发行<a href=\"/remen/jingjin.html\" class=\"keylink\" target=\"_blank\">精进</a>。入诸<a href=\"/remen/chanding.html\" class=\"keylink\" target=\"_blank\">禅定</a>。习应<a href=\"/remen/zhihui.html\" class=\"keylink\" target=\"_blank\">智慧</a>。为求法故。舍诸珍宝国城妻子头目手足。守护正法。为大法师施清净法。设大<a href=\"/remen/fahui.html\" class=\"keylink\" target=\"_blank\">法会</a>建大法幢。击法鼓吹法螺雨法雨。兴立塔庙种种庄严。安乐众生护佛法藏。又闻某佛在某世界。于某劫中成等正觉。眷属多小寿命长短。满足大愿教化众生。闻如是等不可思议微妙音声。身心柔软欢喜无量。即得无量陀罗尼门辩才门忍门精进门大愿门通明门智慧门解脱门波罗蜜门三昧门。</p><p>尔时善财。于宝镜中见诸如来及其眷属。诸大菩萨声闻缘觉。净世界。不净世界。杂世界。或世界有佛。或世界无佛。或上中下世界。或有世界如因陀罗网。或有翻覆仰伏世界。又复睹见平正世界。悉分别知五道别异。又见无量阿僧祇诸大菩萨经行禅定观察诸法。发大悲心普覆众生。造种种论辩众义趣。或书经卷。或问或答。或见出生三种回向及诸大愿。悉皆睹见如是等事。又见诸宝柱中。普放无量青黄赤白净玻璃色。因尼罗宝阎浮檀金诸光明网。又见珠璎珞中。出八功德香水。琉璃宝中。出无量光明。又见优钵罗钵昙摩分陀利中。生诸妙华大如车轮。华中悉见男女大小。释梵四王诸龙夜叉乃至人非人等及诸象马。声闻菩萨一切众生种种形类。皆悉恭敬合掌<a href=\"/remen/lifo.html\" class=\"keylink\" target=\"_blank\">礼佛</a>。又宝树中。悉见种种妙色之身。所谓如来身。菩萨身。天龙八部等身。释梵天身。转轮王身。四部众身。各各执持众供养具。尊重赞叹恭敬<a href=\"/remen/libai.html\" class=\"keylink\" target=\"_blank\">礼拜</a>。又见半月像中。放阿僧祇日月光明。又见弥勒于过去世修菩萨行。<a href=\"/remen/bushi.html\" class=\"keylink\" target=\"_blank\">布施</a>头目髓脑手足肢节。一切身分国城妻子种种诸物。随其所须尽给施之。又见弥勒赞叹诸佛恭敬供养。或为医王疗治众病。失正路者示以正道。或为大船师导至宝洲。或为马王荷负众生令离鬼难。或为论师造诸经论。或为转轮王十善化世。或见<a href=\"/remen/xiaoshun.html\" class=\"keylink\" target=\"_blank\">孝顺</a>父母近善知识不违其教。或见声闻缘觉菩萨如来形色教化众生。或为法师赞叹佛法。禅思诵念兴诸福业。造立塔庙诸妙形像。以香华鬘恭敬供养。或教众生三归<a href=\"/remen/wujie.html\" class=\"keylink\" target=\"_blank\">五戒</a>八斋十善。出家学道闻法受持。正念思惟住菩提心。又见弥勒于<a href=\"/remen/wuliangjie.html\" class=\"keylink\" target=\"_blank\">无量劫</a>行<a href=\"/remen/liuboluomi.html\" class=\"keylink\" target=\"_blank\">六波罗蜜</a>化众生事。又见弥勒无量劫中诸善知识。尔时弥勒菩萨。告善财言。善来童子。汝见楼观诸大菩萨不可思议自在力不。唯然已见。譬如有人梦中睹见山林河池大海须弥诸天宫殿四天下中一切像类。见如是已欢喜无量。尔时善财亦复如是。以大菩萨威神力故。远离虚妄。见<a href=\"/remen/sanjie.html\" class=\"keylink\" target=\"_blank\">三界</a>法皆悉如梦。菩萨智慧无碍法门。入诸菩萨庄严法门。究竟菩萨不可思议诸妙方便。显现菩萨神力自在。譬如有人当命终时见中阴相。所谓行恶业者。见于地狱畜生饿鬼。受诸楚毒。或见阎罗王持诸兵仗囚执将去。或见刀山或见剑树。或见利叶割截众生。或见镬汤鬻治众生。或闻种种悲苦音声。若修善者。当命终时。悉见一切诸天宫殿。或见天女种种庄严游戏快乐。见如是等诸妙胜事。而不<a href=\"/remen/zijue.html\" class=\"keylink\" target=\"_blank\">自觉</a>死此生彼。但见不可思议行业境界。善财童子亦复如是。于楼观内。见诸菩萨不可思议胜业境界。譬如有人为非人所持。见种种形类。若有问难悉能应答。善财童子亦复如是。以大菩萨威神力故。悉能分别正念思惟一切诸法。譬如有人入于龙宫。七日半月一岁百岁谓为须臾。善财童子亦复如是。入弥勒菩萨神力宫殿。于百千劫谓如须臾。譬如梵宫名庄严藏。于中悉见三千世界异类形像。善财童子亦复如是。于楼观中。悉见一切未曾有事。譬如<a href=\"/remen/biqiu.html\" class=\"keylink\" target=\"_blank\">比丘</a>得一切入定。行立坐卧随彼境界悉现在前。善财童子亦复如是。于楼观中。随彼境界悉分别知。譬如人见乾闼婆城。无所障碍。善财童子亦复如是。于楼观中。见一切法无所障碍。譬如有人升天宫殿。见人住处无所障碍。譬如大海于中悉见三千世界一切品类。譬如幻师悉能显现一切形色。善财童子亦复如是。于楼观中。弥勒菩萨威神力故。悉见一切未曾有事。无所障碍。尔时弥勒菩萨摄威神力。即时弹指告善财言。善男子。汝从定起。从定起已。而告之曰。汝睹见此菩萨神力自在大愿功德依果。菩萨庄严修习奇特。诸深妙行出<a href=\"/remen/shengsi.html\" class=\"keylink\" target=\"_blank\">生死</a>道。一切法门无量庄严。诸佛大愿不可思议。菩萨三昧如是等事。汝悉见不。善财答言。唯然已见。蒙善知识威神力故。尔时善财。白言大圣。此何法门。答言。入三世智正念思惟庄严藏法门。善男子。一生菩萨。得如是等不可说不可说法门。大圣。此诸奇特妙庄严法从何所来。答言。菩萨神力之所出生。而亦不在神力之中。不来不去无积聚处。譬如龙雨不从身心。但以发意欲雨则雨。然彼境界不可思议。善男子。此诸奇特妙庄严法亦复如是。无所从来。但以菩萨神力出生。善男子。譬如幻师现种种事。无来去处。但以幻力现种种事。此诸奇特妙庄严法亦复如是。无来无去。无住无著。不生不灭。但学菩萨智愿力故。现如是事。尔时善财。白言大圣。从何所来。答言。<a href=\"/remen/fozi.html\" class=\"keylink\" target=\"_blank\">佛子</a>。菩萨无来趣。无行住趣。无所著趣。不生不死趣。不往不至趣。不离不起趣。不舍不着趣。无业无报趣。无起无依趣不常不断趣。善男子。菩萨但为教化救护众生。从大慈悲来。灭众生苦故。从菩萨净戒道来。随其所乐自在生故。从菩萨大愿道来。本发意故。从菩萨<a href=\"/remen/shentong.html\" class=\"keylink\" target=\"_blank\">神通</a>道来。灭众生苦住佛所故。从菩萨无增损趣来。不失身心诸善业故。从菩萨慧方便来。随顺一切众生类故。从菩萨化身趣来。如电镜像故。善男子。汝所问我何所来者。我从生处摩离国来。彼有聚落。名曰楼观。有长者子。名瞿波罗。我为说法令立菩提。我本生处诸群生等。随所应化而为说法。亦为父母及诸亲属。随应说法安立大乘。而来至此。善财白言。大圣。何等为菩萨生处。答言。善男子。菩萨有十种生处。何等为十。所谓菩提心是菩萨生处。生菩萨家故。正直心是菩萨生处。生善知识家故。安住诸地是菩萨生处。生诸波罗蜜家故。出生大愿是菩萨生处。生菩萨行家故。大悲是菩萨生处。生四摄家故。真实观法是菩萨生处。生<a href=\"/remen/banruo.html\" class=\"keylink\" target=\"_blank\">般若</a>波罗蜜家故。摩诃衍是菩萨生处。生方便波罗蜜家故。教化众生是菩萨生处。生菩提家故。智慧方便是菩萨生处。生无生法忍家故。随顺诸法是菩萨生处。生三世诸佛家故。善男子。菩萨摩诃萨。以般若波罗蜜为母。大方便为父。檀波罗蜜为乳。尸波罗蜜为乳母。羼提波罗蜜为庄严具。毗梨耶波罗蜜为养育者。禅波罗蜜为洁净。善知识为师菩提分为朋友。一切善根为亲族。一切菩萨为兄弟。菩提心为家。如说<a href=\"/remen/xiuxing.html\" class=\"keylink\" target=\"_blank\">修行</a>为家地。菩萨所住为家处。菩萨忍法为豪尊。出生大愿为巨富。具菩萨行为顺家法。赞摩诃衍为绍家法。<a href=\"/remen/ganlu.html\" class=\"keylink\" target=\"_blank\">甘露</a>灌顶一生菩萨为王太子。能净修治三世佛家。佛子。如是菩萨超凡夫地证离生法。生如来家住佛种姓不断<a href=\"/remen/sanbao.html\" class=\"keylink\" target=\"_blank\">三宝</a>。守护一切菩萨种姓。净所生处离诸恶道。悉为一切<a href=\"/remen/tianren.html\" class=\"keylink\" target=\"_blank\">天人</a>释梵<a href=\"/remen/shamen.html\" class=\"keylink\" target=\"_blank\">沙门</a><a href=\"/remen/poluomen.html\" class=\"keylink\" target=\"_blank\">婆罗门</a>。恭敬供养以生佛家。满足一切大愿藏故。佛子。菩萨摩诃萨。生如是家。知一切法悉如电光。一切趣中受生无厌。了趣如化。虽现处中而无所著。达一切法悉无有我。心无忧悔。以大慈悲教化众生。而不疲倦。了达生死皆悉如梦。于一切劫行菩萨行。而不懈废。了知<a href=\"/remen/wuyin.html\" class=\"keylink\" target=\"_blank\">五阴</a>皆悉如幻。不畏生死知诸法界。心无所著。了一切法如热时焰。于一切行不生倒惑。游戏幻法超魔境界。得净法身离<a href=\"/remen/fannao.html\" class=\"keylink\" target=\"_blank\">烦恼</a>业。于诸趣中而得自在。无颠倒惑。善男子。我净法身充满一切法界。现一切众生等色。一切众生等音声。一切众生等名号。一切众生等威仪。现一切众生等随顺世间。现一切众生等受生。现一切众生等童子身。一切众生等想。出生一切菩萨大愿。为变化身与众生等充满法界。若诸同行失道心者。还令发起菩提心故。我于此阎浮提南界摩离国内。拘提聚落婆罗门家种姓中生。为欲灭彼憍慢心故。化度父母及亲族故。于中受生。善男子。我于南方。随诸众生所应示现而化度之。于此命终生兜率天。为欲化度彼诸天故。显现胜妙智慧功德。消欲渴爱。令知诸行皆悉无常。天趣寿命盛必有衰。入摩诃衍一生菩萨。皆悉云集。为欲教化诸同行故。欲开释迦牟尼<a href=\"/remen/shizun.html\" class=\"keylink\" target=\"_blank\">世尊</a>所化莲华。现彼受生。善男子。我于彼中寿终下生成正觉时。汝及文殊师利俱得见我。善男子。汝今往诣文殊师利问。云何菩萨学菩萨行修<a href=\"/remen/pusadao.html\" class=\"keylink\" target=\"_blank\">菩萨道</a>。具足成就普贤所行。彼当为汝分别演说。何以故。文殊师利。满足无量亿那由他菩萨愿行。常为无量亿那由他诸佛之母。又为无量亿那由他诸菩萨师。勇猛精进教化众生。名称普闻十方世界。常于一切诸佛众中为大法师。悉为诸佛之所赞叹。安住甚深智慧法门。分别了知一切法界。于无量劫修诸法门。究竟普贤菩萨所行。善男子。文殊师利是汝善知识。能令汝得生如来家。长养善根积功德聚。能示语汝诸善知识满足大愿。显现一切菩萨不可思议功德。是故善男子。汝应一心尊重恭敬往诣其所。何以故。汝先所见诸善知识。修菩萨行满足大愿得诸法门。皆由文殊师利威神力故。时善财童子。头面敬礼弥勒菩萨。绕无数匝辞退而行。</p><p>尔时善财童子。如是经游百一十城。到普门城边。思惟而住。观察十方一心专求文殊师利。何当会遇面奉慈颜。作是念时。文殊师利遥伸右手。过百一十由旬。至普门城。摩善财顶。而作是言。善哉善哉。善男子。若离信根忧悔心没。功行不具退失精勤。于少功德便以为足。于一善根。心生住着。不善发起菩萨<a href=\"/remen/xingyuan.html\" class=\"keylink\" target=\"_blank\">行愿</a>不为善知识之所摄护。不为如来之所忆念。是等皆悉不能了知。如是法性如是理趣。如是所行如是所住。若周遍知若种种知。若尽原底若渐趣入。若解说若分别。若证知若获得。皆悉不能。是时文殊师利。为善财童子示教诲已。慰谕令其欢喜踊跃。令得成就阿僧祇法门。得无量大智光明。无量菩萨陀罗尼。无量大愿无量三昧。无量神通无量智慧。皆已成就。复令得入普贤所行道场之内。既置善财自所住已。文殊师利还摄不现。于是善财得见三千大千世界微尘等诸善知识。不违其教。增长萨婆若大慈悲藏。以净慧眼普观众生。安住菩萨寂静法门。分别了知诸法境界。入佛甚深大功德海。具解脱道长养精进。为萨婆若修正直心。入于三世甚深法海。随顺诸佛清净法轮。现入诸趣。于一切劫修菩萨行。满足大愿。明净慧光照一切智境。净菩萨根。以净慧光除愚痴翳。照一切法。了达法界一切佛刹及诸众生坏障碍山。住无碍法。具足成就诸地法藏。修习普贤菩萨所行。善财童子。得闻普贤菩萨名号行愿功德诸地。地具地法。地得地次第。地修地住。地境界地持。地共地正道。一心欲见普贤菩萨。</p><p>尔时善财正念起如来金刚藏道场一切宝莲<a href=\"/remen/huazang.html\" class=\"keylink\" target=\"_blank\">华藏</a>师子座心。虚空界等心。一切无著心。净一切刹无障碍心。于一切法境界无障碍心。充满一切十方心。得萨婆若境界无量心。庄严道场心。深入分别法海心。教化成熟一切众生广大心。于一切劫行菩萨行。究竟如来十力心。尔时善财起是心时。自善根力。佛威神力。普贤菩萨诸善根力。即见十种瑞相。何等为十。所谓见一切净刹庄严菩提。见一切刹无诸恶道。见一切刹净如莲华。见一切刹一切众生身心柔软。见一切刹无量庄严。见一切刹一切众生三十二相庄严其身。见一切刹庄严云覆。见一切刹一切众生成就慈心。见一切刹庄严道场。见一切刹一切众生皆悉修习<a href=\"/remen/nianfo.html\" class=\"keylink\" target=\"_blank\">念佛</a>三昧。是为十。又见十种光相。见一切世界微尘。一一微尘中。放一切如来光明网云。与一切世界微尘等。一一微尘中。放一切佛种种色光。与一切世界微尘等。普照法界。一一微尘中。放一切宝云光明。与一切世界微尘等。普照法界。一一微尘中。放如来光焰轮云。普照法界。一一微尘中。出一切香云。普熏法界。赞叹普贤菩萨诸行一切大愿诸功德海。一一微尘中。放一切日月光云。放普贤菩萨光明。普照法界。一一微尘中。出一切众生等身云。相好庄严。放<a href=\"/remen/foguang.html\" class=\"keylink\" target=\"_blank\">佛光</a>明普照法界。一一微尘中。出一切菩萨身云。究竟一切行。充满法界。一一微尘中。出一切宝形像云。充满十方一切世界。一一微尘中。出一切如来身云。与一切世界微尘等。普雨一切甘露正法。充满法界。是为十。尔时善财。见十种瑞相已。即作是念。我今必见普贤菩萨。增长善根。究竟菩萨妙行。见一切佛。若见普贤菩萨。得一切智想。一心恭敬。欲见普贤菩萨。尔时善财。即见普贤菩萨在金刚藏道场。于如来前处莲华藏师子之座大众围绕。心如虚空无所染着。除灭障碍净一切刹。以无碍法充满十方。住一切智。入诸法界教化众生。于一切劫行菩萨行。恭敬供养一切诸<a href=\"/remen/foxin.html\" class=\"keylink\" target=\"_blank\">佛心</a>无退转。于众生中最胜最上。一切世间无能坏者。一切菩萨不能察其智慧境界。具不思议诸妙功德。普观三世等诸如来。尔时善财。见普贤菩萨。一一毛孔放一切世界微尘等光明。普照一切虚空法界等世界。除灭一切众生苦患。悉能长养菩萨善根。一一毛孔出种种香云。普熏十方一切如来及诸眷属。一一毛孔出一切世界微尘等华云。一一毛孔。出一切世界微尘等诸香树云。出众妙香庄严法界。一一毛孔。出一切世界微尘等妙宝衣云。庄严虚空。一一毛孔。出一切世界微尘等种种宝树。充满虚空以为庄严。雨种种宝供佛大众。一一毛孔。出一切世界微尘等<a href=\"/remen/sejie.html\" class=\"keylink\" target=\"_blank\">色界</a>天身。充满一切法界一切众生界。赞叹菩提。一一毛孔。出一切梵王身云劝请如来转妙法轮。一一毛孔。出一切欲天身云。皆悉护持诸佛法轮。一一毛孔念念中。出一切世界微尘等三世诸佛。充满虚空。无依众生为作归依。一一毛孔念念中。出一切世界微尘等清净佛刹。诸佛菩萨充满其中。教化成熟无量众生。一一毛孔念念中出一切世界微尘等净不净佛刹。充满虚空。令染污者皆悉清净。一一毛孔念念中。出一切世界微尘等不净净刹。调伏不净众生。一一毛孔念念中。出一切世界微尘等一切众生身云随顺世间教化众生。一一毛孔念念中。出一切世界微尘等菩萨身云。赞叹诸佛。长养一切众生善根。一一毛孔念念中。出一切世界微尘等初发心菩萨身云。于一切刹示现初发菩提之心。一一毛孔念念中。出一切世界微尘等菩萨身云。于一一刹。赞一切佛功德愿海普贤菩萨所行妙行。一一毛孔念念中。出一切世界微尘等普贤所行。雨甘露法。令一切众生修萨婆若。一一毛孔念念中。出一切世界微尘等佛。初成正觉出兴于世。尔时善财。见如是等不可思议自在神力。见已欢喜踊跃无量。重观普贤一一身分。一一肢节。一一毛孔中。悉见三千大千世界。风轮水轮火轮地轮。大海宝山须弥山王金刚围山。一切舍宅诸妙宫殿众生等类。一切地狱饿鬼畜生阎罗王处。诸天梵王乃至人非人等。欲界色界及<a href=\"/remen/wusejie.html\" class=\"keylink\" target=\"_blank\">无色界</a>。一切劫数。诸佛菩萨教化众生。如是等事皆悉显现。十方一切世界。亦复如是。如此<a href=\"/remen/suoposhijie.html\" class=\"keylink\" target=\"_blank\">娑婆世界</a>卢舍那如来应供等正觉所现自在力。东方莲华妙德世界贤首佛所显现。神力亦复如是。如贤首佛所。如是东方一切世界一切佛所显现。神力亦复如是。如东方。南西北方四维上下。一切世界一切佛所显现。神力亦复如是。于一切世界一切微尘。一一微尘中。现自在力亦复如是。尔时善财。见普贤菩萨不可思议自在神力。即得十不可坏智慧法门。何等为十。所谓于念念中能以一身遍一切刹。于念念中诣一切佛所。于念念中恭敬供养一切诸佛。于念念中一切佛所闻持正法。得一切佛法轮智波罗蜜门。得不思议佛自在智波罗蜜门。得无尽辩智慧法门。得般若波罗蜜观诸法门。得一切法界海大方便波罗蜜门。得知一切众生欲性智慧波罗蜜门。得普贤所行智慧波罗蜜门。尔时普贤菩萨。即伸右手。摩善财顶。摩已善财复得一切世界微尘等诸三昧门。一一三昧门。各有一切世界微尘等三昧。以为眷属。一一三昧中。见一切世界微尘等诸如来海。长养一切世界微尘等诸功德。具生萨婆若。满大愿海。安住正道。究竟一切诸菩萨行。发萨婆若勇猛精进。为一切佛光明所照。如此娑婆世界卢舍那佛所。普贤菩萨摩善财顶。令得具足一切世界微尘等三昧门诸妙功德。普贤菩萨。在于十方一切世界诸如来所摩善财顶。所得功德亦复如是。尔时普贤菩萨。告善财言。善男子。汝今见我自在神力奇特事不。答言。唯然已见。此不思议莫能测者。唯除如来。善男子。我于过去不可说不可说世界海微尘等劫。修菩萨行专求菩提。一一劫中。见不可说不可说世界海微尘等佛。修菩提心。一一劫中。于一切世界。设不可说不可说广大施会。给施一切。或施妻子城邑聚落头目髓脑肢节血肉一切身分。不惜寿命。一向专求一切种智。于一一劫。恭敬供养不可说不可说世界海微尘等佛。于彼佛所。出家学道受持正法。未曾生于贪恚痴心。我我所心。乐着生死虚妄之心。轻慢他心。诸障碍心。修不可坏佛菩提心。未曾忘失。善男子。我所修行菩萨诸行。净佛世界。教化众生。长养大悲。供养诸佛及善知识。护持正法。悉舍一切内外诸物。修习世间出世间智。令一切众生背生死苦赞叹一切诸佛功德。如是等事。于不可说不可说劫中演说。劫犹可尽此诸功德不可穷尽。善男子。我得如是功德具力。诸善根力。乐胜法力。修功德力。观察诸法寂灭性力。净慧眼力。佛威神力。诸大愿力。大慈悲力。净通明力。善知识力。得是力故。逮得本性清净法身。三世不坏。又得无上清净色身。超出一切世间。随应化者莫不睹见。游一切刹无处不至。现自在力见者无厌。善男子。汝且观我清净法身。无量劫海行菩萨行之所成就。无量劫中难闻难见。种少善根声闻菩萨犹尚不得闻我名字。况见我身。善男子。若有众生。闻我名者。于阿耨多罗三藐三菩提不复退转。若见若触。若迎送若随行。若见光明若见震动诸佛世界。乃至梦中见闻我者。亦复如是。若思惟念我。若一日一夜。若七日七夜。若半月若一月。若一岁若百岁。若一劫若百劫。乃至不可说不可说世界微尘等劫。若一生念我。若百生。乃至不可说不可说世界微尘等生念我。亦复如是。以如是等世界微尘等诸妙方便。令一切众生发阿耨多罗三藐三菩提心住不退转。善男子。若有众生。闻我修习净佛刹者。必得<a href=\"/remen/wangsheng.html\" class=\"keylink\" target=\"_blank\">往生</a>清净世界。若有众生见闻我身。必得生我清净身中。善男子。汝复观我清净法身。尔时善财。于普贤菩萨相好肢节诸毛孔中。见不可说不可说世界海。诸佛充满。一一如来。以不可说不可说大菩萨众。以为眷属。见彼一一如来刹海。所依不同。形色各异。金刚围山。大云弥覆。佛兴世间。所转法轮。如是等事皆悉不同。又见普贤菩萨。于十方刹出一切世界微尘等如来化身。教化众生。令发阿耨多罗三藐三菩提心。尔时善财童子。经由亲近一佛世界微尘等诸善知识。所得功德。于见普贤菩萨所得功德。百分不及一。百千万分乃至算数譬谕所不能及。何以故。善财童子。于念念中入不可说不可说佛世界海。得不可说不可说微尘等诸功德藏。知诸佛海次第兴世。菩萨众海眷属围绕。了众生根。现自在力而化度之。或一世界于一劫中修菩萨行。乃至不可说不可说世界微尘等劫修菩萨行。不此世界没。不彼世界生。而能教化无量无边世界众生。令发阿耨多罗三藐三菩提心。尔时善财童子。能自究竟普贤所行诸大愿海。不久当与一切佛等。一身充满一切世界刹等。身等。行等。正觉等。自在力等。转法轮等。诸辩才等。妙音声等。方便等。<a href=\"/remen/wuwei.html\" class=\"keylink\" target=\"_blank\">无畏</a>力等。佛所住等。大慈悲等。不思议法门自在力等。尔时普贤菩萨。欲重明此义。以偈颂曰。</p><p>汝等离烦恼清净心谛听</p><p>说佛一切行真实波罗蜜</p><p>超出诸世间无上调御士</p><p>远离烦恼垢清净如虚空</p><p><a href=\"/remen/yuanman.html\" class=\"keylink\" target=\"_blank\">圆满</a>智慧日除灭烦恼闇</p><p>普照一切法安乐诸群生</p><p>如来无量劫时乃出兴世</p><p>譬如优昙华难见难值遇</p><p>普为诸群萌苦行无量劫</p><p>随顺诸世间其心无染着</p><p>时诸菩萨众既闻普贤教</p><p>敬心听如来自在真实义</p><p>普贤真佛子究竟一切行</p><p>常为佛所叹言必不虚妄</p><p>普贤功德华不染三界法</p><p>劝发大众听无尽智慧海</p><p>诸佛微妙智清净如虚空</p><p>明了一切行其心无所著</p><p>一念悉了达三世一切法</p><p>善知众生根随其所应化</p><p>众生心烦恼诸业善不善</p><p>所乐皆悉知而为说正法</p><p>或见如来坐充满十方界</p><p>众生罪所障虽近而不见</p><p>或见初发心远离诸放逸</p><p>无量无数劫修习菩萨行</p><p>或闻诸最胜妙音演说法</p><p>罪垢众生等不闻佛名号</p><p>或见大菩萨充满三千界</p><p>究竟普贤行如来为说法</p><p>或见卢舍那无量无数劫</p><p>严净此世界得成最正觉</p><p>或见贤首佛普贤大菩萨</p><p>斯等悉充满莲华妙德刹</p><p>或见阿弥陀<a href=\"/remen/gsyps.html\" class=\"keylink\" target=\"_blank\">观世音菩萨</a></p><p>灌顶授记者充满诸法界</p><p>或见阿閦佛香象大菩萨</p><p>斯等悉充满妙乐严净刹</p><p>或见月慧佛金幢大菩萨</p><p>斯等悉充满明净镜妙刹</p><p>或见日藏佛智灌大菩萨</p><p>斯等悉充满清净光明刹</p><p>或见十方界诸佛放光明</p><p>为众转法轮除灭愚痴暗</p><p>或见一毛孔不可说佛刹</p><p>诸佛庄严身佛子众围绕</p><p>为转正法轮度脱诸群生</p><p>或于一毛孔普见诸佛子</p><p>无数亿劫中修习菩萨行</p><p>或于一一尘悉见无量刹</p><p>或净或垢秽诸行业所起</p><p>或见卢舍那于彼转法轮</p><p>显现自在力方便入涅槃</p><p>观察众生类一切业烦恼</p><p>显现自在力化之令解脱</p><p>如是诸法王十方世界中</p><p>显现自在力我今说少分</p><p>或见释迦文初成等正觉</p><p>饶益诸群生一切莫能测</p><p>或见为菩萨供养一切佛</p><p>或住童子地显现自在力</p><p>或见行施戒忍辱勤精进</p><p>深入诸禅定住慧方便地</p><p>或见究竟住一切种智地</p><p>三昧陀罗尼出生诸通明</p><p>或见无量劫修习菩萨行</p><p>逮得不退转甘露灌顶记</p><p>或见为梵身帝释四天王</p><p>刹利婆罗门示现此等身</p><p>或见从兜率命终降神生</p><p>或见住宫殿舍欲而出家</p><p>或见坐道场降魔成正觉</p><p>转净妙法轮涅槃后起塔</p><p>或见无量寿最胜天人尊</p><p>为授灌顶记成无上导师</p><p>或见十力尊教化已周讫</p><p>般涅槃已来无量无数劫</p><p>或见论师月现处梵王宫</p><p>亦现大自在魔王宫殿中</p><p>或见兜率宫诸天众围绕</p><p>为彼说正法悉令大欢喜</p><p>或见处夜摩帝释四天王</p><p>诸龙夜叉王八部宫殿中</p><p>锭光如来所供养得授记</p><p>如是等方便教化诸群生</p><p>光明身寿命净慧及眷属</p><p>教化威仪声皆悉不可数</p><p>见佛同众生或身如须弥</p><p>或现跏趺坐充满于世界</p><p>或见光一寻或百千由旬</p><p>或现照法界或照一切刹</p><p>或现寿百岁百千万亿岁</p><p>无量那由他不可思议劫</p><p>无碍清净慧一念知三世</p><p>悉从<a href=\"/remen/yinyuan1.html\" class=\"keylink\" target=\"_blank\">因缘</a>起而实无<a href=\"/remen/zixing.html\" class=\"keylink\" target=\"_blank\">自性</a></p><p>一刹成正觉普现诸世界</p><p>能现一世界而作无量刹</p><p>示现无量刹而为一世界</p><p>安住无上道具足无畏力</p><p>无碍智慧转十二行法轮</p><p>知苦习尽道十二支缘起</p><p>四辩无碍智演说一切法</p><p><a href=\"/remen/wuwo.html\" class=\"keylink\" target=\"_blank\">无我</a>无我所亦无有自性</p><p>无生亦无灭无来亦无去</p><p>皆悉如虚空而不坏诸业</p><p>如来为众生方便分别说</p><p>转此法轮时震动一切刹</p><p>大海金刚山无有恐怖者</p><p>如来一音说各随所应解</p><p>灭诸烦恼垢令住萨婆若</p><p>如来一音说或闻施戒忍</p><p>精进禅智慧慈悲及喜舍</p><p>四念四正勤如意诸根力</p><p>觉道止观念神通诸法门</p><p>如来一音说八部人非人</p><p>梵释四天王随类音声解</p><p>若多贪恚痴憍慢悭嫉结</p><p>八万四千垢各闻对治法</p><p>未修净业者闻说十善道</p><p>已修施戒者闻说般涅槃</p><p>染着于生死<a href=\"/remen/xiedai.html\" class=\"keylink\" target=\"_blank\">懈怠</a>诸群生</p><p>闻说解脱门除灭生死苦</p><p>少欲知足者乐处于闲静</p><p>如是等众生闻说二乘音</p><p>或修广大心具诸功德藏</p><p>亲近诸佛者闻说大乘声</p><p>或有一世界闻说一乘音</p><p>或二三四五乃至无量乘</p><p>智慧行有异解脱无差别</p><p>犹如虚空性无有若干相</p><p>如来微妙音其性亦如是</p><p>随所应化者所闻各不同</p><p>佛以过去行得一微妙音</p><p><a href=\"/remen/wuxin.html\" class=\"keylink\" target=\"_blank\">无心</a>于彼此而能应一切</p><p>佛口放妙光八万四千数</p><p>普照诸世界除灭众烦恼</p><p>具足智功德三种顺众生</p><p>离世如虚空常现于世间</p><p>虽复随世现生老病死苦</p><p>或复现住寿其性如虚空</p><p>如来分别知一切众生类</p><p>诸根及性欲令住萨婆若</p><p>诸佛尊导师示入于大众</p><p>随其所应化善现威仪法</p><p>为诸声闻现出家威仪法</p><p>常乐修寂灭无余涅槃证</p><p>婆罗门众中示现羸老身</p><p>萦发而苦行语论无穷尽</p><p>服气或断食五热以炙身</p><p>如是现苦行降伏诸异学</p><p>或持异道戒善算多方术</p><p>星历地动相种种众生相</p><p>深入诸禅定三昧及解脱</p><p>种种现嬉戏令得萨婆若</p><p>示现乐衣服种种庄严身</p><p>勇健善兵法降伏刹利故</p><p>现知治正法时节诸义利</p><p>软语摄众生降伏大臣故</p><p>或诣四天王八部鬼神所</p><p>方便为说法皆令大欢喜</p><p>或现为帝释安住善法堂</p><p>诸天众围绕为彼演说法</p><p>夜摩或兜率化乐化自在</p><p>梵王至净居为彼演说法</p><p>如是现无数种种威仪法</p><p>无量方便力度脱诸群生</p><p>譬如工幻师能现种种事</p><p>佛为化众生示现种种身</p><p>如月游虚空睹者谓增损</p><p>影现诸河池映蔽荧火光</p><p>如来净智月示现有增损</p><p>处于直心水映蔽二乘光</p><p>譬如深大海珍宝不可尽</p><p>于中悉显现众生形类像</p><p>甚深因缘海功德宝无尽</p><p>清净法身中无像而不现</p><p>譬如明净月照除世间闇</p><p>如来净智日悉除三世闇</p><p>如龙兴庆云普雨于一切</p><p>身心不降雨除热得清凉</p><p>如来亦如是兴起大悲云</p><p>普雨甘露法灭除三毒火</p><p>此法亦不从如来身心出</p><p>如来净法身三界无伦匹</p><p>超出诸世间非有亦非无</p><p>其实无所依不去而遍至</p><p>譬如梦所见亦如空中画</p><p>非色非无色非相非<a href=\"/remen/wuxiang.html\" class=\"keylink\" target=\"_blank\">无相</a></p><p>非有亦非无其性如虚空</p><p>如海摩尼宝能出种种宝</p><p>众生诸光明而光无所有</p><p>导师亦如是虽有而非有</p><p>不于一处中积集功德宝</p><p>大仙现虚空如自性实际</p><p>涅槃离欲灭皆悉是一性</p><p>众生心微尘海水渧可数</p><p>虚空亦可量佛德说无尽</p><p>闻此法欢喜<a href=\"/remen/xinxing1.html\" class=\"keylink\" target=\"_blank\">信心</a>无疑者</p><p>速成无上道与诸如来等</p><p><a href=\"/fojing/huayanjing/yuanwen.html\" class=\"keylink\" target=\"_blank\">华严经</a>梵本凡十万偈。昔道人支法领。从于阗国得此三万六千偈。以晋义熙十四年岁次鹑火三月十日。于扬州司空谢石所立道场寺。请<a href=\"/remen/tianzhu.html\" class=\"keylink\" target=\"_blank\">天竺</a>禅师佛度跋陀罗。手执梵文译梵为晋沙门释法业亲从笔受。时吴郡内史孟顗右卫将军褚叔度为檀越。至元熙二年六月十日出讫。</p></div>"
}]