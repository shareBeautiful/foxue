[{
    "title": "第一卷 大乘大方等日藏经",
    "author": "连提耶舍 译",
    "html": "<div class=\"B1_text\"><p>第一卷 大乘大方等日藏经</p><p>护持<a href=\"/remen/zhengfa.html\" class=\"keylink\" target=\"_blank\">正法</a>品第一</p><p>如是我闻:一时,婆伽婆在王舍城迦兰陀竹园,与大菩萨其数无量不可称计前后围绕,及余十方诸佛世界,无量无数不可思议阿僧祇诸大菩萨、声闻之众,地及<a href=\"/remen/xukong.html\" class=\"keylink\" target=\"_blank\">虚空</a>皆悉遍满,俱来集会前后围绕。复有十方无量世界帝释天王、梵天王、四天大王,诸大龙王、夜叉王、乾闼婆王、阿修罗王、迦楼罗王、紧那罗王、摩睺罗伽王,如是等无量无数不可称计俱来集会。复有欲界、<a href=\"/remen/sejie.html\" class=\"keylink\" target=\"_blank\">色界</a>天、龙、夜叉、罗刹、乾闼婆、阿修罗、迦楼罗、紧那罗、摩睺罗伽等,皆悉一心瞻仰如来。</p><p>尔时,<a href=\"/remen/shizun.html\" class=\"keylink\" target=\"_blank\">世尊</a>为诸大众说虚空目安那波那<a href=\"/remen/ganlu.html\" class=\"keylink\" target=\"_blank\">甘露</a>法门四无量已,默然而坐。<a href=\"/remen/suoposhijie.html\" class=\"keylink\" target=\"_blank\">娑婆世界</a>地及虚空,一切大众亦皆默然合掌向佛,唯希如来甘露法雨而无厌足。犹如重病思遇良医,如在大闇思见光明,如溺大河思登<a href=\"/remen/bian.html\" class=\"keylink\" target=\"_blank\">彼岸</a>,如遭急难思求依护;如是遍满娑婆佛刹地及虚空诸大菩萨及诸声闻,释梵天王、摩睺罗伽王,乃至人非人等,合掌默然,瞻仰法王亦复如是。</p><p>尔时,众中有一大梵天王,名曰<a href=\"/remen/gongde.html\" class=\"keylink\" target=\"_blank\">功德</a>莲华光,已于昔日<a href=\"/remen/gongyang.html\" class=\"keylink\" target=\"_blank\">供养</a>无量无边诸佛,于诸佛所植诸善根,于阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>得不退转,系心缘法善修慈愍,即从坐起,合掌向佛而说偈言:</p><p>“大圣<a href=\"/remen/shentong.html\" class=\"keylink\" target=\"_blank\">神通</a>力,能速遍诸刹,</p><p>如心无所障,光照十方国,</p><p>巧说奢摩他,尽智及方便,</p><p>阿那波那念,及四无量等。</p><p>佛于<a href=\"/remen/sanjie.html\" class=\"keylink\" target=\"_blank\">三界</a>中,<a href=\"/remen/shengsi.html\" class=\"keylink\" target=\"_blank\">生死</a>际已舍,</p><p>净慧悉满足,胜人天修罗,</p><p>已离于爱缚,度疑到彼岸,</p><p>了知诸菩萨,现证于<a href=\"/remen/fofa.html\" class=\"keylink\" target=\"_blank\">佛法</a>。</p><p><a href=\"/remen/zhongsheng.html\" class=\"keylink\" target=\"_blank\">众生</a>心乱故,堕在生死河,</p><p>如盲无所见,常为苦所没,</p><p>远离善知识,不闻清净法,</p><p><a href=\"/remen/lunhui.html\" class=\"keylink\" target=\"_blank\">轮回</a>生死中,为诸结所缚。</p><p>佛度生死海,慈悲故<a href=\"/remen/shuofa.html\" class=\"keylink\" target=\"_blank\">说法</a>,</p><p>为<a href=\"/remen/fannao.html\" class=\"keylink\" target=\"_blank\">烦恼</a>众生,断生死罗网。</p><p>爱为烦恼本,诸众生染著,</p><p>能仁巧分别,令尽生死际。</p><p>以痴爱<a href=\"/remen/yinyuan1.html\" class=\"keylink\" target=\"_blank\">因缘</a>,不修诸功德,</p><p>若能断之者,六根皆寂灭。</p><p>大慈牟尼王,悲心为说法,</p><p>闻已除痴爱,获甘露<a href=\"/remen/niepan.html\" class=\"keylink\" target=\"_blank\">涅槃</a>。”</p><p>尔时,佛告功德莲华光大梵天王,而说偈言:</p><p>“过去修诸度,今亦如是行,</p><p>不乐声闻乘,及辟支佛地。</p><p>复有诸众生,数起瞋恚心,</p><p>及念二乘等,是则为障碍。</p><p>以是诸障故,退失于佛法;</p><p>不起是障者,得佛法满足。</p><p>有四生众生,俱来至此刹,</p><p>非唯爱欲身,非尽念不净。</p><p>是中大智人,能行菩提道,</p><p>已曾久修习,定忍总持等。</p><p>能守护诸根,<a href=\"/remen/zhengnian.html\" class=\"keylink\" target=\"_blank\">正念</a>跏趺坐,</p><p>安住自境界,佛当为汝说。</p><p>乐五众众生,为说不净法,</p><p>令断于系缚,七菩提分满。</p><p>我无嫉妒心,怜愍故为说,</p><p>菩萨闻此法,不舍<a href=\"/remen/putixin.html\" class=\"keylink\" target=\"_blank\">菩提心</a>。</p><p>十方一切佛,已曾住此刹,</p><p>昼夜常加护,令佛法久住。</p><p>汝等诸菩萨,愍此刹众生,</p><p>常生<a href=\"/remen/huanxi.html\" class=\"keylink\" target=\"_blank\">欢喜</a>忍,令我法久住。</p><p>我说声闻法,为断贪欲心,</p><p>示<a href=\"/remen/wuyin.html\" class=\"keylink\" target=\"_blank\">五阴</a>诸入,及十八界空。</p><p>十三奢摩他,及毗婆舍那,</p><p>能断难断爱,是人得清净。</p><p>显说无漏行,声闻四<a href=\"/remen/zhendi.html\" class=\"keylink\" target=\"_blank\">真谛</a>,</p><p>怜愍众生故,为令法久住,</p><p>说此<a href=\"/remen/sidi.html\" class=\"keylink\" target=\"_blank\">四谛</a>法,令度生死海。</p><p>复告诸菩萨,汝等莫生疑,</p><p>佛当为汝等,广说菩萨行。”</p><p>尔时,此娑婆世界中,所有众生在佛会者,作如是念:“如来今者,欲说声闻法,不说<a href=\"/remen/pusadao.html\" class=\"keylink\" target=\"_blank\">菩萨道</a>。”十方世界诸来菩萨复作是念:“如来慈愍欲令我等,于此世界修诸禅行,使<a href=\"/remen/sanbao.html\" class=\"keylink\" target=\"_blank\">三宝</a>种不断绝故;于此刹中所有天、龙、夜叉、罗刹、乾闼婆、阿修罗乃至人非人等,未信者令信,已信者令增进故;欲令一切众生悉受安乐,舍诸疑悔,满足涅槃八正道故;令此佛刹有大福德,具足熏修众善法故。”十方世界所有众生作如是念:“娑婆佛刹福德吉处,我今恭敬尊重供养<a href=\"/remen/libai.html\" class=\"keylink\" target=\"_blank\">礼拜</a>。”彼佛刹中诸菩萨等各作是念:“我今应当于此世界结跏趺坐,各各入于种种胜忍陀罗尼门及诸<a href=\"/remen/sanmei.html\" class=\"keylink\" target=\"_blank\">三昧</a>,放大光明利益安乐诸众生故。”作是念已,即于此刹跏趺而坐,入于胜忍陀罗尼诸深三昧。</p><p>是诸菩萨或有经于百大劫中修菩萨行,有得无生法忍乃至十地,具足修习十八不共、四无所畏等诸功德法,各以胜忍陀罗尼诸深三昧因缘力故,放大光明。其中或有光,如灯炬野火之明,有如释梵诸天大梵王光,又如一日之光,二三四五如是转倍,乃至百千万亿日光。此诸光明遍照三千<a href=\"/remen/daqianshijie.html\" class=\"keylink\" target=\"_blank\">大千世界</a>,其中众生遇斯光者,身心安乐皆大欢喜,如人热闷入清凉池。是光能除众生三恶道苦,饥渴寒热种种诸病,及贪瞋痴邪见等患,乃至能令三界狱中所有恐怖厄难众生,令尽苦际。是时,此刹诸众生等蒙光力故,咸共深心恭敬供养,尊重赞叹佛法僧宝,厌舍诸恶勤修善法。从是诸光,乃至遍照十方如恒河沙等诸佛世界,净秽等刹、有佛无佛皆悉普照。犹如重夜幽闇之中,忽有百千万亿日光俱时普照;此及他方恒河沙刹土,光明遍照亦复如是。</p><p>尔时,十方恒河沙等诸佛世界,有诸菩萨摩诃萨等,承佛神力,于一念顷来至此刹,各在一面结跏趺坐。是诸菩萨或有已经百千大劫修菩萨行,或有乃至具足十地,皆悉修习十八不共、四<a href=\"/remen/wuwei.html\" class=\"keylink\" target=\"_blank\">无畏</a>等诸功德法,各以善根福德力故,入深三昧放大光明,遍照三千大千世界。其中所有魔王、龙王乃至人天,诸光明等皆悉不现。</p><p>尔时,世尊告诸声闻四辈等众:“汝今应知,此诸菩萨摩诃萨等,大善根力入于三昧放此光明,遍照三千大千世界。又彼十方诸佛如来,曾于此刹作佛事已而还本国,今共加护此诸菩萨摩诃萨等,令入<a href=\"/remen/chanding.html\" class=\"keylink\" target=\"_blank\">禅定</a>现神通力,为令现在及未来世三宝久住不断绝故。以是菩萨神通光明因缘力故,令诸天、龙、夜叉、罗刹、阿修罗、迦楼罗、紧那罗、摩睺罗伽、人非人等,未信者令信,已信者令增长,于正法中发大<a href=\"/remen/jingjin.html\" class=\"keylink\" target=\"_blank\">精进</a>,<a href=\"/remen/rufa.html\" class=\"keylink\" target=\"_blank\">如法</a><a href=\"/remen/xiuxing.html\" class=\"keylink\" target=\"_blank\">修行</a><a href=\"/remen/zizai.html\" class=\"keylink\" target=\"_blank\">自在</a>无碍得不退转,乃至修学涅槃正道具足满故。是诸菩萨随所住处,于当来世是中皆应起立塔寺造作法堂,安置<a href=\"/remen/sheli.html\" class=\"keylink\" target=\"_blank\">舍利</a>经法形像,以种种七宝而修供养,所谓金、银、琉璃、砗磲、玛瑙、玻瓈、真珠、珂贝、璧玉及上缯彩,种种衣服、床榻卧具,种种幡盖、<a href=\"/remen/jiasha.html\" class=\"keylink\" target=\"_blank\">袈裟</a>法服,种种璎珞、华香、末香、涂香、<a href=\"/remen/shaoxiang.html\" class=\"keylink\" target=\"_blank\">烧香</a>,作诸音乐礼拜供养,为令恐怖生死众生求涅槃道修功德故。”</p><p>尔时,世尊作如是言:“于未来世若有善男子、善女人,于三宝所如是<a href=\"/remen/bushi.html\" class=\"keylink\" target=\"_blank\">布施</a>我悉受之,令彼众生于三乘中随其所乐得不退转。若复有人为供养故,或造一舍一僧伽蓝,经行之处布施园林,衣服、饮食、卧具、床褥、种种汤药而供养之,或有建立讲读论堂经行禅室,于中布施奴婢、田宅、象马车乘、驼驴牛羊,种种诸物、衣服卧具及诸汤药、资生所须,令持法<a href=\"/remen/biqiu.html\" class=\"keylink\" target=\"_blank\">比丘</a>身心安隐,<a href=\"/remen/zuochan.html\" class=\"keylink\" target=\"_blank\">坐禅</a><a href=\"/remen/xiudao.html\" class=\"keylink\" target=\"_blank\">修道</a>,讲读论义,如法修行具足<a href=\"/remen/zhuangyan.html\" class=\"keylink\" target=\"_blank\">庄严</a>,得胜自在涅槃道故,欲令佛法久住于世故,舍如是等种种诸物,我于尔时与诸菩萨及声闻众皆悉受之。若未来世有善男子、善女人,为供养三宝故,能舍如是种种诸物,建立讲读论堂、经行禅室,给其所须,我悉知见而生<a href=\"/remen/suixi.html\" class=\"keylink\" target=\"_blank\">随喜</a>,与诸菩萨及声闻众同共受用。何以故?为令是等得大<a href=\"/remen/guobao.html\" class=\"keylink\" target=\"_blank\">果报</a>,于三恶道得远离故,随其所欲于三乘中得不退转,乃至各于三乘而般涅槃故。又善男子、善女人,以如是等种种诸物供养因缘故,于未来世当获二利。何等为二?一者、法利,二者、财利。随所生处资财具足,宿习因缘故,是诸物不生悭吝悉能舍施;为欲供养比丘、<a href=\"/remen/biqiuni.html\" class=\"keylink\" target=\"_blank\">比丘尼</a>、优婆塞、优婆夷故,随其住处,或在山林树下阿兰若处无愦闹声,堪可坐禅系念之处,建立塔寺房堂静室,随彼所须皆能给施。是比丘等受彼施已如法行故,天、龙、夜叉随其所在皆悉拥护。”</p><p>尔时,佛告诸比丘言:“汝等当知,十方诸佛已曾于此娑婆世界,入深禅定现大神通,破坏魔王及诸龙等,慈愍众生故演说妙法,为令三宝久住<a href=\"/remen/shijian.html\" class=\"keylink\" target=\"_blank\">世间</a>,各于此土作佛事已归还本国。尔时如恒河沙等诸佛世界,有无量无边阿僧祇菩萨摩诃萨,欲见于我礼拜供养,听闻正法及<a href=\"/remen/shouchi.html\" class=\"keylink\" target=\"_blank\">受持</a>故,复为闻说虚空目修多罗四无碍法,各于他方来集此刹,慈悲怜愍诸众生故,入于禅定现大威力,破坏魔王及诸龙等,欲令此土诸众生辈供给供养、施其所须、修诸功德,于三乘中得<a href=\"/remen/jietuo.html\" class=\"keylink\" target=\"_blank\">解脱</a>故。是未来世有善男子、善女人,<a href=\"/remen/xinxing1.html\" class=\"keylink\" target=\"_blank\">信心</a>清净为欲供养如法修行诸比丘故,或舍家宅、园林、田地、奴婢乃至资生种种所须。尔时若有<a href=\"/remen/pojie.html\" class=\"keylink\" target=\"_blank\">破戒</a>比丘,受他所舍乃至一华一果;是恶比丘以愚痴故,受他净心所施诸物获大恶报,于现在世得四恶报。何等为四?一者、恶名远闻流布十方;二者、父母师长、兄弟眷属、奴婢亲戚皆悉离散;三者、获大重病卧粪秽中,恶报相现<a href=\"/remen/tongku.html\" class=\"keylink\" target=\"_blank\">痛苦</a>而死;四者、衣钵坐具所有资财,悉为五家之所分散。是名四种恶报。于未来世复获四种大恶果报。何等为四?一者、身坏命终堕大<a href=\"/remen/diyu.html\" class=\"keylink\" target=\"_blank\">地狱</a>。二者、于地狱中久受勤苦,地狱终已复生畜生、饿鬼道中,得无手足报,居在旷野无水之处,经百千万岁具受辛苦。三者、从彼命终生毒蛇中,得无眼报,经无量岁唯食于土。四者、于彼命终得生人中,堕五浊世不值诸佛。于彼世中虽得人身,常无眼目亦无手足,住在旷野,唯食世间所弃秽食恒不充足,不得与人同共住止,从彼命终复堕地狱,于三恶道难得免出。何以故?彼善男子、善女人,净心舍施田舍园林、衣服汤药种种诸物,唯欲供养如法比丘,然破戒者受他所施唯欲供身,不与如法持戒比丘,以是因缘获如是罪。又破戒者久处生死具受诸苦,虽得人身不值佛世。所以者何?诸佛如来不可思议难可值遇,彼破戒者,断灭法母不求精进,不用见闻佛法僧故,以是因缘不值佛世。彼恶比丘于当来世得如是等大恶果报!”</p><p>尔时,大德伽耶迦葉,闻此语已,悲泣雨泪而白佛言:“世尊,如我解佛所说义者,宁处地狱具受众苦,终不受此破戒身也。所以者何?虽得此身而复<a href=\"/remen/chujia.html\" class=\"keylink\" target=\"_blank\">出家</a>,为衣食故具犯禁戒受他净施,获如是等种种苦恼。”</p><p>佛言:“迦葉,如是,如是,如汝所说,宁处地狱受种种苦,不受人身起如是等破戒罪业。何以故?地狱罪毕更不造新故,业尽已便于苦报而得解脱。迦葉,诸身之中人身难得,得人身已值佛出世复难于是;虽值佛世,出家<a href=\"/remen/shoujie.html\" class=\"keylink\" target=\"_blank\">受戒</a>是最为难。所以者何?得受戒已,如法修行能尽苦际,断诸漏结而得解脱。是净信心善男子、善女人,若刹利、<a href=\"/remen/poluomen.html\" class=\"keylink\" target=\"_blank\">婆罗门</a>、毗舍、首陀,欲供养净行持戒比丘,以其具足福德善根故,或舍家宅、园林、静室、奴婢、象马牛羊等物种种资生,以为<a href=\"/remen/changzhu.html\" class=\"keylink\" target=\"_blank\">常住</a>僧业,令彼比丘身心安隐集善根故。是愚痴比丘,毁犯净戒舍诸善根,远离静念专为非法,彼善男子等而不供养,以是因缘衣服卧具、资生所须皆不充足,便作是言:‘我大智人,堪可受彼所施诸物!’或假檀越豪强势力,夺他如法比丘所受诸物,唯自供身以为私用,言是己有此非僧物。彼愚痴人造是罪故,于当来世受如是等诸恶果报。”</p><p>尔时,频婆娑罗王白佛言:“世尊,若善男子、善女人,若刹利、婆罗门等,欲供养如法比丘故,舍彼田宅园林种种诸物资生所须,是破戒者夺他所受唯自供己,以是因缘获如是等大恶果报。若在家人,夺彼持戒行法比丘如是布施种种资生而自用者,是诸人等得几许罪?”</p><p>佛言:“大王,不须问此得几罪报?”</p><p>王复白佛:“若未来世有刹利等,以种种诸物施与持法比丘,以是因缘诸比丘等多有资生。是刹利、婆罗门、毗舍、首陀,不信佛法及<a href=\"/remen/yinguo.html\" class=\"keylink\" target=\"_blank\">因果</a>故又不畏罪,如是人辈夺而用者,得几许罪?”</p><p>佛言:“大王,是诸人等夺他施故,当得无量大恶果报,若我具说重增彼罪。所以者何?是刹利、婆罗门、毗舍、首陀,净心施彼行法比丘种种诸物,是比丘等多有资生,如是愚人犹彼痴驴,以不信故夺他所受种种施物而自供己,以是因缘故当得大罪。彼人若闻我说恶业差别种种果报,诽谤不信,如是愚人得二种罪:一者、夺他所施,二者、于我所说诽谤不信。”</p><p>时,频婆娑罗王复白佛言:“世尊,唯愿说之!唯愿说之!于当来世若刹利、婆罗门、毗舍、首陀四种姓中,有信佛法深识因果怖畏罪者,闻佛所说初中后善义味甚深,纯备具足清净梵行,如是之人闻已能信,如法修行作诸功德。复为供养行法比丘故,舍种种诸物给其所须。若有破戒比丘及愚痴人,夺彼持法比丘如是种种所受诸物,彼信心人方便拥护持戒比丘,终不令彼侵夺欺陵。”</p><p>频婆娑罗王说是语已,佛言:“大王,善哉!善哉!快说是语。大王,于当来世若有刹利、婆罗门、毗舍、首陀,为欲供养行法比丘故,或舍田宅、园林、奴婢、象马、衣服、卧具、饮食汤药、资生所须;若有刹利、婆罗门、毗舍、首陀,以不信故夺他所施,而彼愚人于现身中得二十种大恶果报。何者二十?一者、诸天善神皆悉远离;二者、有大恶名流布十方;三者、眷属知识违背乖离;四者、怨憎恶人同共聚会;五者、所有资财悉皆散失;六者、心狂痴乱恒多躁扰;七者、诸根不具;八者、睡卧不安;九者、恒常饥渴;十者、所食之物犹如毒药;十一者、所爱之人悉皆离别;十二者、共事之人常多斗诤;十三者、父母兄弟妻子奴婢不信其言;十四者、所有隐密覆匿之事,知识亲友共相显露;十五者、所有财物五家分散;十六者、常遇重病无人瞻视;十七者、资生所须常不称意;十八者、形体枯悴;十九者、久受勤苦难得免离;二十者、常处粪秽乃至命终。</p><p>“大王,是愚痴人于现身中得如是等二十种诸恶果报,命终之后堕阿鼻地狱一劫受苦,饥食铁丸,渴饮融铜,用热铁鍱以为衣服,行住坐卧所受之物皆是火聚,六方炽焰更相通彻。彼诸罪人于阿鼻地狱具受如是种种等苦,从彼命终生末伽车[馬+犬]饿鬼中,居在旷野无水之处,生便无眼,又无手足,四方热风来触其身,形体楚毒犹如剑切,宛转在地受大苦恼,脂髓膏流犹居热熬,魂神迷乱出大恶声。具受如是百千种苦经无量岁,然后命终生大海中受肉团身,其形长大满百由旬;然彼罪人所居之处,于其身外面一由旬,满中热水状若融铜,经无量百千岁受如是等种种苦恼,如地狱中等无差别。从彼命终于阎浮提旷野泽中忽然化生,形如肉团犹若大山,四方热风来烧其身,飞禽走兽竞来食之,经无量岁尔乃命终还堕地狱。复经无量百千万岁备受众苦,然后命终生饿鬼中,乃至肉团之身,经无量百千岁,往反轮回具受众苦。其罪渐薄得出为人,生无佛国五浊刹中,从生而盲诸根不具,身形丑恶人不喜见。”</p><p>佛告频婆娑罗王言:“大王,如是罪人于当来世,获如是等大恶果报。所以者何?是持法比丘如法行故,有信心者种种资财具足施与;彼恶比丘愚痴人等,夺而自用故,获如是诸恶果报。”</p><p>尔时,频婆娑罗王闻此语已,悲泣雨泪而白佛言:“世尊,我今宁受地狱等身,终不欲受是人身也。何以故?以此人等造是罪故,获如是种种大苦果报。”</p><p>尔时,佛告频婆娑罗王言:“大王,汝等诸王及刹利、婆罗门、毗舍、首陀、聚落主等,如今现在及未来世乃至法住,于是时中所有持法比丘,付嘱汝等应好拥护。若有信心善男子、善女人,为供养行法比丘故,或舍种种资生杂物,汝好拥护,勿令非法比丘及诸恶人欺夺侵陵。若有恶人欺夺如法比丘所受信施,汝等应当如法治之。”</p><p>王白佛言:“世尊,若有国王见彼非法比丘及诸愚人夺彼行法比丘所受信施,不如法治者,当得几许罪报?乃至刹利、婆罗门、毗舍、首陀、聚落主等,见此非法比丘及诸愚人侵夺行法比丘所受信施,当得几许罪报?”</p><p>佛告大王:“我今问汝,随汝意答。除诸佛如来所有功德,一切声闻及辟支佛所有福德,若有一人具足成就如是等大福德聚,是人福德是为多不?”</p><p>王言:“世尊,如是,如是,是人福德甚多!甚多!”</p><p>佛言:“大王,如彼一人所得福德,如是一切众生各皆备足是等功德,若有恶人于彼一切有福人所,割其手足耳鼻,生挑其眼,如是恶人得几许罪?”</p><p>王闻此语,悲泣哽咽不能自胜。</p><p>佛言:“大王,何以不答?”</p><p>时王闻已犹复悲泣,而白佛言:“世尊,如是愚人所获罪报,无量无边阿僧祇不可称计,乃至算数譬喻所不能及。世尊,若毁坏一人具上福者,手足耳鼻生挑其眼,其罪大多不可思议,何况毁坏一切具是福者!”</p><p>佛言:“大王,如我现在及未来世乃至法尽,于其中间若有信心善男子、善女人,俱舍如是资生所须、田宅、园林、象马、奴婢、衣服、卧具、汤药等物,施与行法比丘;若非法比丘及诸愚人夺彼所施,是刹利、婆罗门、毗舍、首陀聚落主等,见此非法恶人不如法治者,获大重罪复过于彼!”</p><p>尔时,频婆娑罗王白佛言:“世尊,如是国王治国之事,甚难!甚难!何以故?彼放逸王等不如法治,是非法恶人获如是罪。若有国王及刹利等不放逸故,拥护是等持法比丘,若有信心檀越施彼所须,若有非法恶人侵夺欺陵,当如法治者,得几许福?”</p><p>佛言:“大王,如上所说具福诸人,若复有人有大势力,禁闭狱中具受饥渴无量苦恼;若有一人具足大力,胜于前者出彼狱中,尔许诸人悉令解脱,经于百年四事供养,衣食汤药种种所须无不备足。”</p><p>佛言:“大王,彼有力人得几所福?”</p><p>王白佛言:“世尊,彼有力人所得福德,不可思议,不可称计,乃至算数譬喻所不能及。”</p><p>佛言:“大王,彼刹利、婆罗门、毗舍、首陀及聚落主等,如今现在及未来世乃至法住,是诸人等如法治彼非法比丘及愚痴人故,所得福德复过于彼。若复有人于今现在及未来世乃至法欲灭时,若有信心善男子、善女人,具舍种种所须施彼行法比丘,若有非法恶人侵夺欺陵,若复有人方便<a href=\"/remen/jiaohua.html\" class=\"keylink\" target=\"_blank\">教化</a>不令侵夺,语言:‘汝等今者,若不随教,当治汝罪!’如彼恶人随其教诲止彼欺心,不复侵夺持法比丘所受信施,是刹利乃至聚落主等,所得福德甚多!甚多!”</p><p>王复白佛言:“世尊,若有乃至一比丘能如法住所有诸物,若有恶人欺陵侵夺者,我等刹利及婆罗门乃至聚落主等,不如法治当获大罪。是一比丘所有资生,彼非法恶人有侵夺者,我等刹利乃至聚落主等,如法拥护不令彼人侵夺欺陵,乃至如法治之获大功德。”</p><p>佛言:“大王,不如汝所说。所以者何?于我法中有诸比丘,假令如法始从一人乃至四人,我不听受彼田宅、园林、象马、车乘、奴婢等常住僧物,若满五人乃可得受。若在僧伽蓝中或阿兰若处,持法比丘在中止住,鸣钟集僧和合布萨羯磨等事,房舍、床榻、卧具、汤药同共受用;乃至百千众僧在一伽蓝若阿兰若处,鸣钟集僧和合布萨,房舍、卧具、衣服、汤药同心受用。而不贪著,亦不系念,不如其驎陀鸟贪著诸肉,食尽乃止终不中舍。持法比丘则不如是,初中后夜减省睡眠,精进诵经,坐禅修道,背舍生死向涅槃路。如是比丘不称他短,不说己长,谦下卑逊不自憍高,衣食知足,头陀精进不放逸行,系念思惟心不驰散,于一切众生起慈悲心怜愍覆护。大王,如是僧中有劫夺者获大罪报,守护<a href=\"/remen/154932.html\" class=\"keylink\" target=\"_blank\">饶益</a>得大功德。</p><p>“复次,大王,随其所在若僧伽蓝或阿兰若处,有五比丘止住其中,持戒不破清净具足,乃至于小罪中生大怖畏,如佛修多罗中所说空行,若自读诵,教他读诵,不诽谤他,不说他过,不称己长谦下自卑,不生憍慢嫉妒之心,慈悲怜愍一切众生,求解脱道出生死海。如是众僧,若在伽蓝或阿兰若处,鸣钟集僧和合受用,常住僧物乃至汤药,若复有人如法供养获大功德,劫夺侵陵得大罪报。</p><p>“大王,是五比丘,精进持戒惭愧具足,于小罪中生大怖畏,行头陀法住四圣种,如是众僧所有福德犹若大海,即是世间天、人、阿修罗中最上<a href=\"/remen/futian.html\" class=\"keylink\" target=\"_blank\">福田</a>,能令一切众生离诸苦恼而得涅槃,何况十人、二十、三十乃至百千!若有信心刹利、婆罗门、毗舍、首陀,为供养故鸣钟集僧,是僧集时其中或有非法比丘若多若少,共如法比丘同处集者,于是众中乃至有五比丘,持戒清净具足惭愧,于小罪中恒生怖畏终不毁犯;如是众僧大修精进,弃舍世间所有诸事,惟希出世涅槃之道,所有功德无量无边,是大福田,应受世间<a href=\"/remen/tianren.html\" class=\"keylink\" target=\"_blank\">天人</a>供养!是故,大王,汝等应好拥护如法安置,供给所须勿令乏少。若有非法之人欲相欺陵轻心毁辱者,汝好护持,勿令是等侵扰之也。”</p><p>频婆娑罗王白佛言:“世尊,我于今者欲有所问,惟愿听许。”</p><p>佛言:“大王,随汝意问。”</p><p>王白佛言:“世尊,若有破戒比丘,得与如法众僧和合共住,受彼上妙衣食、卧具、资生所须乃至汤药不?”</p><p>佛言:“大王,我今问汝,随汝意答。如王国中群臣百官乃至亲属,如是之人若一若二乃至众多,犯王国法合其重罪,王时瞋怒方欲刑戮。王于尔时设于大会,歌舞作乐欢乐集时,是犯罪人得在会次,同食歌舞欢娱作乐不?”</p><p>王白佛言:“如是之人不得在会,乃至不令与我相见,何况共受集会欢乐?”</p><p>佛言:“大王,如是,如是,若有比丘破戒犯罪,实非<a href=\"/remen/shamen.html\" class=\"keylink\" target=\"_blank\">沙门</a>自言是沙门,实非梵行言我梵行,如是之人犹如盲人,于生死中<a href=\"/remen/liuzhuan.html\" class=\"keylink\" target=\"_blank\">流转</a>退没。大王,如是之人于三世诸佛法中具犯禁戒,以是因缘诸佛如来之所弃舍,非<a href=\"/remen/fodizi.html\" class=\"keylink\" target=\"_blank\">佛弟子</a>是魔眷属,常趣恶道不堕僧数,不得在如法僧中行住坐卧同受房舍、卧具、资生诸物,乃至糠[麩-夫+孚]亦不得受,何况得受众僧上妙供具资生所须?如是之人,佛法之外,众所弃舍!”</p><p>频婆娑罗王白佛言:“世尊,是破戒比丘不得与如法众僧和合共住同受种种衣食、卧具、汤药等物。世尊,是破戒人有何等行类相貌而可得知?”</p><p>佛言:“大王,是破戒相初未现时难可了知。何者是破戒初相?所谓不乐供养三宝,和尚阿阇梨亦不信重,四圣种法而不修习,又不修行三十七助道法,是名破戒初相。心贪利养无有惭愧,与诸俗人以为亲友,称赞己德以自贡高,轻蔑诽谤毁呰他人,心不乐说正法之言,唯喜好谈无益之语,专行魔业恼乱众僧,他说一言十语加报,纵心荡逸终不相下。犹如恶狗,复似飞乌众声乱鸣唯欲求胜,虽复出家处在众中,谄曲虚伪专行刺毒。又如商人持种种物在道而行逢彼恶贼,是破戒人为沙门中贼。又似猕猴粪涂身已搪突于人,在于众中犹如俱兰吒华无色无香,心不和合恒出诤讼之言,常贪利养名闻等事,乐恶比丘及诸俗人以为伴侣而共谈语。是诸比丘乃至未盗众僧田宅、园林、奴婢、象马驼骡牛驴如是等物难可了知,是名破戒初相。若盗如是等物,是名破戒等相。是相出已失比丘法,是波罗夷非沙门,不得与如法众僧同共止住,应当摈出。”</p><p>佛告大王:“是持戒比丘,宁与旃陀罗同共止住,不与破戒之人同住居止。如树枯朽火从内起,根本既烧枝叶亦尽;破戒比丘亦复如是,以破戒火烧诸功德,善根果报悉尽无余,于未来世堕三恶道,远舍慈悲而行魔业,譬如厕溷不可为净,谤诸贤圣断三宝种,法海干竭坏正法城,诳惑施主恼乱清众,如法比丘僧和合时违诤不随。彼破戒比丘盗僧物因缘故,国主刹利、婆罗门、毗舍、首陀乃至若男若女一切施主等,虽舍所须空无所得,失人天路堕恶道中。是故,大王,汝等当知,彼破戒人无有惭愧,以劫盗心取彼僧物以为己有。是如法比丘随其住处,若在林中或在伽蓝,不应共住应生慈愍,方便示教遣令出众,语言:‘长老,汝等不应住此。’如是三谏,是破戒人若去者善;若不出众,如法比丘不得瞋骂,应告国王刹利、婆罗门、毗舍、首陀及有势力者言:‘此有比丘不如法行,恒相扰乱,不令我等安心行道,惟愿检校勿令侵恼。’而彼国王刹利乃至聚落主等,应当治之驱逐令出。若彼刹利王等取彼破戒比丘饮食财物而不驱遣者,如法比丘亦不应瞋,莫贪住处及资生等,默然舍去,更求余处无难之所,若在山林窟中,或阿兰若地,随其静处就彼而住。”</p><p>频婆娑罗王闻此语已,悲啼号泣而白佛言:“世尊,刹利、婆罗门、毗舍、首陀乃至聚落主,为衣食资财故护彼破戒比丘与其势力,令此如法比丘舍其住处,以是因缘于当来世堕大地狱受无量苦,于三恶道轮回往反难得免出。于未来世,有无量无边恒河沙等诸佛出现于世,具大慈悲入生死中度苦众生,而不能令彼等国王刹利、婆罗门及聚落主舍恶趣报得人天身。何以故?不受如法比丘语故,又不供给供养故,受如是等大罪果报。”</p><p>佛言:“大王,于当来世诸国土中有信心刹利、婆罗门、毗舍、首陀,为供给供养如法比丘因缘故,若造伽蓝静处、或阿兰若处起立房堂,施与如法比丘,或舍田宅、园林、奴婢种种所须资生杂物乃至汤药。以如是供养因缘故,彼诸施主于当来世,或生刹利、婆罗门大姓等家,六欲诸天乃至有顶,或生他方净佛世界值佛闻法,不久当得阿耨多罗三藐三菩提。若复有人于我法中,为求福德涅槃道故,应当供养供给如法比丘。”</p><p>尔时,频婆娑罗王白佛言:“世尊,是诸比丘虽犯破戒初相,然未盗僧物。如是之人,云何不得与如法比丘同共住止、同饮食衣服等和合受用?”</p><p>佛言:“大王,我今问汝,随汝意答。若王眷属、大臣宰相,犯王国法造种种罪,唯不合死有刑流者;如是之人,王若设会歌舞作乐大集之时,得在会次同受饮食共欢乐不?”</p><p>王白佛言:“世尊,如是之人尚不欲见,何况得在会所同受欢乐?”</p><p>尔时,佛告王言:“大王,若有富伽罗具造诸恶,于三恶趣不能勉离;如是之人受他田宅、园林、象马、车牛资生之具,如此之人非佛<a href=\"/remen/dizi.html\" class=\"keylink\" target=\"_blank\">弟子</a>,非沙门,非释子,于三世佛法中是大罪人,不得与行法比丘乃至和合少时共住同受衣服、卧具、饮食、汤药。若有刹利、婆罗门、毗舍、首陀及聚落主等,见破戒人与持法比丘同住共受衣服等物而不驱遣,彼刹利等,是三世诸佛正法之中为大罪人。如是刹利、婆罗门等,若不驱摈彼恶比丘,虽复更修功德种种布施,欲免此罪终不能灭,要必当堕阿鼻地狱。是故,大王,若有欲得自利利他者,于彼破戒人所不应拥护。何以故?若有供养彼恶比丘,失人天善根,断三宝种,堕诸恶趣。若刹利、婆罗门等,拥护行法比丘,不令彼恶比丘与共同住和合受用衣服饮食,是刹利等虽不布施修余功德,即是三世诸佛之大檀越,能持三世诸佛正法。是人命终生于他方净佛国土,不久当得阿耨多罗三藐三菩提。是故,大王,汝等刹利、婆罗门等,应当拥护供养供给行法比丘,乃至法欲灭时所有如法比丘,应当拥护供养供给,以是因缘能令三宝久住不灭。若不拥护如法比丘,我法即灭;若法在世,能令人天充满,恶道减少。”</p><p>王言:“世尊,有何等人堪为知事守护僧物,供养供给如法比丘?”</p><p>佛言:“大王,有二种人堪持僧事守护僧物。何者为二?一者、具八解脱阿罗汉人,二者、须陀洹等三果学人。此二种人堪知僧事,供养众僧;诸余比丘,或戒不具足,心不平等,不令是人为知僧事。”</p></div>"
},{
    "title": "第二卷 大乘大方等日藏经",
    "author": "连提耶舍 译",
    "html": "<div class=\"B1_text\"><p>第二卷 大乘大方等日藏经</p><p>陀罗尼品第二之一</p><p>尔时,<a href=\"/remen/shizun.html\" class=\"keylink\" target=\"_blank\">世尊</a>共频婆娑罗王说是法时,东方过无量无边恒河沙等诸佛国土,有佛世界名无尽德,<a href=\"/remen/fohao.html\" class=\"keylink\" target=\"_blank\">佛号</a>瞻波迦华色如来、应供、正遍知、明行足、善逝、<a href=\"/remen/shijian.html\" class=\"keylink\" target=\"_blank\">世间</a>解、无上士、调御丈夫、<a href=\"/remen/tianren.html\" class=\"keylink\" target=\"_blank\">天人</a>师、佛世尊,于今现在常说妙法<a href=\"/remen/jiaohua.html\" class=\"keylink\" target=\"_blank\">教化</a><a href=\"/remen/zhongsheng.html\" class=\"keylink\" target=\"_blank\">众生</a>。彼有菩萨名日行藏,仰观<a href=\"/remen/xukong.html\" class=\"keylink\" target=\"_blank\">虚空</a>,见有无量无边阿僧祇菩萨摩诃萨众从东方来往趣西方,复见西方有大光明,是等菩萨寻光而去。尔时,日行藏菩萨见此事已,即从座起顶<a href=\"/remen/lifo.html\" class=\"keylink\" target=\"_blank\">礼佛</a>足,恭敬合掌白佛言:“世尊,我见空中无量无边恒河沙等诸菩萨众,从东方来往向西方,复见西方有大光明。以何<a href=\"/remen/yinyuan1.html\" class=\"keylink\" target=\"_blank\">因缘</a>有此大光,诸菩萨等寻光而去?”</p><p>尔时,瞻波迦华色佛告日行藏菩萨言:“善男子,西方过无量无边恒河沙等诸佛世界,彼有世界名娑婆,具足五浊。其国有佛,名释迦牟尼如来、应供、正遍知、明行足、善逝、世间解、无上士、调御丈夫、天人师、佛世尊,于彼世界召集大众,以方便力广说三乘,论议法门教化众生。为令法母久住故,为令<a href=\"/remen/sanbao.html\" class=\"keylink\" target=\"_blank\">三宝</a>不断绝故,为令法行<a href=\"/remen/changzhu.html\" class=\"keylink\" target=\"_blank\">常住</a>故,为令魔王失势力故,为建立法幢故,为令<a href=\"/remen/zhengfa.html\" class=\"keylink\" target=\"_blank\">正法</a>久住故,以是因缘诸菩萨等集彼世界。十方诸佛,已于彼处说宝幢陀罗尼竟,各还本土。今释迦牟尼佛,复于彼界为诸菩萨摩诃萨、大阿罗汉一切大众,演说三乘、四无碍智、四梵天行及四摄法,<a href=\"/remen/suoposhijie.html\" class=\"keylink\" target=\"_blank\">娑婆世界</a>地及虚空大众充满,咸皆渴仰乐闻佛说。何以故?彼佛如来所说妙法犹如<a href=\"/remen/ganlu.html\" class=\"keylink\" target=\"_blank\">甘露</a>,一切听者心无厌足。又以彼佛本愿因缘,十方佛刹诸菩萨众皆集其土。彼诸菩萨或有百劫<a href=\"/remen/xiuxing.html\" class=\"keylink\" target=\"_blank\">修行</a>者,乃至一生补处者,有于十八不共法中自能修习不由他悟者,有得<a href=\"/remen/zizai.html\" class=\"keylink\" target=\"_blank\">自在</a>无碍<a href=\"/remen/zhihui.html\" class=\"keylink\" target=\"_blank\">智慧</a>方便具足者。是诸菩萨既集彼已,一切皆坐,以自善根方便力故入于<a href=\"/remen/sanmei.html\" class=\"keylink\" target=\"_blank\">三昧</a>,入三昧已身放光明。有菩萨光如一灯者,有如山上烽火者,有如一日、十日、百日、千日光者,有如无量千万日光明者。以彼菩萨力故,于大集所遍覆三千<a href=\"/remen/daqianshijie.html\" class=\"keylink\" target=\"_blank\">大千世界</a>,为欲令彼娑婆世界福德<a href=\"/remen/zhuangyan.html\" class=\"keylink\" target=\"_blank\">庄严</a>,四大滋味地转增胜,众生受用增益身力,得<a href=\"/remen/sinianchu.html\" class=\"keylink\" target=\"_blank\">四念处</a>,得大<a href=\"/remen/jingjin.html\" class=\"keylink\" target=\"_blank\">精进</a>,远离悭贪能行<a href=\"/remen/bushi.html\" class=\"keylink\" target=\"_blank\">布施</a>,如净佛刹诸众生等,以是因缘诸菩萨众各各端坐,以自善根力入诸三昧放大光明。复有十方诸佛刹中菩萨摩诃萨未来集者,从<a href=\"/remen/chanding.html\" class=\"keylink\" target=\"_blank\">禅定</a>起见大光明,亦欲往诣娑婆世界,见释迦牟尼佛及大集众,恭敬<a href=\"/remen/libai.html\" class=\"keylink\" target=\"_blank\">礼拜</a>听受妙法,欲闻日藏法行坏龙境界焰品一切众生恶业尽陀罗尼故。诸菩萨等欲集彼处,以自善根力入种种三昧,汝今亦可从禅定起诣彼世界。</p><p>“善男子,彼佛世界诸众生等,有种种恶多诸渴爱,为诸<a href=\"/remen/fannao.html\" class=\"keylink\" target=\"_blank\">烦恼</a>之所系缚,犹如厕猪乐处不净,诸女人等身体丑陋自谓端正,犹如醉人不<a href=\"/remen/zijue.html\" class=\"keylink\" target=\"_blank\">自觉</a>知,种种臭秽自言清净,两舌恶口远离实语,常乐淫欲行非梵行,实大愚痴现智慧相,心大悭贪现能施相,心怀谄曲虚幻不实现质直相,于他善事心生妒忌,口言赞美心怀瞋嫉现慈忍相,常乐破坏现和合相,邪见偏多现<a href=\"/remen/zhengjian.html\" class=\"keylink\" target=\"_blank\">正见</a>相。彼土众生有得禅定获身通者,或有具足得五通者,或有久修四禅定者,如是智慧丈夫为诸女人之所惑乱,心随染著为欲所使犹如僮仆,于一念顷退失是等诸妙<a href=\"/remen/gongde.html\" class=\"keylink\" target=\"_blank\">功德</a>,当堕恶道,以诸女人恶因缘故得如是罪。</p><p>“善男子,彼佛世界有如是等种种诸恶,汝今颇能往彼国不?我欲与欲。善男子,彼释迦牟尼佛,说日藏法行坏龙境界焰品尽一切众生恶业陀罗尼,我今说欲,所谓<a href=\"/remen/sidi.html\" class=\"keylink\" target=\"_blank\">四谛</a>顺忍陀罗尼,汝可持去。此陀罗尼有大势力,有大利益,能除一切欲贪、色无色贪,能除我慢、大慢、增上慢,能除一切不净资生,能除一切恶贪、种种戏笑及诸歌舞无利益事,能尽一切我见、一切边见、一切疑、一切戒取、一切常见、一切断见、一切众生见、一切障碍见、一切逋沙见、一切富伽罗见、一切作者见、一切受者见、一切色见、一切声见、一切香味触见、一切四大见、一切生见、一切灭见、一切法见。此四谛顺忍,能如实知色阴乃至识阴,能知十二入、十八界,知已能舍。此陀罗尼能照诸法,悉能现见诸<a href=\"/remen/niepan.html\" class=\"keylink\" target=\"_blank\">涅槃</a>道。何以故?彼界众生甚大愚痴如生盲人,此四谛顺忍一切法常住藏不可思议法门,能断一切恶见,能得一切自在,能破魔王境界及魔伴党,能破魔事及他境界,悉能降伏一切外道,能怖一切诸恶毒龙,能令一切诸天<a href=\"/remen/huanxi.html\" class=\"keylink\" target=\"_blank\">欢喜</a>,能令善夜叉皆得安隐,能怖诸恶阿修罗、迦楼罗,能令紧那罗心生欢喜,能令摩睺罗伽生大怖畏,能令刹利生大<a href=\"/remen/xinxing1.html\" class=\"keylink\" target=\"_blank\">信心</a>,能摄<a href=\"/remen/poluomen.html\" class=\"keylink\" target=\"_blank\">婆罗门</a>令住<a href=\"/remen/fofa.html\" class=\"keylink\" target=\"_blank\">佛法</a>,能令毗舍生大信心,能令首陀罗生欢喜心,能断一切妇人贪欲,令多闻<a href=\"/remen/rensheng.html\" class=\"keylink\" target=\"_blank\">人生</a>大欢喜,令<a href=\"/remen/zuochan.html\" class=\"keylink\" target=\"_blank\">坐禅</a>人心得安隐,能却一切种种恶事及诸斗诤,能除饥馑及夭横死,能除外贼、恶风、恶雨、恶兽、瀑水、非时寒热、枯涩苦辛恶草等物,能令法母常住不断,能建三宝,佛法欲灭生大怖畏能令不灭,怖畏众生能施<a href=\"/remen/wuwei.html\" class=\"keylink\" target=\"_blank\">无畏</a>,能生尽智觉无生智,能破一切无明闇障,能除一切<a href=\"/remen/shengsi.html\" class=\"keylink\" target=\"_blank\">生死</a>苦担。”</p><p>尔时,世尊即说咒曰:</p><p>“[口+寫]绖咃(一)婆裔婆野波履婆[(匕/矢)+籴)](二)婆醯婆诃波履婆[(匕/矢)+籴)](三)必利洟(他地切)仳必利洟(他地切)鼻波履婆[(匕/矢)+籴)](四)阿捭阿跛波履婆[(匕/矢)+籴)](五)低誓低社波履波[(匕/矢)+籴)](六)末[(匕/矢)+籴)]末罗波履婆[(匕/矢)+籴)](七)却偈(其[(匕/矢)+籴)]切)却伽(其箇切)波履婆[(匕/矢)+籴)](八)阿卢翅阿卢迦(其可切)波履波[(匕/矢)+籴)](九)萨他迷(芒闭切)萨他么波履婆[(匕/矢)+籴)](十)曷罗(釐可切)誓曷罗(釐可切)社波履婆[(匕/矢)+籴)](十一)徙[(匕/矢)+籴)]徙逻波履婆[(匕/矢)+籴)](十二)伽迷伽么波履婆[(匕/矢)+籴)](十三)阿蒲婆阿蒲婆波履波[(匕/矢)+籴)](十四)罗么罗罗么(十五)罗谜(芒闭切)罗么(十六)曷罗[朗-月+斤](勒可切)曷罗逻(十七)阿啰罗阿啰罗么(十八)[月+坒][打-丁+翕]婆(蒱么切)攘娜复[多+頁](登我切十九)伽逻弥复[多+頁](登我切二十)揭逻磨波履婆[(匕/矢)+籴)](二十一)斫芻揭逻醯斫芻揭逻诃波履婆[(匕/矢)+籴)](二十二)输嚧呾啰揭逻醯输嚧呾啰揭逻诃波履婆[(匕/矢)+籴)](二十三)伽罗娜揭逻醯伽罗娜揭逻诃波履婆[(匕/矢)+籴)](二十四)什婆揭逻醯什婆揭逻诃波履婆[(匕/矢)+籴)](二十五)迦(居佉切)耶揭逻醯迦耶揭逻诃波履婆[(匕/矢)+籴)](二十六)么娜揭罗么那揭逻诃波履婆[(匕/矢)+籴)](二十七)馺跛曷利捨揭逻醯馺跛曷利捨揭逻诃波履婆[(匕/矢)+籴)](二十八)鞞[多+頁]娜揭逻醯鞞[多+頁]娜揭逻诃波履婆[(匕/矢)+籴)](二十九)怛履瑟那揭逻醯怛履瑟那揭逻诃波履婆[(匕/矢)+籴)](三十)优波陀那揭逻醯优波陀那揭逻诃波履婆[(匕/矢)+籴)](三十一)婆嘙揭逻醯婆嘙揭逻诃波履婆[(匕/矢)+籴)](三十二)阇帝揭逻醯阇帝揭逻诃波履婆[(匕/矢)+籴)](三十三)社啰摩啰娜揭逻醯社啰摩啰娜揭逻诃波履婆[(匕/矢)+籴)](三十四)独佉珊多跛揭逻醯独佉珊多跛揭逻诃波履婆[(匕/矢)+籴)](三十五)阿啰波啰[跑-包+翕]陛社揭逻醯阿啰波啰[跑-包+翕]陛社揭逻诃波履婆[(匕/矢)+籴)](三十六)阿跋[多+頁]鞞婆[多+頁]写(三十七)阿跋啰摸跛么娑卸(思夜切)鞞也(三十八)毗尼跋[多+頁](三十九)阿利也曷啰舍弥(四十)萨鞞伽羶帝莎波诃(四十一)。</p><p>“善男子,此日藏法行坏龙境界焰品尽一切众生恶业陀罗尼欲四谛顺忍,汝可持往娑婆世界,问讯释迦牟尼佛作如是言:‘东方过无量恒河沙佛刹,彼有世界名无尽德,佛号瞻波迦华色多陀阿伽度阿罗诃三藐三<a href=\"/remen/fotuo.html\" class=\"keylink\" target=\"_blank\">佛陀</a>,今现在<a href=\"/remen/shuofa.html\" class=\"keylink\" target=\"_blank\">说法</a>。彼佛如来令我送欲,并问讯释迦牟尼佛:少病少恼,气力安乐,及诸<a href=\"/remen/dizi.html\" class=\"keylink\" target=\"_blank\">弟子</a>悉安隐不?闻佛说法如教行不?’彼释迦牟尼佛已能破坏一切魔王境界、一切龙王境界,独超众圣转妙法轮。但彼五浊诸恶众生障碍未尽,为是等故,我今说此日藏法行坏龙境界焰品一切众生恶业尽陀罗尼欲。此四谛顺忍陀罗尼有大威德,若有人能<a href=\"/remen/shouchi.html\" class=\"keylink\" target=\"_blank\">受持</a>读诵得大势力。”</p><p>尔时,日行藏菩萨摩诃萨作如是言:“我已受持此陀罗尼得大势力,能向彼国具足宜说,但彼世界有诸恶事我甚怖畏。何以故?我向亲闻佛口所说,彼土众生多诸贪欲如生盲人,诸女人等多诸奸谄诳惑于人,实不端正自言端正,实大愚痴现智慧相,能令众生迷没贪著,乃至久修禅定得五<a href=\"/remen/shentong.html\" class=\"keylink\" target=\"_blank\">神通</a>诸智慧人,于一念顷为诸女人之所惑乱,退失是等神通智慧一切善根,堕大<a href=\"/remen/diyu.html\" class=\"keylink\" target=\"_blank\">地狱</a>。彼诸众生有如是事故我怖畏。”</p><p>时,瞻波迦华色佛闻此语已,告日行藏菩萨言:“善男子,汝今不为自身得力、自身安乐,当为利益一切众生故往彼宣说。”</p><p>尔时,瞻波迦华色佛告日行藏菩萨言:“善男子,彼娑婆世界释迦牟尼佛大集众中,有一优婆塞名毗摩罗诘,是汝身不?”</p><p>时,日行藏菩萨默然不答。</p><p>尔时,世尊复更问言:“善男子,何故默然?”</p><p>如是三问然后乃答,作如是言:“如是,如是,我于彼刹为欲教化诸众生,故名毗摩罗诘,彼诸众生皆谓我是优婆塞毗摩罗诘。世尊,我于无量阿僧祇诸佛刹中,为化众生作种种身,或于余刹作梵王身,或作帝释,或作炎摩、兜率、化乐、他化自在天王等身,复于余刹或作龙王、阿修罗王、迦楼罗王、紧那罗王、摩睺罗王如是等身,复于余刹或作声闻、辟支<a href=\"/remen/foshen.html\" class=\"keylink\" target=\"_blank\">佛身</a>,或作人王刹利等身、婆罗门身、长者身、女人身、童男身、童女身,复于余刹或作畜生身、饿鬼身、地狱身。世尊,于此刹中有八十百千诸菩萨等,同众禅定行住坐卧未曾舍离。是等菩萨见我欲往娑婆世界皆乐随从,欲见释迦牟尼佛及大集众,礼拜<a href=\"/remen/gongyang.html\" class=\"keylink\" target=\"_blank\">供养</a>并欲听法;而诸菩萨有初<a href=\"/remen/xingzhe.html\" class=\"keylink\" target=\"_blank\">行者</a>其心未定,而彼世界多诸恶事,是等菩萨或生贪染,恐于彼处近恶知<a href=\"/remen/shixin.html\" class=\"keylink\" target=\"_blank\">识心</a>生颠倒,我甚怖畏。”</p><p>尔时,瞻波迦华色佛告日行藏菩萨言:“善男子,勿怖勿畏!今为汝等一切菩萨说离受不共行、法<a href=\"/remen/wuxiang.html\" class=\"keylink\" target=\"_blank\">无相</a>处行、调伏地行、<a href=\"/remen/jietuo.html\" class=\"keylink\" target=\"_blank\">解脱</a>之行、到有海岸行、三宝性久住不尽行、大慈大悲行、一切智解脱行、坏四种魔降外道行、尽智无生智行、尽一切作业一切<a href=\"/remen/shouming.html\" class=\"keylink\" target=\"_blank\">寿命</a>阴行。善男子,今为汝说日眼莲华陀罗尼。此陀罗尼能令众生厌离生死三有牢狱,得无相三昧解脱门苏息处,得无相三摩跋提,舍最后一念身智而入涅槃。</p><p>“善男子,若有人能一心听受此日眼莲华陀罗尼,是人所有一切贪欲及诸烦恼皆悉微薄,舍身之后七返生天得<a href=\"/remen/suming.html\" class=\"keylink\" target=\"_blank\">宿命</a>智,不为欲染而得圣道,一切诸天皆乐供养;天上寿尽复得七返生于人中,虽处欲界不为欲染,即于人中得成圣果,常为一切礼拜供养。</p><p>“善男子,若有得闻此陀罗尼,乃至七遍一心善听者,此人命终七返生天,获得五通为诸天师,一切诸天皆悉礼拜恭敬供养;天上寿尽七返生人,得五神通为人中圣师,一切天、龙、夜叉、乾闼婆、阿修罗等皆悉供养。</p><p>“善男子,若有人能于天众中,七遍宣说此莲华陀罗尼,一切诸天及天女等能一心听,皆离五欲乐修禅定。若有人能于国王所或刹利、婆罗门、毗舍、首陀等众中,七遍宣说此陀罗尼,如是等众能善听者即得<a href=\"/remen/chujia.html\" class=\"keylink\" target=\"_blank\">出家</a>。若有女人得闻此咒一心善听,七日七夜不念余事专心诵持,舍此身已得转女身,随所生处能薄贪等一切烦恼,于阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>无有退转,乃至得证大般涅槃,终不更受女人之身,除化众生自愿受身。</p><p>“善男子,若有诵此莲华陀罗尼七遍,咒诸药草用涂鼓贝,若打若吹随其音声所至之处,一切咒咀、一切厌蛊、一切毒药、一切符书、一切谄缚淫欲烦恼不能为害。善男子,我今说此大力日眼莲华陀罗尼。”即说咒曰:</p><p>“哆绖他(一)徙陀摩帝(二)毗卢迦(基我切)么帝(三)[口+垔][(匕/矢)+籴)](四)羁(居离切)[多+頁](丁可切)矣利师(五)沤制(六)苏楼沤制(七)佛地(徒纸切)毗佛地(八)摩诃佛地(九)郁奴摩提(十)郁奴摩爹(徒娜切十一)钵[朗-月+斤]底筛(劢郧惺?</p></div>"
},{
    "title": "第三卷 大乘大方等日藏经",
    "author": "连提耶舍 译",
    "html": "<div class=\"B1_text\"><p>第三卷 大乘大方等日藏经</p><p>陀罗尼品第二之二</p><p>尔时,西方去此佛刹,四十二恒河沙等诸佛国土,过是数已,有佛世界名坚固幢,其国有佛,号智德峰王如来应供正遍知,于五浊世与诸<a href=\"/remen/sizhong.html\" class=\"keylink\" target=\"_blank\">四众</a>眷属围绕而为<a href=\"/remen/shuofa.html\" class=\"keylink\" target=\"_blank\">说法</a>。时彼众中,有菩萨摩诃萨名炎德藏,在大众中听佛说法,仰观<a href=\"/remen/xukong.html\" class=\"keylink\" target=\"_blank\">虚空</a>,见无量无数阿僧祇菩萨摩诃萨众从西方来而往东方,复见东方有大光明。睹是事已,即白智德峰王佛言:“<a href=\"/remen/shizun.html\" class=\"keylink\" target=\"_blank\">世尊</a>,以何<a href=\"/remen/yinyuan1.html\" class=\"keylink\" target=\"_blank\">因缘</a>有如是事?”</p><p>尔时,智德峰王佛告炎德藏菩萨摩诃萨言:“善男子,东方去此四十二恒河沙等诸佛世界,有世界名曰娑婆,<a href=\"/remen/fohao.html\" class=\"keylink\" target=\"_blank\">佛号</a>释迦牟尼如来应供正遍知,现处五浊,为无量无边<a href=\"/remen/zhongsheng.html\" class=\"keylink\" target=\"_blank\">众生</a>说三乘法。欲令法母<a href=\"/remen/sanbao.html\" class=\"keylink\" target=\"_blank\">三宝</a>种久住故,法行不断故,破魔界故,为欲建立<a href=\"/remen/fofa.html\" class=\"keylink\" target=\"_blank\">佛法</a>幢故,十方一切诸如来等,皆悉至彼<a href=\"/remen/suoposhijie.html\" class=\"keylink\" target=\"_blank\">娑婆世界</a>,共说宝幢陀罗尼,说已各还本刹。今释迦牟尼佛复为菩萨摩诃萨及声闻众,更大集会,以四无碍智说三<a href=\"/remen/jietuo.html\" class=\"keylink\" target=\"_blank\">解脱</a>门清净梵行,娑婆世界地及虚空皆悉充满。是诸大众皆悉乐闻释迦如来所说法门,心无厌足。”</p><p>尔时,智德峰王佛告炎德藏菩萨摩诃萨言:“善男子,汝可持我语,往娑婆世界问讯释迦牟尼佛。彼佛今说日藏法行坏龙境界名曰炎品,能尽一切众生恶业。善男子,我有陀罗尼欲名无愿顺,汝可送往。此陀罗尼有大势力,有大利益,能尽一切欲贪、色贪、无色贪,能尽一切我慢、慢慢、增上慢,能破一切无明闇聚,能舍一切诸苦重担,乃至能得尽智无生智,得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。”</p><p>时,彼世尊而说咒曰:</p><p>“怛绖他(一)舍摩那舍婆(二)奢摩那舍婆(三)阿婆叉舍婆(四)斫芻舍婆(五)输嚧哆罗舍婆(六)伽拏舍婆(七)什婆舍婆(八)迦耶舍婆(九)摩那舍婆(十)叉婆毗陀(十一)斫芻毕利洟鼻叉婆(十二)输嚧哆啰阿婆叉婆(十三)伽啰拏帝阇叉婆(十四)视婆婆喻叉婆(十五)迦耶羯啰摩叉婆(十六)摩那乌阇叉婆(十七)阿卢迦若那叉婆(十八)毗阇僧羯摩叉婆(十九)唵句啰呿伽叉婆(二十)婆摩喽毕也鼻耶叉婆(二十一)舍摩迦阇叉婆(二十二)叉耶啰婆叉婆(二十三)羯哆鼻耶婆叉婆(二十四)那都那(二十五)泥那都那(二十六)阿婆泥那都那(二十七)那耶波那夷那都那(二十八)伊沙伊婆都度呿[口*寫](二十九)莎呵(三十)。</p><p>“善男子,汝可持此无愿顺陀罗尼,往彼娑婆世界,如我辞曰:‘智德峰王如来问讯释迦牟尼佛,起居轻利,气力安乐不?转<a href=\"/remen/zhengfa.html\" class=\"keylink\" target=\"_blank\">正法</a>轮无障碍不?彼恶众生乐听所说日藏法行坏龙境界炎品不?’”</p><p>尔时,炎德藏菩萨白智德峰王佛言:“世尊,我今已<a href=\"/remen/shouchi.html\" class=\"keylink\" target=\"_blank\">受持</a>此陀罗尼,今虽欲往娑婆世界而怀怖畏。何以故?我亲从佛闻彼佛世界五浊炽盛,彼诸众生众苦逼迫,贪欲、瞋恚、愚痴、邪见、贪著女色,于须臾间能成阿鼻<a href=\"/remen/diyu.html\" class=\"keylink\" target=\"_blank\">地狱</a>恶业,以是义故我甚怖畏。”</p><p>尔时,智德峰王佛告炎德藏菩萨言:“善男子,汝飞于彼娑婆世界四天下中,二十一日化作金翅鸟王,令彼大海六十四万亿诸龙见汝形故皆生怖畏,以是因缘受三归依,乃至发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>不?”</p><p>炎德藏菩萨言:“如是,世尊,实如圣说。”</p><p>尔时,智德峰王佛复告炎德藏菩萨言:“善男子,汝往于彼娑婆世界四天下中亢旱之处,于七日中化作象头马头大龙王身,令旧住龙心生怖畏,不安本处悉腾虚空,七日之中澍大甘雨耶?”</p><p>炎德藏菩萨言:“世尊,实如圣说。”</p><p>佛言:“善男子,汝于如是诸恶龙中尚不怖畏,又汝过去发弘誓愿,在在处处利益众生,何故今者忽生恐畏?汝受我使,莫生惊怖!”</p><p>尔时,智德峰王佛告炎德藏菩萨言:“善男子,我复教汝<a href=\"/remen/zhihui.html\" class=\"keylink\" target=\"_blank\">智慧</a>依止大授记陀罗尼,汝持往彼得无怖畏。”</p><p>尔时,炎德藏菩萨白佛言:“世尊,譬如智人坐伏藏上,以手把土忽得一宝,得已<a href=\"/remen/huanxi.html\" class=\"keylink\" target=\"_blank\">欢喜</a>复更重把,如是渐渐得宝转多。我亦如是重问如来,望得如来无价法宝,得是宝已,为欲<a href=\"/remen/jiaohua.html\" class=\"keylink\" target=\"_blank\">教化</a>诸众生故。若蒙如来开大法印,以法印力、如来力故,则能教化一切众生。”</p><p>尔时,智德峰王佛即说咒曰:</p><p>“怛绖他(一)珊提啰那奢摩(二)三摸他那奢摩(三)阿跋阇那奢摩(四)莎凌楞伽奢摩(五)僧逾伽奢摩(六)拔[馬+犬]那奢摩(七)三摩毗沙摩奢摩(八)婆多那奢摩(九)三摩羯岚摩奢摩(十)遏毗[馬+犬]奢摩(十一)耶婆阇罗摩逻拏奢摩(十二)邪婆萨婆摩奴阇奢摩(十三)耶婆萨婆怛利陀都(十四)三斯羯利哆奢摩(十五)阿逻波罗奢摩(十六)。”</p><p>佛言:“善男子,此智慧依止授记陀罗尼,彼土众生若有闻者,皆能轻薄下中上结,色、无色有亦复如是,恒河沙等劫<a href=\"/remen/shengsi.html\" class=\"keylink\" target=\"_blank\">生死</a>过恶皆悉散灭;过去五有身口意业,生于有中受不爱果,所在生处障修善根四大衰恶,所爱之财求不能得,旧所亲爱悉皆离散,所不乐事而悉和合,身受诸苦心多浊乱,不乐修习一切善根,乐著一切诸不善法,如是等业悉灭无余。善男子,若有一闻此陀罗尼,一心听受七日七夜专精修习,如上所说诸恶罪业皆得消灭,除五无间、诽谤正法、毁呰<a href=\"/remen/shengren.html\" class=\"keylink\" target=\"_blank\">圣人</a>、犯四重禁,此四种人失陀罗尼力毕定受罪。若复有人无是四罪乐修善根,<a href=\"/remen/xiuxing.html\" class=\"keylink\" target=\"_blank\">修行</a>檀波罗蜜种种<a href=\"/remen/bushi.html\" class=\"keylink\" target=\"_blank\">布施</a>,是人则为一切诸佛、诸菩萨众、声闻、缘觉之所加护,以圣加故得无尽物。亦乐持戒、忍辱、<a href=\"/remen/jingjin.html\" class=\"keylink\" target=\"_blank\">精进</a>、<a href=\"/remen/chanding.html\" class=\"keylink\" target=\"_blank\">禅定</a>、智慧,一切天、人、阿修罗等不能沮坏,常为一切天王、人王,见者恭敬<a href=\"/remen/gongyang.html\" class=\"keylink\" target=\"_blank\">供养</a><a href=\"/remen/libai.html\" class=\"keylink\" target=\"_blank\">礼拜</a>,闻者欢喜心常忆念赞叹守护。临命终时,得见十方曾所<a href=\"/remen/nianfo.html\" class=\"keylink\" target=\"_blank\">念佛</a>,皆来授手作如是言:‘善男子来!我今将汝向我世界,令汝安住十地位中。’彼人见<a href=\"/remen/foxin.html\" class=\"keylink\" target=\"_blank\">佛心</a>大欢喜,以欢喜故得生清净有佛国中,速住十地,是人不久当得阿耨多罗三藐三菩提。</p><p>“善男子,此智慧依止大授记陀罗尼,有如是大力,有大利益。善男子,彼娑婆世界,有诸众生不到<a href=\"/remen/niepan.html\" class=\"keylink\" target=\"_blank\">涅槃</a>道。何以故?造五无间、诽谤正法、毁呰圣人、犯四重禁。如是众生,十方<a href=\"/remen/jingtu.html\" class=\"keylink\" target=\"_blank\">净土</a>所不容者皆生彼国。是诸众生于三恶道长夜受于种种诸苦。彼众生等虽出三塗,已无清净业因缘故,释迦如来本愿力故,还复生于彼娑婆界。若诸众生过去所有信根乃至慧根,曾修布施乃至智慧,曾修愿行不乐<a href=\"/remen/liuzhuan.html\" class=\"keylink\" target=\"_blank\">流转</a>,学涅槃道净修梵行,如是人等生彼世界。恶业众生得丑陋身,诸根缺减,其心暗钝,衣服、饮食、卧具、汤药、资生乏少,<a href=\"/remen/shouming.html\" class=\"keylink\" target=\"_blank\">寿命</a>短促,痴无智慧,睡眠不安,薄善根,少福德,诸适意事而不从心;复无悲心,乐行恶行,乐著恶见,乐习恶论,乐起恶愿,乐受恶法不信正法,多诸病苦,多散乱心,多乐恶事造三恶业,虚妄忆想非吉为吉,心不乐忍其心粗犷,常乐修习十不善业,诽谤三宝趣三恶道。</p><p>“善男子,彼佛刹中如是众生,闻此智慧依止授记陀罗尼,至心一听者,彼诸众生生厌离心度三恶道。复有众生曾修信根乃至慧根,亦曾修习<a href=\"/remen/liuboluomi.html\" class=\"keylink\" target=\"_blank\">六波罗蜜</a>,不乐流转净修梵行,若得闻此陀罗尼已,增益寿命身少病苦,智慧增益,资财无损,长善根海,增善知识,乃至增益一切善业皆悉成就,成就<a href=\"/remen/zhengjian.html\" class=\"keylink\" target=\"_blank\">正见</a>,具足十善,种三善根,乐三自归,乐起诸愿,乐阿兰若光显三宝,复能于此智慧依止大授记陀罗尼,至心听受专精修习,读诵受持乃至七日七夜忆念不舍,成就如是无量<a href=\"/remen/gongde.html\" class=\"keylink\" target=\"_blank\">功德</a>。除五无间、诽谤正法、毁呰贤圣、犯四重禁,如是众生堕于恶趣,于彼命终而来生此娑婆世界,以彼业气习未尽故,于未来世应受恶报。由得闻此智慧依止大授记陀罗尼,于现在身虽不能得胜妙<a href=\"/remen/guobao.html\" class=\"keylink\" target=\"_blank\">果报</a>,以陀罗尼力故,于当来世无量恶报悉灭无余。彼诸众生为灭如是诸恶业故,应当书写此陀罗尼门,复应造作七佛形像,于释迦牟尼佛法之中,建立寺舍供养供给法行<a href=\"/remen/biqiu.html\" class=\"keylink\" target=\"_blank\">比丘</a>,亦当数数受八戒斋,勤行精进,乐听正法,如说修行。此诸众生于三宝中得决定信,生欢喜心因缘故,能灭无量百千万亿那由他劫在在处处应受恶道种种诸苦。于现在世多诸病苦,受身形残,资生减失,眷属离散,为人奴仆,受诸挝打恶口粗犷,不得<a href=\"/remen/zizai.html\" class=\"keylink\" target=\"_blank\">自在</a>为人诽谤,已受如是种种苦故,过去恶业皆悉灭无。如是,善男子,此智慧依止授记大陀罗尼,于诸众生有大势力,我今更说。”</p><p>尔时,世尊即说咒曰:</p><p>“怛绖他(一)佉伽波利眵(妹兮切)提(二)伽唎婆叉(三)西伽跛黎(四)鼻陀钵啰婆伽叉(恻檀反五)叉婆踰岐(六)钵底呵梨(七)奢摩那四迦涕(八)三摩迷伽阇筛(壅?芯</p></div>"
},{
    "title": "第四卷 大乘大方等日藏经",
    "author": "连提耶舍 译",
    "html": "<div class=\"B1_text\"><p>第四卷 大乘大方等日藏经</p><p>菩萨使品第三</p><p>尔时,频婆娑罗王,见未曾见无量阿僧祇梵天、帝释天、那罗延天、四天下转轮圣王,见已心大<a href=\"/remen/huanxi.html\" class=\"keylink\" target=\"_blank\">欢喜</a>,从座而起在一面立。</p><p>尔时,四使菩萨摩诃萨及其眷属,合掌向释迦牟尼佛。时,日行藏菩萨以瞻波迦华鬘散释迦牟尼佛上,而赞叹曰:</p><p>“于诸足中最殊胜,施诸恶见大光明,</p><p>能说出世平等行,行正道者施法印。</p><p>摧灭毒龙及四魔,解世<a href=\"/remen/fannao.html\" class=\"keylink\" target=\"_blank\">烦恼</a>佛为胜,</p><p>竖坚法幢施<a href=\"/remen/jietuo.html\" class=\"keylink\" target=\"_blank\">解脱</a>,以大法炬灭众闇。</p><p>亲近善友修集定,愍<a href=\"/remen/zhongsheng.html\" class=\"keylink\" target=\"_blank\">众生</a>故说<a href=\"/remen/futian.html\" class=\"keylink\" target=\"_blank\">福田</a>,</p><p><a href=\"/remen/fofa.html\" class=\"keylink\" target=\"_blank\">佛法</a>僧宝甚难得,人身<a href=\"/remen/xinxing1.html\" class=\"keylink\" target=\"_blank\">信心</a>亦复难。</p><p>虽得人身善友难,得善友者坏烦恼,</p><p>众生恶智烦恼覆,速能为灭烦恼网。</p><p>众生没于烦恼河,佛如大船能拔济,</p><p>我等诸佛使说欲,<a href=\"/remen/suixi.html\" class=\"keylink\" target=\"_blank\">随喜</a>如来佛法藏。”</p><p>尔时,日行藏菩萨白释迦牟尼佛言:“<a href=\"/remen/shizun.html\" class=\"keylink\" target=\"_blank\">世尊</a>,东方过无量恒河沙佛刹,彼有世界名无尽德,<a href=\"/remen/fohao.html\" class=\"keylink\" target=\"_blank\">佛号</a>瞻波迦华色如来应供正遍知,现在<a href=\"/remen/shuofa.html\" class=\"keylink\" target=\"_blank\">说法</a>。彼佛如来使我送欲,并问讯释迦牟尼佛:‘少病少恼,无多患不?<a href=\"/remen/dizi.html\" class=\"keylink\" target=\"_blank\">弟子</a>眷属身力乐不?常安隐不?乐听法不?闻佛所说如教行不?乐阿兰若不?’世尊于此破坏众魔,独超众圣转于无碍微妙法轮,但此五浊诸恶众生障碍未尽,于佛法轮不信受者;为是等故,彼瞻波迦华色佛说此日藏法行坏龙境界炎品一切众生恶业尽陀罗尼欲,名<a href=\"/remen/sidi.html\" class=\"keylink\" target=\"_blank\">四谛</a>顺忍陀罗尼。此陀罗尼有大势力,有大利益,能尽一切欲贪、色无色贪、一切慢、增上慢、我慢等,如上所说。此四谛顺忍陀罗尼,能坏一切魔王势力,能令诸天心生欢喜,能令阿修罗、迦楼罗生大怖畏,能令紧陀罗心生欢喜,能令摩睺罗伽生怖畏心,能坏外道,于刹利所能与知足,能摄<a href=\"/remen/poluomen.html\" class=\"keylink\" target=\"_blank\">婆罗门</a>令入佛法,能令毗舍生大信心,能令首陀罗生欢喜心,能令女人离诸贪欲,能令智<a href=\"/remen/rensheng.html\" class=\"keylink\" target=\"_blank\">人生</a>欢喜心,令<a href=\"/remen/zuochan.html\" class=\"keylink\" target=\"_blank\">坐禅</a>人乐阿兰若,能却一切种种恶事及诸斗诤、饥馑、疫病、夭横死者,能除外贼、非时寒热、恶风雨、恶兽、瀑水、苦辛枯涩诸恶触等,能建立法幢光显佛法,令法母久住佛种不灭,能安慰<a href=\"/remen/shengsi.html\" class=\"keylink\" target=\"_blank\">生死</a><a href=\"/remen/liuzhuan.html\" class=\"keylink\" target=\"_blank\">流转</a>众生,能生尽智,能觉无生智,能裂一切无明暗聚,能舍一切苦担,能干一切<a href=\"/remen/kuhai.html\" class=\"keylink\" target=\"_blank\">苦海</a>。”</p><p>尔时,日行藏菩萨,即说如上四谛顺忍陀罗尼:</p><p>“怛绖咃(一)婆裔婆野波履婆[(匕/矢)+籴)](二)婆醯婆诃波履婆[(匕/矢)+籴)](三)必利洟(他地切)仳必利洟鼻波履婆[(匕/矢)+籴)](四)阿椑阿跛波履婆[(匕/矢)+籴)](五)低誓低社波履婆[(匕/矢)+籴)](六)末[(匕/矢)+籴)]末逻波履婆[(匕/矢)+籴)](七)却偈却伽(其箇切)波履婆[(匕/矢)+籴)](八)阿卢翅阿卢迦(其可切)波履婆[(匕/矢)+籴)](九)萨他迷萨他么波履婆[(匕/矢)+籴)](十)曷罗誓曷罗社波履婆[(匕/矢)+籴)](十一)徙[(匕/矢)+籴)]徙逻波履婆[(匕/矢)+籴)](十二)伽迷伽么波履婆[(匕/矢)+籴)](十三)阿蒲婆阿蒲婆波履波[(匕/矢)+籴)](十四)罗么罗罗么(十五)罗谜罗么(十六)曷罗[朗-月+斤](勒可切)曷罗逻(十七)何啰罗何啰罗么(十八)[月+坒][打-丁+翕]婆攘娜复[多+頁](登我切十九)伽逻弥复[多+頁](二十)揭逻么波履婆[(匕/矢)+籴)](二十一)斫芻揭逻醯斫芻揭逻诃波履婆[(匕/矢)+籴)](二十二)输嚧呾啰揭逻醯输嚧呾啰揭逻诃波履婆[(匕/矢)+籴)](二十三)伽罗娜揭逻醯揭罗娜揭逻诃波履婆[(匕/矢)+籴)](二十四)什婆揭逻醯什婆揭逻诃波履婆[(匕/矢)+籴)](二十五)迦耶揭逻醯迦耶揭逻诃波履婆[(匕/矢)+籴)](二十六)么娜揭逻醯么娜揭逻诃波履婆[(匕/矢)+籴)](二十七)馺跛曷利捨揭逻醯馺跛曷利捨揭逻诃波履婆[(匕/矢)+籴)](二十八)鞞[多+頁]娜揭逻醯鞞[多+頁]娜揭逻诃波履婆[(匕/矢)+籴)](二十九)怛履瑟那揭逻醯怛履瑟那揭逻诃波履婆[(匕/矢)+籴)](三十)忧波陀那揭逻醯忧波陀那揭逻诃波履婆[(匕/矢)+籴)](三十一)婆嘙揭逻醯婆嘙揭逻诃波履婆[(匕/矢)+籴)](三十二)阇帝揭逻醯阇帝揭逻诃波履婆[(匕/矢)+籴)](三十三)社啰摩啰娜揭逻醯社啰摩啰娜揭逻诃波履婆[(匕/矢)+籴)](三十四)独佉珊多跛揭逻醯独佉珊多跛揭逻诃波履婆[(匕/矢)+籴)](三十五)阿啰波啰[跑-包+翕]陛社揭逻醯阿啰波啰[跑-包+翕]陛社揭逻诃波履婆[(匕/矢)+籴)](三十六)阿跋[多+頁]鞞婆[多+頁]写(三十七)阿跋啰摸跛么娑卸(思夜切)鞞也(三十八)毗尼跋[多+頁](三十九)阿梨耶曷啰捨弥(四十)萨鞞伽羶帝莎波诃(四十一)。”</p><p>说此咒已白佛言:“世尊,此四谛顺忍陀罗尼,是彼瞻波迦华色佛所送。”</p><p>尔时,释迦牟尼佛闻此咒已赞言:“善哉!善哉!”乃至一切<a href=\"/remen/suoposhijie.html\" class=\"keylink\" target=\"_blank\">娑婆世界</a>诸佛刹中十方来众及此刹众,亦称善哉,除入定者。</p><p>尔时,释迦牟尼佛告日行藏菩萨言:“善男子,我今不起此座,于大众中广为众生说此四谛顺忍陀罗尼,文字及义不增不减。善男子,汝欲来此,彼瞻波迦华色佛为护汝身不怖畏故,说身受行陀罗尼,乃至说<a href=\"/remen/niepan.html\" class=\"keylink\" target=\"_blank\">涅槃</a>道日眼莲华陀罗尼,汝今当为一切众生于此宣说。”</p><p>尔时,日行藏菩萨即于佛前,说所持来日眼莲华陀罗尼:</p><p>“怛绖他(一)徙陀摩帝(二)毗卢迦(基我切)么帝(三)[口+垔][(匕/矢)+籴)](四)羁(基离切)[多+頁](丁可切)矣利师(五)沤制(六)苏楼沤制(七)佛地毗佛地(徒纸切八)摩诃佛地(九)郁奴摩提(十)郁奴摩爹(十一)钵[朗-月+斤]底筛(劢郧惺?</p></div>"
},{
    "title": "第五卷 大乘大方等日藏经",
    "author": "连提耶舍 译",
    "html": "<div class=\"B1_text\"><p>第五卷 大乘大方等日藏经</p><p>定品第四</p><p>尔时,<a href=\"/remen/shizun.html\" class=\"keylink\" target=\"_blank\">世尊</a>告四使菩萨及其眷属诸菩萨等:“善男子,汝若乐住此娑婆界者,各各随意入所修学自福德善根、<a href=\"/remen/sanmei.html\" class=\"keylink\" target=\"_blank\">三昧</a>陀罗尼、三摩提、三摩跋提。”</p><p>时,四菩萨及其眷属,即便各各随意入定,入<a href=\"/remen/chanding.html\" class=\"keylink\" target=\"_blank\">禅定</a>已身出光明,有菩萨光如大炬火,有菩萨光乃至如百千万日月光者。</p><p>尔时,大德憍陈如承佛神力,作如是念:“我今欲问如来一义,如来因是,或当分别广说如来四陀罗尼文字及义。如来若说,此娑婆界十方之众,若得闻者坏疑网心,于一切法得大光明速得四果,未得须陀洹速得须陀洹,未得斯陀含得斯陀含,未得阿那含得阿那含,未得阿罗汉得阿罗汉,过三恶道得人天身,一切悉得纯善之法。”作是念已即从座起,合掌向佛默然而住。</p><p>尔时,佛告阿若憍陈如:“汝将不欲问我义耶?”</p><p>憍陈如白佛言:“如是,世尊,我实欲问。愿佛听许,如我意说。”</p><p>佛告憍陈如:“随汝意问,我当广说令汝心喜。”一切<a href=\"/remen/tianren.html\" class=\"keylink\" target=\"_blank\">天人</a>闻此语已皆生<a href=\"/remen/huanxi.html\" class=\"keylink\" target=\"_blank\">欢喜</a>。</p><p>尔时,憍陈如白佛言:“世尊,如<a href=\"/fojing/\" class=\"keylink\" target=\"_blank\">佛经</a>中说有二种,所谓爱及富伽罗,行于<a href=\"/remen/shengsi.html\" class=\"keylink\" target=\"_blank\">生死</a>。云何名爱?云何名富伽罗?何故如来说此二种行于生死?”</p><p>佛告憍陈如:“善哉!善哉!快发斯问。憍陈如,汝为怜愍一切<a href=\"/remen/zhongsheng.html\" class=\"keylink\" target=\"_blank\">众生</a>故作是问,欲与一切众生乐故作如是问,如是问者是知时问。憍陈如,至心谛听,我今当说。”</p><p>憍陈如言:“如是,如是,如佛所说,我当<a href=\"/remen/shouchi.html\" class=\"keylink\" target=\"_blank\">受持</a>。”</p><p>尔时,世尊告憍陈如:“爱有三种,所谓欲爱、色爱、无色爱。复有三种,所谓有爱、离有爱、法爱。憍陈如,何者欲爱?欲名放逸,放逸<a href=\"/remen/yinyuan1.html\" class=\"keylink\" target=\"_blank\">因缘</a>则生贪触,以触因缘则生乐想,如是等法众生乐著,欲心发动如火所烧。欲因缘故乐造十恶舍离十善,以是因缘堕于<a href=\"/remen/diyu.html\" class=\"keylink\" target=\"_blank\">地狱</a>、畜生、饿鬼,生贫穷、夜叉中。欲因缘故于生死中,受<a href=\"/remen/wuyin.html\" class=\"keylink\" target=\"_blank\">五阴</a>身具种种苦,虽受是苦不生怖畏,心无惭愧不乐修善,于<a href=\"/remen/liuzhuan.html\" class=\"keylink\" target=\"_blank\">流转</a>中难得人身。设得人身,以欲因缘身口不净,造作无量诸重恶业乃至五无间业;以是因缘,复于生死三恶道中受大重苦。一切受苦皆因欲心,欲集因缘犹如粪猪被于系缚,趣三恶道受诸苦恼。是故如来为断贪欲,宣说<a href=\"/remen/zhengfa.html\" class=\"keylink\" target=\"_blank\">正法</a>呵责欲法。若有众生得闻如是呵责欲已,能如实观诸欲不净,如毒生果,如大火聚,如满[土+瓦]毒药,如满瓶粪,如利刀,如贼,如旃陀罗加絺那,如热铁丸,如大雹雨,如恶毗岚婆风,如恶毒蛇,如恶野泽,如罗刹洲,如跋陀伽都,如种种粪扫聚,如尸陀林。是人如是知欲过患,于欲事中生大怖畏身大战动,爱法、乐法、学法欲,剃除须发,身被法服,求于正法,求法<a href=\"/remen/zizai.html\" class=\"keylink\" target=\"_blank\">自在</a>,于正法中生清净心,于法道中行法救济。如是乐者,彼人<a href=\"/remen/linzhong.html\" class=\"keylink\" target=\"_blank\">临终</a>获得<a href=\"/remen/zhengnian.html\" class=\"keylink\" target=\"_blank\">正念</a>,以念法故,乐法气味故,念法<a href=\"/remen/guobao.html\" class=\"keylink\" target=\"_blank\">果报</a>故,见十方佛在大众中宣<a href=\"/remen/shuofa.html\" class=\"keylink\" target=\"_blank\">说法</a>要<a href=\"/remen/jiaohua.html\" class=\"keylink\" target=\"_blank\">教化</a>众生,既闻法已得欢喜心,心欢喜故数数得见诸佛色身。是人死已离三恶道,生有佛刹,常与善人游止,共俱能行<a href=\"/remen/bushi.html\" class=\"keylink\" target=\"_blank\">布施</a>、忍辱、<a href=\"/remen/jingjin.html\" class=\"keylink\" target=\"_blank\">精进</a>,乐于禅定,修习五通乐<a href=\"/remen/niepan.html\" class=\"keylink\" target=\"_blank\">涅槃</a>道,大慈悲心教化众生,能得诸佛璎珞<a href=\"/remen/zhuangyan.html\" class=\"keylink\" target=\"_blank\">庄严</a><a href=\"/remen/gongde.html\" class=\"keylink\" target=\"_blank\">功德</a>之身,过去所有<a href=\"/remen/fannao.html\" class=\"keylink\" target=\"_blank\">烦恼</a>及习悉皆尽灭。彼诸众生得如是庄严身心,譬如香箧盛种种衣衣服皆香,而彼香华不失称两,不损其色。如是,憍陈如,若有众生乐法因缘,临命终时得见诸佛,因见佛缘得欢喜心,心欢喜故生有佛刹,共善众生同其事业,亦复如是自增善根,得种种璎珞庄严身心,不久得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>觉,而彼善不减。是故,憍陈如,若有善男子、善女人,见自利益,见他利益,见彼此利益,常应亲近善友,学善友法,常闻善友呵责欲法种种过患,如是闻已,乃至得阿耨多罗三藐三菩提道。憍陈如,所言善友者,谓诸佛、菩萨、辟支佛、阿罗汉。又善友者,即我身是。何以故?我今出世怜愍众生,欲为断除一切苦恼,能说诸欲一切过患,是故大众应受我语,我不<a href=\"/remen/wangyu.html\" class=\"keylink\" target=\"_blank\">妄语</a>,常真实语,非无义语,非粗恶语,慈悲心语。我今当说诸欲罪过,汝等应当一心受持,既受持已,于三恶道速得<a href=\"/remen/jietuo.html\" class=\"keylink\" target=\"_blank\">解脱</a>,乃至得阿耨多罗三藐三菩提。”</p><p>尔时,一切<a href=\"/remen/suoposhijie.html\" class=\"keylink\" target=\"_blank\">娑婆世界</a>三千大千一切大集诸来众等同发声言:“唯愿如来宣说欲过,我等闻已,如佛所说至心受持。”</p><p>佛言:“憍陈如,谛听!谛听!四种因缘众生生欲。何者为四?色贪、长短赤白等贪、触贪、乐贪、乐歌舞种种庄严璎珞服饰等贪。何者色贪?色名四大和合,生灭不住,<a href=\"/remen/wuwo.html\" class=\"keylink\" target=\"_blank\">无我</a>无众生。如是四大无我无众生,一切凡夫无明颠倒,横于色中而生觉观:此是男、此是女,此好、此恶,此可乐、此不可乐。欲火入心犹如鬼著,男见女身执相取著长短黑白,以是因缘,未生欲能令生,已生欲能令增长。是人如是念欲转多常不舍离,一切善根悉皆减少,不复爱乐诸善知识,不能善护身口意业,与一切罪而共和合,不见一切诸欲过患;以不见故,命终即入三恶道中,或在地狱,或在畜生,或在饿鬼。于彼恶道无量世中受诸大苦,皆由贪欲,贪欲因缘令欲增长。诸有智者观察女色念不净想,不念女身所有发毛皮肉筋血,但念白骨专心不舍。如女人身,男子身亦如是;如见近身,远身亦如是;如他身,自身亦如是;但念白骨,不念发毛皮肉筋血,如是念已数数思惟,心常信念不忘失者,此名心顺行道初断欲法门。是人复念彼骨中心三摩跋帝,住于眉间如枣许处;如是念已数数思惟心住不失,彼人尔时心得寂静,气息不出不入,不见恶相,不见恶事,不乐不念乃至不缘一法,是则名为奢摩他,名心寂静,此名烦恼顺行道第二断欲法门。云何身寂静?是人如是念故,能令身中出入息定,不入不出。彼<a href=\"/remen/zhihui.html\" class=\"keylink\" target=\"_blank\">智慧</a>人波啰娑<a href=\"/remen/fotuo.html\" class=\"keylink\" target=\"_blank\">佛陀</a>,身心乐寂灭,如是念故心速顺奢摩他,此名第三寂灭攀缘断烦恼道法门。是人复念头骨顶中如一小枣处,如是数数念已见彼中空;如是数数念空,见彼顶骨如一沙尘;如是第二第三见骨末,依此法用一切头骨皆如尘末,见彼骨末为风所吹;如是见一切身骨,皆悉如末为风所吹;如是不见身骨乃至见<a href=\"/remen/xukong.html\" class=\"keylink\" target=\"_blank\">虚空</a>。彼中身心波啰娑三跋帝,此名第四顺奢摩他寂灭攀缘断烦恼道法门。”</p><p>尔时,长老阿若憍陈如白佛言:“世尊,虚空相者,是有为相不?”</p><p>佛言:“如是,善男子,虚空之相是有为相。”</p><p>时,憍陈如复白佛言:“世尊,若虚空相是有为者,为是自相,为他相耶?”</p><p>佛言:“憍陈如,若能观察一切法界及有为界,是名自相。何以故?若能观察色寂静者,当知彼人能见如来。所以者何?若人观骨,见骨如末为风所吹;见是事已,能深观察色之实性。是人尔时见一切色悉皆空寂,乃至不见一切诸相,唯见虚空但念虚空,于彼虚空数数修习,见十方色一切皆空如净琉璃;于中复见无量诸佛,乃至十方亦复如是。见<a href=\"/remen/foshen.html\" class=\"keylink\" target=\"_blank\">佛身</a>已,又见如来三十二相、八十种好,乃至十方悉见诸佛色身具足,光照团圆如尼俱陀树。彼人过去若曾习学涅槃之道有善根者,即作是念:‘我当问佛,如是虚空谁之所造?久近当灭?’作是念已即便问佛,尔时如来即为宣说:‘夫虚空者,但有名字,无有作者,当何所灭?言虚空者,无有觉观,无物无数,无有相貌,无出无灭,一切<a href=\"/remen/faxiang.html\" class=\"keylink\" target=\"_blank\">法相</a>亦不可得,能想所想亦皆是无。了知是已,于诸想缚悉皆解脱,即便获得阿那含果,能断一切贪欲之心,唯有色爱、无色爱结,及于掉慢诸无明在。’彼人尔时见佛身已,作如是念:‘我今当知如来身相长短广狭。’作是念已,见所在处十方空中悉有如来。彼人尔时欲得观少即便见少,欲得观多随意见多,无量无边亦复如是。复次,彼人更作是念:‘如是诸佛从何而来?’复作是念:‘如是如来无所从来,去无所至。’彼人尔时不见诸佛有去来已,又作是念:‘<a href=\"/remen/sanjie.html\" class=\"keylink\" target=\"_blank\">三界</a>受身心但虚假,以是因缘我随觉观,欲多见多,欲少见少。诸佛如来即是我心。何以故?自心作佛自心见故。心即我身,身即虚空。我因觉观故见无量无边诸佛,我以觉心见佛知佛,非心心知,非心心见,见心相者则不可断。我观法界性无牢实,随念生故。是故一切所有性相,及心觉观即是虚空,虚空之性亦复非有。’若能如是见彼空者,已于过去发<a href=\"/remen/putixin.html\" class=\"keylink\" target=\"_blank\">菩提心</a>。彼人修习三昧因缘,即得诸佛现其前住。是人若发求声闻心,即得一切<a href=\"/remen/wuxiang.html\" class=\"keylink\" target=\"_blank\">无相</a>三昧;既修习已,复得无著清净智心远离无明,亦复获得随顺空忍,不久得于四果真证。彼人若见空即是空,尔时即得身心寂静,得寂静已,是则名为空解脱门;入是门已,欲得取于阿罗汉果则为不难,是名第五修习空寂灭诸攀缘断烦恼道真实法门。”</p><p>尔时,世尊说此法已,彼大众中有九十九百千万亿诸天及人,得奢摩他顺忍,八万四千人得空顺忍,如是六万天人得空三摩提解脱法门,二万众生皆得诸佛现在三昧,无量众生得须陀洹果,八十四百千<a href=\"/remen/biqiu.html\" class=\"keylink\" target=\"_blank\">比丘</a>得无漏道。</p><p>尔时,佛告憍陈如言:“若复有人自观头骨,心若不停及不乐者,是未调伏。既未调伏亦复不能得于解脱,彼人尔时应当更诣尸陀林所观察死人,或见青瘀膖胀血涂,或见脓流处处淹渍,皮肉烂溃筋脉相交,禽兽往来争共唼食,或见白骨其色如珂,髅颔差移手足分散;见是相已,当熟察心乐住何处,知已即观常念不舍,一切外色败坏若斯,自揆我身亦应如是:始从青瘀臭处腥臊,终至白骨支离消散。心常专念勿使他缘,若住若行,若坐若卧,勤修观行滑利<a href=\"/remen/liutong.html\" class=\"keylink\" target=\"_blank\">流通</a>,昼夜相续不令驰散,闭目开目恒使分明,从少至多内外洞彻,如是展转乃至山河、草木<a href=\"/remen/conglin.html\" class=\"keylink\" target=\"_blank\">丛林</a>、人畜等物,皆作骨相亦复如是,于四威仪常见自身骨具等事,未曾舍离。如是心住不动如山,于一缘中常定无乱,不净念等悉具足满。彼人尔时于此身中作是观已,乃至命终不起染心,于现在时能离贪欲,他世未能。此人若得顺虚空陀罗尼,即能观骨作离散相,如是念已,四方俱时皆令风起吹此骨身,皆悉磨散使如微尘;如是自身风因缘故皆作尘已,一切诸色、一切大地亦各以风因缘力故散如微尘;如是作已,身及万物悉皆随风,尘飞消散都无所见,犹如虚空离诸言说。如是观已得虚空相,见一切物如青琉璃,数数修习,如是等念令不驰散。如是观已,复观虚空作于黄色系心忆想,亦令成就无分散意;如是观已,复观赤色想念赤色;观赤色已,复作白色想念白色;观白色已,复观紫色;紫色成已,观玻瓈色。于虚空中作如是念:‘如是万法,色及地等一切诸物,皆见青色及玻瓈色令不驰散。’作是观已次作水想,亦见青色及玻瓈等一切诸色,皆见于水更无余想,唯见大地如四指许,余皆为水。彼人见是四指地已便无增减,复作是念:‘我于今者当以足指动此大地。’使令动转随意久近,若欲令于少分动者即随所念;如是动已,乃至能令诸山、大地、大海江河,一切随动出大音声,其声远彻闻于余方。复观诸水有种种色,或优钵罗华、拘物头华、钵头摩华、分陀利华,如是种种一切诸华皆随念见。复观虚空皆作地想,于其地上行住坐卧俯仰屈伸。复观一切土石诸山作种种色,事形细软如兜罗绵,于其山上回转去来经行宴坐。彼人尔时作如是等诸外观已,悉皆放舍还更摄念,复自观身作轻微想,更增修习令其成就,如兜罗绵随风飘散,作是观已,于虚空中行住坐卧。是人复入火光三昧,身现种种妙色光明,青黄赤白及玻瓈色。又复游入炎摩迦定,于身上下互出水火,乃至地中现于出没,如鸟处空无诸障碍,日月威力有大光明,能以手摩不生惊畏,又复身上到于梵天。作如是等现神变已,复随所乐作如是念,于其身内或青、或黄、或赤、或白,或复见紫及以玻瓈。复作是念:‘我当云何得见诸佛?’随其方所皆悉睹见。彼人尔时若欲见小随念即见,若欲见大亦随念见,乃至充塞遍满虚空。复作是念:‘是等诸佛,无所从来,去无所至,唯我心作。于三界中,是身因缘唯是心作。我随觉观,欲多见多,欲少见少。诸佛如来即是我心。何以故?随心见故,心即我身,即是虚空。我因觉观见无量佛,我以觉心见佛知佛,心不见心,心不知心。我观法界性无牢固,一切诸法皆从觉观因缘而生,是故法性即是虚空,虚空之性亦复是空。我因是心见种种色青黄赤白,一切杂色及以虚空。’种种示现作神变已,所见如风无有真实,但<a href=\"/remen/wangxiang.html\" class=\"keylink\" target=\"_blank\">妄想</a>心依止于色,是则名为共凡夫人顺<a href=\"/remen/sidi.html\" class=\"keylink\" target=\"_blank\">四谛</a>陀罗尼。”</p><p>佛言:“憍陈如,何者名为不共凡夫四谛顺陀罗尼?若有人能作如是念:‘此虚空者不可捉持,无有觉观不可宣说;心亦如是犹如虚空,不可捉持不可宣说。如是二种,皆悉虚妄忧愁恼乱,犹如火烧虚诳斗诤。我今舍离是空色等,一切诸念乱想觉观。’如是舍诸虚空色等虚妄觉观一切心已,心不复生,离诸念故心得寂灭,得寂灭已更不复生。何以故?心缘灭故是心便灭,身心释悦悉皆舍离,以舍离故身得安隐,舍觉观故口离语言,心安一缘修习灭定。是人尔时一日一夜,入于如是寂灭三昧,如意自在经无量亿百千万岁,于是三昧堪忍不散,从灭定起舍有漏法及其<a href=\"/remen/shouming.html\" class=\"keylink\" target=\"_blank\">寿命</a>,入于涅槃。此名无漏不共凡夫四谛顺陀罗尼第一解脱门。”</p><p>佛复告憍陈如:“云何名为共凡夫人四谛顺陀罗尼?若有人能作如是念:‘我随觉观观如是色,观如是我,我心即色,色即我心。若我远离一切色相观虚空相。’是人尔时修虚空相,即入无量空处三昧。此则名为共凡夫人顺四谛陀罗尼义。若有人能作如是念:‘色即是空,我以此色因缘空故,得见虚空。何者境界是虚空相?虚空之性名无障碍是风住处,如是风者是四大相,我色亦尔是四大摄,此二法者无有差别,心亦如是犹如虚空。’复作是念:‘此四大者以何为体?一切诸法性自空寂,自他等性亦皆空寂。夫虚空者即无所有,不生不灭,无处无家。’作是观时系念诸佛,既系念已,见虚空中有无量佛,一心念已得阿那含果。此则名为不共凡夫四谛顺陀罗尼第二解脱门。</p><p>“复次,<a href=\"/remen/xingzhe.html\" class=\"keylink\" target=\"_blank\">行者</a>作如是念:‘何者境界是虚空相?复何因缘名为我相?’行者自念:‘言虚空者即是我也,即是净我,即是我心。我者无色如虚空无边,我亦如是。’此则名为共凡夫人如实陀罗尼。若有能观一切法空无我我所,言空处者即是无我,色亦无我。若观如来即是我也,我见佛已,得须陀洹果、斯陀含果、阿那含果,乃至一切有漏法尽得阿罗汉果。此则名为不共凡夫四谛顺陀罗尼第三解脱门。</p><p>“复次,行者若观于我清净不浊,即是空处,空即我心。若能永断一切烦恼即是净心,若能修习八直正道是名净心,作如是学,即能获得须陀洹果乃至<a href=\"/remen/zhengde.html\" class=\"keylink\" target=\"_blank\">证得</a>阿罗汉果。此则名为不共凡夫四谛顺陀罗尼第四解脱门。</p><p>“复次,行者若有欲观于色相者即分别相,分别相者即是瞋相,瞋恚相者即生死相,我今为断生死相故观心相空。此则名为共凡夫人四谛顺陀罗尼。行者若观于我即是寂静,我今亦未断于觉观。若观于我及我我所如观虚空,我我所者即是苦也,苦所从生即名为集,如是苦集是可断法是名为灭,观苦集灭是名为道,得须陀洹果、斯陀含果、阿那含果,乃至获得阿罗汉果。此则名为不共凡夫四谛顺陀罗尼第五解脱门。</p><p>“复次,行者作如是念:‘何以故?我今已观此虚空相,夫虚空者即是于我。我若远离虚空观者,次观识处。如虚空观,识观亦尔;如虚空处无量无边,识亦如是无量无边。此则名为共凡夫人四谛顺陀罗尼。行者若念识名为想,亦名觉观,识即是苦,知苦所从名之为集,苦集可断是名为灭,观苦集灭是名为道,得须陀洹果、斯陀含、阿那含、阿罗汉果。此则名为不共凡夫四谛顺陀罗尼第六解脱门。</p><p>“复次,行者若观识处即是觉观,如刺入身,如疮如病,如我前时远离空处,离空处已亦离识处,离识处已修无想处。是人尔时得无想已不缘一法,即得住于无想三摩跋提。此则名为共凡夫人三摩跋提。若观识处即是疮痍苦恼之法,如病如痈,如我远离观于识相;次观无想,言无想者即是无我,无我我所想,观念清净大般涅槃。作是观时,即得须陀洹果、斯陀含果、阿那含果,乃至得于阿罗汉果。此则名为不共凡夫四谛顺陀罗尼第七解脱门。</p><p>“复次,行者若有能观无想处者,即是细想。如我远离是无想处,观非有想非无想处亦复如是。此则名为共凡夫人如实陀罗尼。若观非想非非想处即是大苦,是处可断可得解脱,作是观时,彼人即得须陀洹果、斯陀含果、阿那含果,乃至得于阿罗汉果。此则名为不共凡夫四谛顺陀罗尼第八解脱门。</p><p>“憍陈如,此陀罗尼有如是等不可思议种种利益,又能除断一切欲贪、一切色贪、一切非色贪,离凡夫位得<a href=\"/remen/shengren.html\" class=\"keylink\" target=\"_blank\">圣人</a>法,永断一切三恶道因,于当来世不更受于地狱、畜生及以饿鬼,是名四谛顺陀罗尼。汝今当知,此即是彼瞻波迦华色如来所遣,日行藏菩萨所赍持欲。我今在此说大集经,是故彼佛送此欲来。此陀罗尼能断一切诸结烦恼,又能永尽一切结恨、诸增上慢及我慢等一切嫉妒,能却<a href=\"/remen/shijian.html\" class=\"keylink\" target=\"_blank\">世间</a>一切家业、一切戏笑,能断一切我见、一切疑见及婆罗多触,能断一切常见、断见、寿命见、逋沙见、富伽罗见、作见、知见、一切色见乃至触见、一切生见、一切四大见,能断如是一切诸见,能知一切五阴、十二入、十八界等,能令受者得涅槃乐,能坏众魔调伏恶龙,能令一切诸天及诸夜叉皆生欢喜,能怖阿修罗及迦楼罗、紧那罗、摩睺罗伽,能坏一切恶邪外道,能悦一切刹利、<a href=\"/remen/poluomen.html\" class=\"keylink\" target=\"_blank\">婆罗门</a>、毗舍、首陀罗,能令一切多贪妇女念于少欲,能令多闻人心生欢喜,能令<a href=\"/remen/zuochan.html\" class=\"keylink\" target=\"_blank\">坐禅</a>人乐阿兰若,能疗一切诸恶重病,能却一切斗诤、饥馑、疾疫凶衰及诸横死,能除外贼、恶风恶雨、恶水瀑河、非时寒热、种种苦辛粗涩恶味,能光法母建立法幢,绍<a href=\"/remen/sanbao.html\" class=\"keylink\" target=\"_blank\">三宝</a>种使不断绝,又能安慰生死流转恐怖众生令其快乐,能生尽智证无生智,能裂无明破诸闇聚,能舍苦担入于涅槃。”</p><p>佛说此四谛顺陀罗尼忍时,无量无边阿僧祇众诸天及人,远尘离垢,于诸法中得<a href=\"/remen/fayan.html\" class=\"keylink\" target=\"_blank\">法眼</a>净。九十六亿那由他众生,舍诸烦恼心得解脱。八十亿百千那由他众生,得此四谛顺陀罗尼。无量无数阿僧祇众生,发阿耨多罗三藐三菩提心,亦复得于不退转道。四万二千众生,得无生法忍。一切天、龙、夜叉、罗刹、阿修罗、迦楼罗、乾闼婆、紧陀罗、摩睺罗伽、薜荔多、鸠槃茶、毗舍遮、人非人等皆悉赞言:“善哉!善哉!无上世尊,言音微妙不可思议,最胜难量不可称说,无慧眼者为出智光,苦担众生能为除却,于流转海作大船筏,如是善巧无碍智说,谁有闻者不乐发于阿耨多罗三藐三菩提心?”</p><p>尔时,长老阿若憍陈如白佛言:“世尊,云何名为日眼莲华陀罗尼?如日行藏菩萨摩诃萨之所宣说,智者受持读诵书写得大利益,于三界狱不生乐想,得无相三摩提解脱门,得无所有处三昧,得双头灭结。若有闻者能薄烦恼,七返常受人天之身,于人天中能得圣道,不为贪欲之所染污,诸天世人常所恭敬。”</p><p>佛告憍陈如:“谛听!谛受!精勤用心莫生疲懈。汝所问此日眼莲华陀罗尼者,非是一切声闻、辟支<a href=\"/remen/foxin.html\" class=\"keylink\" target=\"_blank\">佛心</a>行境界。何以故?此陀罗尼乃至清净十八不共<a href=\"/remen/fofa.html\" class=\"keylink\" target=\"_blank\">佛法</a>力生。憍陈如,若我今于百千万劫,说此日眼莲华陀罗尼终不可尽,亦令闻者一切天人心生迷闷。此陀罗尼,唯佛能说,唯佛能听。何以故?此陀罗尼有无量义难知难觉。如日眼莲华陀罗尼,自余三方无尽根陀罗尼、智依止陀罗尼、恶睡眠众生陀罗尼,亦复如是。”</p><p>憍陈如白佛言:“世尊,唯愿说彼南方山王如来香象菩萨所送空顺陀罗尼。”</p><p>佛言:“如是,如是,至心谛听,当为汝说。憍陈如,若有众生触欲因缘惛醉迷乱,不知解脱醒觉之处流<a href=\"/remen/zhuansheng.html\" class=\"keylink\" target=\"_blank\">转生</a>死,于<a href=\"/remen/wuliangjie.html\" class=\"keylink\" target=\"_blank\">无量劫</a>在三恶道,受诸苦恼不可堪忍。菩萨摩诃萨大慈悲心,见诸众生受如是等无量苦恼,起大精进<a href=\"/remen/xiuxing.html\" class=\"keylink\" target=\"_blank\">修行</a>诸道,修行道已得阿耨多罗三藐三菩提,得阿耨多罗三藐三菩提已说出苦道。若有众生能至心听如说顺行即得脱苦,得须陀洹果乃至阿罗汉果。”</p><p>佛告阿若憍陈如:“云何触欲?若有众生和合欲事,因和合故则生于触,因触生乐,因乐生苦;苦因缘故,生死苦恼从是而生。憍陈如,如四毒蛇,以四因缘能害众生,所谓见毒、嘘毒、啮毒、触毒;如是一切念欲众生亦复如是,有见因缘,有闻因缘,有念因缘,有触因缘,以是四缘,令诸众生远离一切诸善根本,于生死中受大苦恼。”</p><p>佛告憍陈如:“云何名为触欲解脱?若彼行者作如是念:‘以何方便得离触欲?’复作是念:‘若我能观骨琐远离贪欲,是则名为最胜方便。’作是思惟:‘色者即是四大所造,四大所造即是<a href=\"/remen/wuchang.html\" class=\"keylink\" target=\"_blank\">无常</a>,性无牢固破坏离散。皮肉发抓脓血筋骨,智者终不于是身中生净好相。’作是观已,若昼若夜悉见一切十方清净犹如珂贝;见是事已,即时获得一切世间不可乐想。如是行者复作是念:‘我此生死烦恼鼓作,我于此想若乐修者,则能断除一切烦恼生老病死。’如是行者于一切骨正觉观已,一心正念不失不动,此名奢摩他。如是次第正观头骨乃至足骨,一心正念不失不动,此名毗婆舍那。复作是念:‘以何方便得破生死?’作是思惟,观于口鼻和合入出风方便故,破生死鼓。如是行者自观身骨,犹如碎末为风所吹,于自身中骨想皆尽不见身相;如是观时远离身相,生于空相不见内法,此则名为第一空门。复次,行者于自身中复更思惟:‘一切外色风力所坏。’作是观已,于此内外一切诸色不念不见,此则名为第二空门。复次,行者作如是念:‘我今不见一切内外诸色相貌,皆是空力。我今定知,一切诸法无有去相,无有来相。’作是观时,一切觉观悉皆永断,此则名为第三空门。复次,行者作如是念:‘识为大罪。’复观是识知是一切觉观因缘,‘我当速离心<a href=\"/remen/yishi.html\" class=\"keylink\" target=\"_blank\">意识</a>行。何以故?若有集法当知定灭,一切有法体非真实,一切有法性是寂灭。’此则名为第四空门。作是观时,得须陀洹果乃至阿罗汉果,或有获得法顺忍者,或有获得菩提证者。复次,行者若观觉观是灭相者,即得灭定。此则名为不共凡夫空顺陀罗尼。是陀罗尼成就无量一切功德,有大力势能大利益,永断无量诸大苦恼,善能除断一切欲贪、一切色贪乃至一切想非想贪,能舍一切烦恼苦担。此即是彼山王如来香象菩萨摩诃萨所送,以我说此大集经故,彼佛送此陀罗尼欲。”</p><p>说此法时,九十二万百千众生得须陀洹果。六百万诸众生等不生烦恼,得无漏道慧心解脱。九十那由他百千众生,于初学中得此空顺陀罗尼。八百万诸众生等,得辟支佛证智定心。六十六频婆罗众生,发阿耨多罗三藐三菩提心。无量众生亦得住于不退转道。一切大众皆赞善哉,天雨杂华并散香末。</p><p>尔时,憍陈如复白佛言:“世尊,唯愿如来,为我说彼智德峰王佛,遣炎德藏菩萨摩诃萨所送无愿顺陀罗尼。”</p><p>佛言:“如是,如是,憍陈如,至心谛听,当为汝说。有诸众生处在世间,爱乐于欲,昼夜贪味不知出道;不知出故,于流转身受大苦恼。是人应当观于无愿解脱法门,作如是念:‘欲欲、<a href=\"/remen/seyu.html\" class=\"keylink\" target=\"_blank\">色欲</a>及无色欲、触欲、解欲,如是等欲因觉观生,诸行因缘和合故有。’复次,行者更如是念:‘如是诸行无有作者,无有受者,因风造作故有。于我身口意行亦复如是,因风而生,因是风故身得增长,因是风故口得增长。’复作是念:‘若身口意因风造者,我当碎身令如微尘。’如是念已谛自观察:‘我此身中入出气息即同彼风。’谛观一切身诸毛孔,从风因缘故有生死。复观一切不净之物,肉血发抓因风故成。复观是身命终之时,是尸更无风息入出。复作是念:‘我身口行因缘于风,若无风者无身口行。’是故尔时得空三昧修集增长,因修集故一切有本叶薄华萎,乃至渐渐能断欲贪及以解欲,作是观已得须陀洹果乃至阿罗汉果,或有发阿耨多罗三藐三菩提心。复次,行者若心乱时,应如是观彼欲因缘,念种种色乃至念天。以是心散,时彼行者更如是念:‘若我一切诸生处中,欲未断故此心更生。譬如伐树,不去于根唯却枝干,不除根故其树更生;爱亦如是,爱入未断能生诸苦。’复次,行者不念于取,一心专修,乃至我身,骨琐雪白色如珂贝悉皆筋连;见骨琐已,是时若眼中见内外色,或复见彼一切皆空,但骨琐连色白如贝不增不减。时彼行者,如是念已不失于心,此名奢摩他。复次,行者若如是学,此我头骨、齿骨、项骨,乃至此是我脚指骨,如是念者坐不得禅。何以故?以有奢摩他、毗婆舍那两种念故,心不得禅。时彼行者,摄念缘中心住不动,欢喜快乐速疾得修,若独念一毗婆舍那心正住者,应当速疾念彼骨琐专系思惟。此行若明,更好观察骨相成尘,磨灭分散随逐因缘。作是观者,此名毗婆舍那顺忍觉。若一切骨离垢色白,碎末为尘与心和合,如是思惟,此名生顺忍觉。若彼行者观一切色,离垢洁白及骨成尘,离我和合<a href=\"/remen/xinshi.html%09\" class=\"keylink\" target=\"_blank\">心识</a>去来,如是观者,此名无我尽顺忍觉。若一切色为识境界眼中来者,离垢净白及以骨尘,作如是念:‘彼不可说,不可捉持,亦不停住。’如是念者,此名奢摩他顺忍觉。如是行人,得此顺忍觉因缘故,于三世中现在未来,一切贪欲悉皆除灭及尽三有,于三界中脱三垢缚,即得入于三解脱门。如是念已,得须陀洹果,乃至如是一相念者得阿罗汉果。复次,行者,观一切色,及以骨琐犹如珂贝,离垢筋连见骨琐已,时彼行人心定不动;若心不动,行住坐卧常系一缘;如是念者,名奢摩他调柔修习。时彼行人,复更内外观察于空,念内外空得入三昧,观一切色悉皆青相,念此骨琐亦作青色。见诸骨琐作青色已,时彼行人复作是念:‘谁作此色及骨琐青?谁造谁安?’乃至琉璃及玻瓈色。作此思惟分别想已更如是念:‘此青色者心因缘见,是虚妄见,非是实见。’如是念已,知法从缘精勤修习,于诸世间常为众生<a href=\"/remen/libai.html\" class=\"keylink\" target=\"_blank\">礼拜</a><a href=\"/remen/gongyang.html\" class=\"keylink\" target=\"_blank\">供养</a>。”</p><p>佛告憍陈如:“此无愿顺陀罗尼义,除不乐想,及除食中诸颠倒想,是彼智德峰王如来遣炎德藏菩萨摩诃萨所送来欲。”</p><p>尔时,座中有菩萨摩诃萨,名正念智,白佛言:“世尊,若诸声闻修不净相及奢摩他,得成相已有何等相?”</p><p>佛言:“善男子,若为破坏贪欲之结,修不净念系心眉间,自观己身三百碎骨,如是相出及不净念,于是时中彼行人身亦热亦动,此名初相。得是相已,乃至常观彼如是相,见自己身涩触等相及以他身亦复如是,名第二相。又彼行者修不乱心,一切悉观亦皆不净,名第三相。是人能观苦集尽净,名奢摩他。行者身中如是相出得于暖法,如温乳汁灌澍身心,此则名为不动心相。时彼行者若有心中乐如是相,当舍念心,此相清净贪染,自除无明污心,智慧断故。行者如是观白骨时,念此骨相乃至寂灭因缘故,有如是观察,即见一切身中暖出。此如是相,若奢摩他得具足满,此则名为暖相善根。行者尔时缘于过去福德善根,今作此修心行清净,见智如灯内心自知。复次,行者观身四行,从于琐骨乃至微尘洞彻明了,如自额中睹于灯炎,见一切色及以自心并心数法,尽分别知。譬如窗中日光明照,微尘回转无暂时停,一切有为譬如尘性。作如是念,乃至世间一切有法见无我见寂灭实智。行者尔时得顶善根,是名顶法。复次,行者得顶法已,更自观身,或见火出,或见火燃,或见大光满十方面。从初禅地乃至四禅善根所生,如是色阴微妙四大,彼行者身亦如是得所见身色,满足禅乐不异于天。时彼行人,更从心里复出日光,见于十方处处日轮皆悉遍满,见是相已不生心念,是时得入空三昧中,复见顶上种种色出犹如伞盖,此名顶相功德善根。复次,行者,不取缘相四谛顺忍,尔时彼中得四谛证。善男子,此名声闻修习不净正念因缘,不净正念因缘成已得奢摩他,是名白骨灯光观相。复于彼中,如是相生亦见是相,见是相已得欢喜心,欢喜因缘得八正道,因八正道能断一切烦恼爱结,得须陀洹乃至阿罗汉果。善男子,汝自刹中胜炎佛土,声闻之人若富伽罗乐阿罗汉,观如是法不净因缘即得<a href=\"/remen/daoguo.html\" class=\"keylink\" target=\"_blank\">道果</a>。”</p><p>说此不净解脱法时,无量无数无边众生证得四谛<a href=\"/remen/rufa.html\" class=\"keylink\" target=\"_blank\">如法</a>顺忍,乃至无量无边众生得如实果。</p><p>尔时,世尊复告阿若憍陈如言:“善男子,若一切众生共同一心,其四<a href=\"/remen/zhendi.html\" class=\"keylink\" target=\"_blank\">真谛</a>可以一念而证得者,如来应为一切众生演说一行一法一事,亦不应有八万法聚,随逐因缘差别之异。若一人证时,一切众生亦应同证;若一人断时,一切众生亦应同断;不应别有声闻三乘,不应别有菩萨十地。何以故?烦恼同故,断时证处处所是同。憍陈如,是故众生应以种种因缘调伏,不以一缘及以一事。</p><p>“憍陈如,若一切众生觉观未尽,如是时中一切有法大疮大莿种种有生,种种生中有法增长种种相、种种色、种种心。时彼行者如是思念,若欲自心乐心取相,观此骨琐心和合生。彼念因缘,作此初心次第思惟,如是必定得涅槃道果证不难,又见此身得乐因缘不退转故。复次,行者作如是念:‘何因缘故心和合生?’彼因缘故乐说方便,能知是者,此则名为第二胜心,现见法乐,住必定心得不退转。复次,行者如是思念:‘我今此心几许因缘和合共生?处处觉观攀缘取舍,如是身心有乐受故,或妄想住。我于彼身心乐寂灭。’又如是念:‘若我因缘和合故生,缘骨琐故,身心安乐乐已还灭。’若彼行<a href=\"/remen/rensheng.html\" class=\"keylink\" target=\"_blank\">人生</a>于眼识乃至意识,生及住、灭方便因缘亦皆寂灭,作如是念,此则名为第三胜心现见法乐,必定不退得涅槃道,以是因缘及得四果不久不难。复次,行者作如是念:‘若我此身一切法界,通达方便清净体性,亦非体性寂灭方便住。’复如是念:‘我一切心相寂灭方便住,又一切心相觉观想灭寂静心住。’此则名为第四胜心,现见法乐,如是必定得涅槃道,身虽未证欲证不难。</p><p>“憍陈如,如是四种最胜尚心和合现时,即得明见八十四百千三摩提行门;见是行己得阿那含果,乃至得阿罗汉果。尔时又得二种解脱,有大势力,具大<a href=\"/remen/shentong.html\" class=\"keylink\" target=\"_blank\">神通</a>,为诸天人礼拜供养。憍陈如,一切众生非实一乘、一行、一贪、一念、一欲、一解、一信,是故如来宣说种种句偈名字种种法门;以是义故,如来具足十种神力。憍陈如,一切众生具有种种颠倒之想,是故如来为净众生颠倒想故,说无常想、或乐苦想、或无我想、或乐死想、或膖胀想、或乐烂想、或乐脓想、或青瘀想、或乐种种虫啖食想、或乐臭想、或乐骸骨离散等想。”</p><p>尔时,阿若憍陈如重白佛言:“世尊,云何名为一切世间不可乐想?云何复名一切世间食不净想?”</p><p>“憍陈如,汝今不应问如是事。何以故?我此刹中,别有方便得涅槃道及四果法。彼刹众生根性不同,<a href=\"/remen/xinxing1.html\" class=\"keylink\" target=\"_blank\">信心</a>行别,方便力别得涅槃道,国界既殊其相各异。憍陈如,若我具说如是之法,唯除得无生忍菩萨摩诃萨能信受此,其余众生闻即迷没。”</p><p>时,憍陈如复白佛言:“世尊,唯愿怜愍,为诸菩萨能信解者分别宣说。世尊,是诸众生,若闻宣说一切世间不可乐想及以食中不净想等,听闻如是二种相已,能生种种上妙善根,能破无明种种障碍。一切众生爱入和合痴见缠缚如揭头罗,于流转中处处受生,于流转中处处造行。又过去际诸流转中不可见知,以是因缘乐于生死,是故生死无有始终。何以故?一切众生在流转中,不闻如是食不乐想,以食因缘增长贪欲;又不闻于此法门故,是故五处流转受生困苦疲极。如来世尊大慈大悲,无量世中常念众生,唯愿如来怜愍故,说此具足满无愿顺陀罗尼。”</p></div>"
},{
    "title": "第六卷 大乘大方等日藏经",
    "author": "连提耶舍 译",
    "html": "<div class=\"B1_text\"><p>第六卷 大乘大方等日藏经</p><p>恶业集品第五</p><p>尔时,<a href=\"/remen/shizun.html\" class=\"keylink\" target=\"_blank\">世尊</a>告憍陈如言:“善男子,彼智德峰王如来,愍此世界五浊<a href=\"/remen/zhongsheng.html\" class=\"keylink\" target=\"_blank\">众生</a>及<a href=\"/remen/tianren.html\" class=\"keylink\" target=\"_blank\">天人</a>故,命彼焰德藏菩萨摩诃萨送此欲来,为欲安乐诸众生故。”</p><p>时,憍陈如重白佛言:“世尊,如是,如是,惟愿如来广演分别一切<a href=\"/remen/shijian.html\" class=\"keylink\" target=\"_blank\">世间</a>不可乐想、食不净想。若佛宣说不可乐想、食不净想,众生闻者,能舍欲贪不著诸味。世尊,若有众生能于诸欲及饮食中皆生怖畏,于此二事生厌离心,苦切呵责应修清净,当知是人越<a href=\"/remen/liuzhuan.html\" class=\"keylink\" target=\"_blank\">流转</a>河速到<a href=\"/remen/bian.html\" class=\"keylink\" target=\"_blank\">彼岸</a>,能得<a href=\"/remen/jietuo.html\" class=\"keylink\" target=\"_blank\">解脱</a>诸有系缚。”</p><p>佛言:“憍陈如,如汝所说一切世间不可乐想、食不净等,对诸天人及余大众,如智德峰王如来无愿顺陀罗尼,焰德藏菩萨摩诃萨所送,汝至心受。”</p><p>憍陈如言:“唯然世尊,我今谛听。”</p><p>佛语憍陈如:“云何名为一切世间不可乐想?”</p><p>憍陈如言:“世间者凡有二种:一者、众生世间,二者、器世间。云何名为众生世间?所谓五趣众生,天、人、饿鬼、畜生、<a href=\"/remen/diyu.html\" class=\"keylink\" target=\"_blank\">地狱</a>,此名五趣众生世间。器世间者,欲界之中有二十处、<a href=\"/remen/sejie.html\" class=\"keylink\" target=\"_blank\">色界</a>十六、无色有四,此四十种,名器世间众生住处。</p><p>“欲界之中有二十处者,第一谓于八大地狱,一一地狱四面各有十六隔子以为眷属周匝围绕,彼<a href=\"/remen/zhongguan.html\" class=\"keylink\" target=\"_blank\">中观</a>察生不乐想。云何名为八大地狱?一名一死一活地狱,二名黑绳地狱,三名众合地狱,四名叫唤地狱,五名大叫唤地狱,六名热地狱,七名大热地狱,八名阿鼻地狱。若过去、未来及现在世有诸众生,自身口意造诸恶业故,生于彼大地狱中,经<a href=\"/remen/wuliangjie.html\" class=\"keylink\" target=\"_blank\">无量劫</a>备受种种百千苦恼。彼地狱中设睹妙色,以心逼切不生乐想,以见<a href=\"/remen/yinyuan1.html\" class=\"keylink\" target=\"_blank\">因缘</a>无乐想故复生大苦,如是转转从一地狱至一地狱,苦中极苦不可堪忍不可言说;若耳闻声及鼻嗅香、舌尝其味、身中觉触、心缘诸法亦复如是。彼一切心不爱不乐不曾<a href=\"/remen/huanxi.html\" class=\"keylink\" target=\"_blank\">欢喜</a>,一切不好无一可意,身常火燃,食热铁丸,饮融铜汁,所有触处悉皆是火,不可忍耐极大苦受。彼诸众生以其恶业未毕尽故如是不死,乃至一切未受<a href=\"/remen/guobao.html\" class=\"keylink\" target=\"_blank\">果报</a>亦彼中生,次复人中身口意行造恶业故亦彼中受。憍陈如,世间众生多乐于乐,不乐辛苦,彼地狱中谁欲乐入?此名最初恶业地狱众生所住之处,<a href=\"/remen/zhihui.html\" class=\"keylink\" target=\"_blank\">智慧</a>之人观是事已生不乐想。</p><p>“憍陈如,何者名为第二所居畜生生处,观察彼已生不乐想?憍陈如,畜生之中身有差别,或有众生其身大者,如析一毛以为百分如一分许,有于如是不可思议微细之身,复有众生身如窗中游尘,复有众生身如十千由旬;复有众生<a href=\"/remen/shouming.html\" class=\"keylink\" target=\"_blank\">寿命</a>如一时顷,复有众生寿命如七时顷,复有众生寿命一劫,乃至百劫千万亿劫。以恶业故在彼中生,不乐善法,不种善根,无有法行亦无智慧,无惭无愧无慈悲心,常受苦恼生大怖畏,各各互生相害之心,远离一切诸善之法,常行不善,无明黑暗崄恶道中造地狱业,起瞋忿心不乐福德,是报熟时恶道中受,下身下心生如是处,常受种种饥渴寒热、捶打乘骑,负重困乏,领穿背破,蚊虻毒虫竞相唼食,如是苦恼无量无边,何有智人乐于彼处?智慧之人观是事已,于畜生中不生乐想,是名第二恶业众生畜生住处。</p><p>“憍陈如,云何名为第三所居饿鬼生处,观察彼处生不乐想?憍陈如,饿鬼之中身有差别,或有饿鬼身长一尺,或有饿鬼身量如人,或有身如千踰阇那,或复有鬼身如雪山。彼诸饿鬼裸形无衣,被发自缠黑瘦羸瘠,唯皮裹骨肉血都无,身体粗涩犹如枯树,恒苦饥渴思念食饮常不能得,口内火燃焰出于外,心常瞋忿无有慈悲,热闷慞惶求凉不得,又为饥渴之所逼切,饮销铜汁食烧铁丸,及诸热恶臭烂脓血,热屎、热尿、热麨、热浆及诸热风或复热雨,一切草木江海河池,树叶华果所食之物,求觅甚难恒不能得。设复得之,或经千年或百千年,如是寿命常受苦恼,行住坐卧黑闇无明,何有智人乐于彼者?智慧之人观是事已,于饿鬼中不生乐想,是名第三恶业众生饿鬼居处。</p><p>“憍陈如,云何名为第四人间所居之处,观察彼处不生乐想?憍陈如,有智之人次观人中,一切皆有种种诸苦,所谓生苦、老苦、病苦、死苦、爱别离苦、怨憎会苦、求不得苦、五盛阴苦,饥苦、渴苦、贪苦、瞋苦、妒嫉等苦,妄言、绮语、两舌等苦,恶口骂詈、诽谤等苦,寒苦、热苦、恶风恶雨疫蝗等苦,毒恶禽兽伤害等苦,恶世恶王牢狱等苦,贫穷下贱短命等苦,既念此苦更生重苦,缘苦生苦还造苦因,于未来身复受苦报,如是转转无量无边,受诸辛苦无有穷尽,何有智者乐于彼中?是名第<a href=\"/remen/sizhong.html\" class=\"keylink\" target=\"_blank\">四众</a>生人中居处,智慧之人观是事已,于人道中不生乐想。</p><p>“憍陈如,云何名为第五所居欲天生处,观察彼处生不乐想?憍陈如,有智之人观初欲界有于六天,是中众生常乐欲事欲爱所缠,所受果报差别不等生于苦受。或复果报胜劣不同,或上或下,其下果报见上果报,耻愧羞惭常生苦受。或于过去修福来者今得生此,果报将终福德欲尽,如是念时则生苦受。或复种种有所为作,勤劳辛苦故生苦受。或所爱人玩弄之物,分张离散故生苦受。一切福德果报毕尽,见好处所心生爱乐,既不得<a href=\"/remen/wangsheng.html\" class=\"keylink\" target=\"_blank\">往生</a>大苦受。又知业行速堕恶道畜生、饿鬼及地狱中,以如是故倍大苦受。如是种种无量诸苦,何有智者乐于彼处?此名第五欲界六天受报处所,智慧之人观是事已,于彼欲天不生乐想。</p><p>“复次,憍陈如,云何名为色天中不生乐想?智慧之人观彼色界十六住处一切诸天,修于世禅得生于彼,因既有为是有漏法,苦未尽故,不得寂灭心意快乐及于种种其余胜乐,是故苦受。又未到于乐彼岸故,是故在此苦流转中不知出道,以是义故三恶趣中未得解脱,是故苦受。何有智者乐于彼处?此名第六有漏色天,智慧之人观是事已,于彼色天不生乐想。</p><p>“复次,憍陈如,智者观彼色界众生,如是修习无漏禅故得住彼天,以未具足满八正道,是故苦受。为八正道欲满足故精勤方便,是故苦受。一切无学三摩提地,心未得故生于苦受。彼辟支佛诸陀罗尼,未<a href=\"/remen/zizai.html\" class=\"keylink\" target=\"_blank\">自在</a>得故生苦受。于诸如来<a href=\"/remen/sanmei.html\" class=\"keylink\" target=\"_blank\">三昧</a>境界,未自在得故生苦受。一切众生境界皆苦,如是众生于色界中,若欲双头入般<a href=\"/remen/niepan.html\" class=\"keylink\" target=\"_blank\">涅槃</a>,如上所说种种诸苦具足受之,何有智者乐于彼处?是名第七无漏色天,智慧之人观是事已,于色天中不生乐想。</p><p>“复次,憍陈如,云何名为观无色天不生乐想?智慧之人观<a href=\"/remen/wusejie.html\" class=\"keylink\" target=\"_blank\">无色界</a>四种天处,以能修习有漏三昧,故得生彼一切漏中未得解脱,是故生苦。一切学地及无学地未得自在,是故生苦。不得听闻诸佛<a href=\"/remen/zhengfa.html\" class=\"keylink\" target=\"_blank\">正法</a>,是故生苦。一切爱欲未毕竟断,于流转中不得自在,是故生苦。彼处寿终不得胜趣生于邪见,如是大苦一切三恶<a href=\"/remen/fannao.html\" class=\"keylink\" target=\"_blank\">烦恼</a>业道未能永断,如是生苦。一切三恶道中未得度脱,如是生苦。何有智者乐于彼中?是名第八无色四天,智慧之人观是事已,于无色天不生乐想,故得出于一切有狱,及离一切诸有中生。如是八种和合观时,智慧之人乃能获得,虽不生心而常至心修八正道。憍陈如,此则名为一切世间不可乐想。</p><p>“复次,憍陈如,言世间者即名为行,云何智者于行世中不生乐想?行有三种。何者是三?一者、身行,二者、口行,三者、意行。云何身行?身<a href=\"/remen/xingzhe.html\" class=\"keylink\" target=\"_blank\">行者</a>谓气息入出,是名身行。云何口行?口行者所谓觉观言说,是名口行。云何意行?意行者名为想受,是名意行。是名三行,此三种行其相如是。一切众生一种心想,智者云何能分别知?于身口意生不乐想。智者观身出入气息取九十九数时,深观息之凉暖和合方便,一切身分出入气息,彼一切身出入气息从口鼻中,乃至一切毛孔道中气息出入。是人观息谛知是息,本无有生亦无有灭,若本来无今始有者,是<a href=\"/remen/wuchang.html\" class=\"keylink\" target=\"_blank\">无常</a>想无决定相,如水上泡,如空中霆。如是观时,一切行中得身行相,观如是相从何因缘?即知是相因于觉观,觉观之性本无今有,是故无常,是可断法,是解脱法,而是觉观因妄心生,而此心性本无今有,本无今有是无常相、可破坏相、无归依相、无有物相、无有我相、无有实相。作是观时,于诸行中心则生悔,能修世间不可乐想。复次,智者若能深观如是三世,则能永断一切烦恼十二入等,能净<a href=\"/remen/zhengjian.html\" class=\"keylink\" target=\"_blank\">正见</a>,断除流转相续之法,成平直道正聚所摄。作如是等方便修时,决定能得须陀洹果乃至阿罗汉果。憍陈如,是名智者于诸行中得不乐想,以是义故,名不乐想方便攀缘。</p><p>“复次,憍陈如,云何智者观所著衣作不乐想?憍陈如,若智慧人观于衣裳,或造或缝,或割或染,及成就已在其身边,或见或摩,或著或脱,如是想念此如人皮,见新色衣作血涂想,诸恶臭虫之所居停,蚊虻虮虱不净充满,智者见已不生乐心。如是,憍陈如,此名智人于衣服中得不乐想。</p><p>“憍陈如,云何名为智慧之人观于食中得不乐想?憍陈如,若有行者执持钵时作如是想:‘此之皿器如剥发皮脓血所污,不净髑髅烂臭可恶,诸蝇蛆薮遍满其中无可贪者。’若见食时应观是食,如死尸虫秽恶充遍。若得糗者作如是观,此糗糏尘犹如骨末。若得于[麩-夫+并],应观是[麩-夫+并]作人皮想。如是得臛或复得浆,得粥得羹如是想念,此如脓血或大小便,或如人脂,或如人脑。若得种种众杂菜茹,复作是观,此如马髦,或如人发。若得萝卜虀者,复作是念,此如人齿。若得肉者,作如是念,此如人肉。得白石蜜、或黄石蜜、或蒱桃饮、或石榴浆、乳、酪、醍醐、生熟苏等,作如是念,此如人血,或如人脓、或涕、或涎脑髓唾等。如是恶露臭处难看,智慧之人于是食中不生乐想。</p><p>“复次,憍陈如,云何智人于房舍中生不乐想?智者如是入诸堂宇房廊屋室,或楼阁中,入已思惟应生怖畏:‘我今入此外有四门,如大地狱焚烧我身。’若见屋梁椽柱脊檩,如是观察此之材木共相牚柱,犹如人身一切碎骨,见泥泥壁如肉覆骸,见画<a href=\"/remen/zhuangyan.html\" class=\"keylink\" target=\"_blank\">庄严</a>如血涂漫,又观种种床蓐铺席犹如人皮,又观坐卧眠止处所,或如骨锁,或如死人,如是种种饮服汤药丸散煎膏,皆作是想起诸厌离。憍陈如,是名智人一切食中得不乐想,如是念已得何利益?即能获得三种顺忍。何者三忍?谓空顺忍、<a href=\"/remen/wuxiang.html\" class=\"keylink\" target=\"_blank\">无相</a>顺忍、无愿顺忍。是人如是得三忍已乐修空想,因修空想住是空中,见一切法悉皆是空;入是空已复得利益,能知生灭方便利行。如是阴界无常、苦、空、<a href=\"/remen/wuwo.html\" class=\"keylink\" target=\"_blank\">无我</a>、不净,见十八界及十二入,乃至<a href=\"/remen/sidi.html\" class=\"keylink\" target=\"_blank\">四谛</a>、<a href=\"/remen/shieryinyuan.html\" class=\"keylink\" target=\"_blank\">十二因缘</a>,一切法性苦、空、无常及以无我,如是念已得须陀洹果乃至阿罗汉果,得解脱相。</p><p>“复次,憍陈如,此三摩提无学解脱,如是利益一切世间不生乐想,善能除断一切欲贪、一切色贪及非色贪、一切疑慢、一切调戏、一切无明,又能安置于无学地。憍陈如,此名二种一切世间不可乐想,如是种种名具足满无愿顺陀罗尼微妙之义。此陀罗尼有大势力,能除欲、色、非色调慢,能证尽智及无生智,能裂一切黑暗罗网,能舍一切苦恼重摧。以我说此大集经故,彼智德峰王如来,命焰德藏菩萨摩诃萨,手中送此无愿顺陀罗尼欲来。憍陈如,是陀罗尼能摧一切诸恶魔等,能胜一切毒害龙众,诸天敬信倍更欢喜,夜叉顺奉生大踊悦,诸阿修罗内心怖畏,又能恐惧迦楼罗王令紧那罗生于爱乐,摩睺罗伽自然摄伏,能破一切邪见外道,令刹利王生欢喜心,诸<a href=\"/remen/poluomen.html\" class=\"keylink\" target=\"_blank\">婆罗门</a><a href=\"/remen/xinxing1.html\" class=\"keylink\" target=\"_blank\">信心</a>增长,又令毗舍及首陀罗悉生欢喜,能令多欲女人贪心止息,令多闻者进益<a href=\"/remen/shouchi.html\" class=\"keylink\" target=\"_blank\">受持</a>,<a href=\"/remen/zuochan.html\" class=\"keylink\" target=\"_blank\">坐禅</a>行人乐阿兰若,能除一切种种诸患,能却一切斗诤怨家,饥馑非时、外贼横死、恶风雹雨、暴水灾霜、寒热苦辛、粗涩味触如是变怪悉能消除,光赞大乘绍<a href=\"/remen/sanbao.html\" class=\"keylink\" target=\"_blank\">三宝</a>种,照曜佛母竖立法幢,安慰流转怖畏众生,此名微妙无愿顺陀罗尼。”</p><p>说是法时,无量无数阿僧祇众生远尘离垢得<a href=\"/remen/fayan.html\" class=\"keylink\" target=\"_blank\">法眼</a>净,九十八频婆罗人得阿罗汉果,八那由他众生得彼无愿顺陀罗尼,无量无数阿僧祇众生发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>得不退转,五百八十万众生得无生法忍。</p><p>尔时,一切无量大众,天、龙、夜叉、罗刹、阿修罗、迦楼罗、紧那罗、摩睺罗伽、饿鬼、毗舍遮、鸠槃茶、富单那、迦吒富单那、人非人等,异口同音俱称赞言:“善哉!善哉!大圣世尊不可思议,最大最妙不可思议!如来世尊得无碍智,明见我等于此阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>中敢有不发欢喜心者。世尊如来知诸众生,善知诸根,知诸烦恼,知诸方便,知到彼岸,能令众生充足法味,能令众生见八圣道,能除众生担苦之担,能与众生乐担令担。我今一切天、龙、夜叉、阿修罗、迦楼罗、紧那罗、摩睺罗伽等一切合掌,各各如是齐心唱言:在在处处有佛世尊,说此四种无愿顺忍陀罗尼处,乃至国王、大臣、长者、<a href=\"/remen/shamen.html\" class=\"keylink\" target=\"_blank\">沙门</a>、婆罗门、毗舍等众,有能书写置此经处,或复有人能读能诵讲说之者,如是等处我等卫护加助威神,有所求须一切<a href=\"/remen/gongyang.html\" class=\"keylink\" target=\"_blank\">供养</a>,<a href=\"/remen/libai.html\" class=\"keylink\" target=\"_blank\">礼拜</a>供给彼<a href=\"/remen/shuofa.html\" class=\"keylink\" target=\"_blank\">说法</a>人,不令乏少无有衰秏,不如意事、一切怨家不能得便,一切资生常使具足,身无病恼得欢喜心,乐于法者我如是护。彼人终不更生恶道,以是因缘成于<a href=\"/remen/faqi.html\" class=\"keylink\" target=\"_blank\">法器</a>,一切供养得具足满。”</p><p>佛言:“善哉!善哉!诸大檀越,汝等今者欲护大法,因<a href=\"/remen/hufa.html\" class=\"keylink\" target=\"_blank\">护法</a>故三宝不断,未来之世当得无量福德果报。”</p><p>尔时,长老<a href=\"/remen/sheli.html\" class=\"keylink\" target=\"_blank\">舍利</a>弗于大众中即从座起,一心合掌前白佛言:“世尊,德<a href=\"/remen/huazang.html\" class=\"keylink\" target=\"_blank\">华藏</a>佛遣<a href=\"/remen/xukong.html\" class=\"keylink\" target=\"_blank\">虚空</a>藏菩萨摩诃萨所送奢摩裴多悉帝那恶业众生不信心者令彼睡眠陀罗尼欲,我及一切世间天人欲得闻知,唯愿如来广为宣说。”</p><p>佛告舍利弗:“谛听!谛听!善思念之,我当为汝广分别说德华藏佛所送净陀罗尼欲。彼佛如来为于此土诸众生等薄少善根多诸烦恼,以烦恼故起四倒心乐著我想,著我想故颠倒迷惑,流转<a href=\"/remen/shengsi.html\" class=\"keylink\" target=\"_blank\">生死</a>失八正道,是故彼佛送此欲来。舍利弗,一切众生实无有我,此土众生颠倒心故横生我想。舍利弗,智慧之人深自观察知无有我,作是观时则破四倒。</p><p>“舍利弗,云何智者观于无我?所谓观身谛知无我。何以故?以和合故。复次,观眼亦无有我。何以故?眼识初生,如是观察至心思惟,或见种种服饰衣裳铺卧床蓐结跏趺坐,坐已摄念一切六根不相舍行,心不舍故如是可见,而此眼根四大合生,筋连水满余不能动。若眼转时但是风力,风故能转,而彼风性因于虚空,出入根中左右回转,根清净故则能明见。而彼虚空性无所有无有依止,不可捉持亦不可说,若无所有不可说者即是无我,是故虚空实无有我。是空中风亦复无物,以无物故不可宣说,是故无我。是风因缘亦入根中,左旋右转清净照了,彼风吹幻亦不可捉亦不可说,离于我所觅不可得。如是眼中地界牢固,如尼拘陀子,至心谛观观已拔出,碎末为尘吹令飞散,如是推求永不见我。如是决定知无有我,此地界中分析无我,彼地地相但有名字,不可捉持无我无主。如是次第观察水界及以火界犹如风界,如是思惟,既思惟已定知无我,故不复疑眼大中我。是故当知,眼之四大一切无物不可宣说,是故无我。若复有言眼识因缘故有我者,是义不然。何以故?眼中无我色亦如是,而和合中亦复无我,和合因缘生于眼识。如是识中亦复无我,风中空中悉亦无我,如是推觅竟不可得。此识但是十二因缘循环流转,离十二因缘识不可见,但因识生名色名为名色,名色因缘故六入生,六入因缘故触生,触因缘故受生,受因缘故爱生,爱因缘故取生,取因缘故有生,有因缘故生生,生因缘故则有衰老及以病死;如是等法因眼识生,而是眼识非东方来,南西北方、四维、上、下亦复如是。所因之念生眼识者,是念亦灭眼识不住,第二念中亦不语念‘汝住我灭’,而是灭法,亦复非去至十方面,亦复不专一处住止。是故诸法因缘故生,若离因缘则不得生。因因缘生,因因缘灭,如是因缘名相续法。是故当知,实无有我,而是因缘亦无作者、无有受者、无有起者、无他起者,是故无我。若无我者,我既是空,我所亦空。何以故?然体性尔故。是故眼性无我、我所,无有积聚非合非散,即生灭故。一切诸法亦复如是,一切法性无取无舍,非罗汉作,亦复非是辟支佛作,非菩萨作,非如来作。如眼识空,一切法空亦复如是,离我无我空故不见。作是观察无相无愿三种解脱空门之时,悉能除断一切悭贪及诸烦恼。如是念已,或有得于须陀洹果、阿罗汉果。观眼既然,耳鼻舌中亦复如是。</p><p>“复次,行者知身无我,次观于发,析一一毛以为百分,烧使成灰风吹散灭,如是一发体性既空,行人心疑自然明了。何以故?一发之中不见有我,如是皮中、肉中、血中、唾中、涕中、肠中、脑中、骨中、髓中、筋脉甲爪、喘息冷暖、上下诸风、寿命、名字皆无有我,直以因缘共相和合故名为身。如是思惟至心观已,知身触因故生身识,识因缘名色,名色因缘六入,六入因缘触,触因缘受,受因缘爱,爱因缘取,取因缘有,有因缘生,生因缘老死。彼一切法<a href=\"/remen/xinshi.html%09\" class=\"keylink\" target=\"_blank\">心识</a>依止故生身识,而是身识非东方来,南西北方、四维、上、下亦复如是。所因之念生身识者,彼念灭时身识不住,第二念中亦不语念‘汝住我灭’,而是灭法,亦无处所,不见聚处,不见散处。是故诸法缘合故生,缘离故灭,有缘故生,<a href=\"/remen/wuyuan.html\" class=\"keylink\" target=\"_blank\">无缘</a>故灭。一切因缘相续故见,若离相续则不可见,是故当知实无有我,而是因缘亦无作者、无有住者、无有起者、无使起者,如是因缘不可得故,是故无我。若无我者,我所亦无,是故身性无我我所,无聚无散,生灭法故。一切诸法亦复如是,彼法性中亦不可得无取无舍,非声闻作,亦复非是辟支佛作,非菩萨作,非如来作。如身识空,一切法空亦复如是,体性无我亦无我所,彼空故我不可见。一切诸法悉皆离我亦离我所,以离故空。作是观时,即能获得无相无愿三种解脱空行法门,证空因缘能断一切悭贪烦恼,或有得于须陀洹果,乃至第四阿罗汉果。智者如是一一推寻我不可得,不可得故自知无我,谛观无我离疑网心,尔时知身了了无我。</p><p>“舍利弗,若有行者能如是观。当知是人得此无相无愿解脱三种空门,为诸天主释提桓因之所供养并护其身,令常受乐犹如帝释。如是梵天乃至一切诸天余王,一切龙王、一切夜叉王、一切迦楼罗王、一切紧那罗王、一切摩睺罗伽王,彼诸王等如是礼拜,供养供给无令乏少,常加卫护亲奉所须,恶心众生不得其便。若在一切诸人王中,所得礼拜供养护身亦复如是。舍利弗,此名奢摩裴多悉帝那持陀罗尼,是德华藏如来命虚空藏菩萨摩诃萨送来至此,以我此刹说于日藏大集经故彼持欲来。此陀罗尼有大势力,能大利益,慈悲怜愍一切众生,能救一切危厄患苦,能舍一切烦恼诸结,能知一切阴入界等,能辨一切法之差别,能示一切善巧方便,能与一切涅槃道乐,能入一切诸法之门,能摧一切难降伏魔,能破一切邪论外道,能与一切诸天欢喜,能令一切夜叉知足,能怖一切诸阿修罗,能令一切诸迦楼罗心生喜悦,能令一切诸紧陀罗欢乐无厌,能令一切摩睺罗伽不得回顾,能令一切刹利喜欢,诸婆罗门信心增广,毗舍眷属及首陀罗皆大欢喜踊跃,无量多欲妇女能令少贪,妊娠女人使得安隐,令念持者乐于多闻,修习定人乐阿兰若,能却斗诤国土饥荒,能除死殃及诸盗贼、非时风雨、冻暍苦辛、粗涩肥膻如是恶触,照曜法母竖立法幢,于流转中绍三宝种,解诸系缚怖畏众生,能生尽智证无生智,能破黑暗与大光明,能舍众生苦恼重担。如此奢摩裴多悉帝那持大授记陀罗尼,能令一切三有众生恶业道中截流而过入佛界中,于一切法自在无碍,乃至十八不共<a href=\"/remen/fofa.html\" class=\"keylink\" target=\"_blank\">佛法</a>无为彼岸,能转法轮雨诸法雨,善能<a href=\"/remen/jiaohua.html\" class=\"keylink\" target=\"_blank\">教化</a>一切众生,悉令得住于涅槃道。”</p><p>说此恶业尽陀罗尼法时,无量众生过去恶业悉得除灭,无量阿僧祇诸天及人远尘离垢得法眼净,无量众生得须陀洹果,百千频婆罗众生得于无漏阿罗汉果,七十那由他众生获得如是奢摩裴多悉帝那持陀罗尼,得此陀罗尼已于三乘中更不退转。无量无数阿僧祇诸天及人,发阿耨多罗三藐三菩提心。无量众生于菩提中亦得住心不退转道。八万四千诸众生等得无生忍。一切现在<a href=\"/remen/suoposhijie.html\" class=\"keylink\" target=\"_blank\">娑婆世界</a>刹中众生,闻此四种四谛顺空顺无愿顺奢摩裴多悉帝那持等陀罗尼义已,悉得破坏一切欲贪、长短色贪、触贪、乐贪、色非色贪。又诸众生得如实见知贪障碍,听闻法已其中有得不净观善根者,有得六入念者,或有得于普不散心善根者,或有得于遍善根者,或有得于阿那波那善根者,或有得于奢摩他者,或有得于毗婆舍那者,或有得于初<a href=\"/remen/chanding.html\" class=\"keylink\" target=\"_blank\">禅定</a>者,或有得于中间禅者,或有乃至得四禅者,或有得于四空定者,或有得于四谛顺忍者,或有得于性人地者,或有得于八法地者,或得和合小乘善根者,或得小乘非和合者,或复有得一切智知善根者,或复有得三摩提忍陀罗尼善根者。又彼众中有诸女人厌离心生,观察女身有种种过穷极鄙恶:“我以何故受于此身贪著<a href=\"/remen/seyu.html\" class=\"keylink\" target=\"_blank\">色欲</a>?”作是呵责,以闻法故,一切妇人悉各修念不乐自身。其中九十一频婆罗人中女人,转女人相得男子身。九十九百亿天中女人,八万四千龙中女人,八百六十万夜叉中女人,八十四万阿修罗中女人,七万迦楼罗中女人,十二频婆罗紧陀罗中女人,一千摩睺罗伽中女人,九十频婆罗饿鬼中女人,四十二频婆罗毗舍阇中女人,如是一切诸女人等,悉失本根得成男子。其中若有妊娠妇人,胎藏安隐无诸伤损,乃至畜生亦复如是。其产生者具足五根,男女聪明,智慧端正。或有藏内未时即生,或有他患皆能除却,悉令安隐如第三禅修习行人得于定乐,身心悦豫亦复如是。</p><p>尔时,一切天、龙、夜叉、阿修罗、迦楼罗、紧陀罗、摩睺罗迦、薜荔多、毗舍遮、鸠槃茶、富单那、迦吒富单那、人及非人,一切大众同作是唱:“善哉!善哉!佛婆伽婆,如是妙法不可思议!我等昔来未曾听受,如今如来所转法轮,能令我等一切恶<a href=\"/remen/yezhang.html\" class=\"keylink\" target=\"_blank\">业障</a>碍尽除,于流转中度一切有,饮<a href=\"/remen/ganlu.html\" class=\"keylink\" target=\"_blank\">甘露</a>浆得寂灭乐,教化拥护一切众生,舍于五浊得胜智慧入佛境界,照曜三宝不令断绝。如来今者降诸法雨,称我等力一心供养。”如是乃至迦吒富单那等种种诸天,作于诸天种种音乐,复雨天上细末金银犹如雨下,乃至华香、衣服缯彩、种种璎珞、种种天鬘,以散如来,为供养故一切天人悉皆云集,唯除坐禅入三昧者。如是众生各于生处,所有华香、衣服、璎珞、金银宝鬘,供养佛已欢喜而住。</p><p>护持品第六</p><p>尔时,一切诸天大王并其眷属,一切龙王,一切夜叉王、阿修罗王、迦楼罗王、紧陀罗王、摩睺罗伽王、薜荔多王、毗舍遮王、富单那王,乃至迦吒富单那等一切诸王,各并眷属礼拜于佛,同心合掌作如是言:“世尊,我等从今在在处处,若有<a href=\"/remen/biqiu.html\" class=\"keylink\" target=\"_blank\">比丘</a>或<a href=\"/remen/biqiuni.html\" class=\"keylink\" target=\"_blank\">比丘尼</a>,诸优婆塞及优婆夷,但有信心若男若女,能作如是念不净观寂灭三昧如前佛说善根因缘得摄心住者,我等一切天诸眷属,乃至清净信心之人或男或女,常当救济犹如导师,令彼身心及其眷属为作供养,衣食、床铺、卧具、汤药种种资生所须皆与,如是具足令其安隐,更不愁于一十五种浊恶之事。设复有者,我等于中常共加护。何者名为十五浊心?所谓或以石撩,或以杖打,或以刀斫,或以槊贯,或毒药中,或崖上掷,或复恶人,或复不信,或四大动,我为作护;或以恶心送彼人所好饮食汤药者,我为作护;贪、瞋、妒嫉、两舌、恶口,如是恶事欲相加者,我为作护;或有恶人用浊恶心,以诸衣钵、床卧、铺具、病患汤药常作檀越,或劝化他,或自亲旧为供养者,彼诸恶事我为作护;或复怨家,或复恶鬼,如是等恶我为作护;或毒中护,或恶天子,或内国土,或外国土,如是贼起我为作护。此十五种浊恶之事,或比丘、或比丘尼、或优婆塞、或优婆夷,或余信心男<a href=\"/remen/zinv.html\" class=\"keylink\" target=\"_blank\">子女</a>人,或今现在或复当来,乃至劫尽末法世时。何者名为末法世时?谓读诵人无不依于波罗提木叉道中行,若不坐禅则不能得于三摩提,乃至不得第四之果,乃至不得寂灭三昧,是则名为末法世时。若如上说,初夜后夜不曾睡眠,读诵是经或坐禅定,如是住者,彼诸眷属比丘、比丘尼、优婆塞、优婆夷,乃至信心或男或女一切眷属乃至住处,或复聚落都邑国城,或阿兰若处,或聚落主家,随所在处有此十五浊者,我尽救济为作拥护,令是诸恶一切悉除。于何聚落有福德人<a href=\"/remen/changzhu.html\" class=\"keylink\" target=\"_blank\">常住</a>之处,或多人住,或一人住,乃至复有一日一夜修福德者,乃至一日一夜所住处者,或复城邑,或聚落家,我皆救济为作护助,不令其人经于恶事。无问一切诸檀越家,或复刹利,或婆罗门、毗舍、首陀,或男或女小男小女,一切救济常为守护不令入恶。若有如是修福德者身心<a href=\"/remen/jingjin.html\" class=\"keylink\" target=\"_blank\">精进</a>,若有人供养礼拜恭敬种种供给,或为造房、或大寺舍、或林、或苑、或作衣裳,食饮所须坐卧处所,或复病患汤药针灸种种医疗,如是檀越,我等如是十五浊中一切悉护。若有胎藏妊娠女人,供养如是福德人时,我等护持无时暂舍。设诸恶人及以恶鬼欲加恶者,回彼恶心悉令欢喜。如是儿女在在处处修福德者,念善根者为他爱敬,或余众生劝助赞美,或复家人称说其名,或咒结索拥护众生,或教福德,或教舍恶,我等于彼如是众生,十五浊中常亲护持,诸恶鬼神不得其便。若有如是修福德者或人非人,能信其语如教而行,如是一切我等亦护。若有恶人,于彼行者修福人中,或瞋或骂,或欲加恶,或生障碍者,如是等辈诸恶众生,我等不护是恶众生。</p><p>“十五浊事不得护者名字云何?十五浊者,第一、恶患;第二、失于自在;第三、散失种种资生;第四、身中四肢种种割截,或眼、或耳口鼻手足,或复斫头;第五、失于所爱妻子及诸眷属;第六、失于官位;第七、失居家;第八、为诸怨家所侵;第九、心常忧愁;第十、瞋于刹利心常行恶;第十一、邦邑国城众生浊恶;第十二、诸偷盗来失种种物;第十三、自家妇女恒相斗诤;第十四、国土贼盗他国贼来;第十五、短命速死。若恶众生有如是十五种事,我等不护富伽罗等言。若复有人虽修福业,不受善语恒起恶瞋,欲为造福德者作诸恶事,种种福中为作障碍,若有如是诸恶众生来归于我,望咒术中得种种力,如是咒中种种法用虽具足有,我等于彼如是众生,不加不护,不与其力亦不救济。若彼众生意欲规求,望得如是如是之物我亦不与。若有众生于常修常命福德之人,生瞋作恶种种障碍者,如是我等亦如上说。或复今世及未来中,能依此法忆念<a href=\"/remen/xiuxing.html\" class=\"keylink\" target=\"_blank\">修行</a>及法欲尽,常有诸天龙神乃至迦吒富单那等,恶心瞋忿无有慈悲,不乐当来妙好之身,不畏三塗恶<a href=\"/remen/daoguo.html\" class=\"keylink\" target=\"_blank\">道果</a>报。若有如是造福德人,乐阿兰若种诸善根,或住塳间,或复树下,或在寺舍,或尸陀林行住处所,福德之人悉如上说;天龙乃至迦吒富单那,恶见恶心此福德之人,是处住止,或身心浊,或夺精气,或被行人供养檀越,我诸天龙乃至迦吒富单那等,离慈悲心不知恩报,于当来生不怖恶道,垢浊身心夺其精气。唯除过去极重恶业,此恶业中非可得护。若我天龙乃至迦吒富单那等应可得护而不护者,现世则为欺诳一切三世诸佛,于流转中不见罗汉及辟支佛,常令我身不成福器不得涅槃。”</p><p>佛言:“善哉!善哉!善男子,汝能如是发于此心,亦如一切三世诸佛过去世时修行无异,绍三宝种,竖立法幢,光照法母,汝等如是则为供养一切三世十方诸佛。汝善男子,或男或女能作如是勤精进心,于正法中好守护者,如是法行富伽罗故,常护常念常供给足。如是众生于流转中,常得尊贵和合眷属,常受安乐不经辛苦,乃至速成阿耨多罗三藐三菩提道。善男子,汝等求乐不求于苦,是故应当常勤精进作诸善根。”</p><p>诸天等言:“善哉!善哉!我从今日如是修习如是<a href=\"/remen/faxin.html\" class=\"keylink\" target=\"_blank\">发心</a>。”</p><p>尔时,此娑婆界有于恶心诸饿鬼等,常仰食啖一切众生精气血肉以为<a href=\"/remen/shenghuo.html\" class=\"keylink\" target=\"_blank\">生活</a>,如是鬼等无量阿僧祇,同白佛言:“世尊,我等恶业罪报所招,常啖于人肉血精气以活性命,今日发心入佛法住,为<a href=\"/remen/fodizi.html\" class=\"keylink\" target=\"_blank\">佛弟子</a>,更不造恶不生恶念。若佛<a href=\"/remen/dizi.html\" class=\"keylink\" target=\"_blank\">弟子</a>如佛今说不净观法,常如是修如是习行一种无异,若我不如富伽罗心所在念者,令于我眼黑暗常盲,一切四肢不能动转,又不具足身中五根。我等亦如富伽罗,护此福德人并其施主。造立寺舍房室、树林园菀、浴池衣钵、饮食卧具、倚床汤药一切所须,如是檀越我等亦护。”</p><p>佛言:“善哉!善哉!善男子,汝好发心,常当如是莫令放逸。”</p><p>尔时,牢固地天从座而起,作如是言:“世尊,若佛弟子常摄五根,如佛今说不净观法,如是系念至心行时,我等地天为此行者,常出地味滋润彼人,令其身中增益寿命。是地精气充溢因缘,行者身中得色、得力、得念、得喜、得精进、得大智慧。”</p><p>佛言:“善哉!善哉!汝大檀越能发是心,真是<a href=\"/remen/fozi.html\" class=\"keylink\" target=\"_blank\">佛子</a>,从佛口生,从法化生!与如是食益于彼身,此福因缘速于大乘成就满足。”</p><p>尔时,众中有大德天,复从座起前白佛言:“世尊,若有如是法行比丘佛弟子等,彼诸檀越,或以种种金、银、宝珠、种种资生、种种谷米具足供给。若诸弟子如佛所说不净观法,乃至寂灭三昧空门如是系念,从于初夜至中后夜坐卧行立,如是念法心无外缘。彼诸檀越为营寺舍,或造一屋,或一树林,或复衣食、坐卧、床铺、病患汤药、种种资生常供给之,彼得如是无乏少已,身得安隐无有忧愁,心常欢喜,得好<a href=\"/remen/futian.html\" class=\"keylink\" target=\"_blank\">福田</a>成就法器。如是施已,当来之世得大果报,深心乐法,不生恶道,不造恶法。我如是护彼人,即得修慈悲心,如是种种胜妙善根增长不减。”</p><p>佛言:“善哉!善哉!大檀越,此是汝等精进之心,于大乘中速能增长福德之力!”</p><p>尔时,众中金刚力士复白佛言:“世尊如来说此大集经已,诸大檀越并眷属众,各各发心护持佛法利益众生。彼因缘故,此娑婆界佛刹之中,法母照曜增进光明。”</p><p>尔时,<a href=\"/remen/mile.html\" class=\"keylink\" target=\"_blank\">弥勒</a>菩萨摩诃萨,为欲利益于未来故,即于众中问金刚力士言:“善男子,何者为虚空之法?此可见不?若不可见,此事云何?”又复问言:“何者名为诸法和合?”</p><p>金刚力士报弥勒言:“实际之岸不可见故,此和合法亦不可见。”</p><p>弥勒又问:“善男子,何者名为真实虚空不和合法?”</p><p>金刚力士报弥勒言:“彼中无异。”</p><p>弥勒又问:“善男子,何者名为虚空之法?何者名为不和合法?”</p><p>金刚力士报弥勒言:“不动不生法界入事,是故不异。”</p><p>弥勒又问:“善男子,云何名为有为无为、漏无漏法?”</p><p>金刚力士报弥勒言:“如本真实如是如如性无有异,漏无漏法虚空和合是故不异。”</p><p>弥勒又问:“善男子,何者名为真实如如漏无漏法?”</p><p>金刚力士报弥勒言:“虚空合故真实如如,非是漏法,非无漏法。”</p><p>弥勒又问:“善男子,何者名为虚空和合法?”</p><p>金刚力士报弥勒言:“一切诸法离于障碍,和合故空非集非散。何以故?体性不失故。而彼空中亦不可得物及空故,故名空法。善男子,一切法中此方便故,当知一切如如体性,体性本来是空故空;如是万法和合故空,想离想故,此空非想,非想亦空。何以故?如是一切和合法空不可说故,一切诸法体性尔故。此如是法非沙门造,非罗汉造,非辟支佛造,非菩萨造,非如来造,如是如是真实如如、漏无漏法一切皆空,和合法故,非相离故,非异法故,弥勒菩萨如是当知。”</p><p>尔时,金刚力士说是法已,无量众生曾于过去学空来者,一切恶业悉皆除尽远尘离垢,于诸法中得法眼净。九十二那由他众生,于此法中发阿耨多罗三藐三菩提心。无量众生亦得住于不退转道,究竟阿耨多罗三藐三菩提。</p></div>"
},{
    "title": "第七卷 大乘大方等日藏经",
    "author": "连提耶舍 译",
    "html": "<div class=\"B1_text\"><p>第七卷 大乘大方等日藏经</p><p>佛现<a href=\"/remen/shentong.html\" class=\"keylink\" target=\"_blank\">神通</a>品第七</p><p>尔时,频婆娑罗王闻佛说此不净观法,一切大众各欲护持,踊跃<a href=\"/remen/huanxi.html\" class=\"keylink\" target=\"_blank\">欢喜</a>,即从座起前白佛言:“<a href=\"/remen/shizun.html\" class=\"keylink\" target=\"_blank\">世尊</a>,如是法门福德最胜,不可思议!今此国土<a href=\"/remen/suoposhijie.html\" class=\"keylink\" target=\"_blank\">娑婆世界</a>佛刹之中,无量诸大菩萨摩诃萨,所可成就光明妙色,我从本来初未曾见,初未曾闻。世尊,是菩萨光悉能遍照<a href=\"/remen/daqianshijie.html\" class=\"keylink\" target=\"_blank\">大千世界</a>乃至有顶亦皆充满。我今眼中不睹余色,但见于此娑婆世界佛刹之中乃至大小诸铁围山悉满光明。世尊,如是菩萨摩诃萨等,若得近于阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>者,其光云何?如来入于<a href=\"/remen/sanmei.html\" class=\"keylink\" target=\"_blank\">三昧</a>所,放光明相复云何?如来光明,我得见不?缘彼光明,复得见于其余佛刹种种妙好奇特事不?”</p><p>佛言:“如是,如是,大王,若有菩萨成就无上菩提道者,其光能照十方世界。何以故?能于如来境界之中,行大福德<a href=\"/remen/zhuangyan.html\" class=\"keylink\" target=\"_blank\">庄严</a>力故;于过去世菩萨行中,成就具足大福德力庄严法故;一切菩萨<a href=\"/remen/xiuxing.html\" class=\"keylink\" target=\"_blank\">修行</a>善根多增长故;具无量福生于佛家,亲近无上菩提道故;毕竟无上菩提妙道,于不可宣说如来智力奋迅,远离一切障碍,佛境界中胜疾智故;入佛<a href=\"/remen/zhihui.html\" class=\"keylink\" target=\"_blank\">智慧</a><a href=\"/remen/zhengfa.html\" class=\"keylink\" target=\"_blank\">正法</a>果故;分别过去<a href=\"/remen/wuliangjie.html\" class=\"keylink\" target=\"_blank\">无量劫</a>来,无边<a href=\"/remen/fofa.html\" class=\"keylink\" target=\"_blank\">佛法</a>境界依故;此地最胜转妙法轮,一切<a href=\"/remen/zizai.html\" class=\"keylink\" target=\"_blank\">自在</a>所可得身,如是福德无挂碍故;获得清净真实法故;所可修习到<a href=\"/remen/bian.html\" class=\"keylink\" target=\"_blank\">彼岸</a>故;未来世业已得尽故;通达一切<a href=\"/remen/zhongsheng.html\" class=\"keylink\" target=\"_blank\">众生</a>善根,永断一切<a href=\"/remen/fannao.html\" class=\"keylink\" target=\"_blank\">烦恼</a>习故;离于障碍住佛界中,是故光明悉能遍照十方世界。大王,如是随佛<a href=\"/remen/gongde.html\" class=\"keylink\" target=\"_blank\">功德</a>光明力故,亦能睹见一切十方无量无数阿僧祇佛。”</p><p>王言:“世尊,我今欲见如是十方无量无数阿僧祇佛,并诸菩萨摩诃萨及声闻众。”</p><p>时,频婆娑罗王随从眷属有无量亿诸众生等,异口同音复白佛言:“如是,世尊,亦愿如来示现我等诸佛境界过去所行福德庄严离障碍事,我等见已发欢喜心。”</p><p>尔时,世尊告阿若憍陈如:“汝等大众在家<a href=\"/remen/chujia.html\" class=\"keylink\" target=\"_blank\">出家</a>声闻<a href=\"/remen/dizi.html\" class=\"keylink\" target=\"_blank\">弟子</a>,皆各系念深心思惟,以自善根力入于<a href=\"/remen/chanding.html\" class=\"keylink\" target=\"_blank\">禅定</a>。我于今者亦欲入于如来三昧。”</p><p>当于尔时,此佛刹中天、龙、夜叉乃至一切人及非人,或有见<a href=\"/remen/sidi.html\" class=\"keylink\" target=\"_blank\">四谛</a>者,或有得顺忍者,或于三乘得不退者。如是众生皆结跏坐亦入禅定,复有众生于<a href=\"/remen/sanbao.html\" class=\"keylink\" target=\"_blank\">三宝</a>中得信敬心,亦复如是入于禅定。</p><p>尔时,世尊即入一切如来境界日月三昧,行智广大悉能遍覆一切<a href=\"/remen/xukong.html\" class=\"keylink\" target=\"_blank\">虚空</a>,能令一切智慧众生皆生欢喜。如是三昧不可计量、不可睹见,非诸声闻及辟支佛乃至十方恒河沙等补处菩萨之所能知,唯佛如来乃能得之,是名如来境界三昧。如来如是入三昧已,此娑婆世界三千大千百亿四天下、百亿须弥山、百亿日月乃至百亿诸有顶天,皆悉影现入<a href=\"/remen/foshen.html\" class=\"keylink\" target=\"_blank\">佛身</a>中;如是娑婆世界一切佛刹入佛身已,其中所有一切众生<a href=\"/remen/diyu.html\" class=\"keylink\" target=\"_blank\">地狱</a>、饿鬼及以畜生、或天、或人,彼诸众生或身或心,有苦受者皆得除灭,一切自在悉生欢喜,譬如<a href=\"/remen/biqiu.html\" class=\"keylink\" target=\"_blank\">比丘</a>入第三禅得具足乐。尔时,一切诸大菩萨摩诃萨众,先在座中入三昧者皆从定起,从定起已见<a href=\"/remen/foguang.html\" class=\"keylink\" target=\"_blank\">佛光</a>明,见光明已自所有光寻灭不现。如是声闻及<a href=\"/remen/fodizi.html\" class=\"keylink\" target=\"_blank\">佛弟子</a>,乃至一切诸<a href=\"/remen/tianren.html\" class=\"keylink\" target=\"_blank\">天人</a>众入禅定者各各皆起,彼诸大众身心得乐,譬如比丘入第三禅。尔时,一切无量众生生大欢喜,踊跃无量,不可思议未曾闻见。又其六根一切清净现佛身中,或坐或行,或住或卧。复见如来一一毛孔出无量光,譬如十方恒河沙等日月光明,亦如一切恒河沙等大摩尼珠,亦如恒河沙等十地菩萨摩诃萨众一时普放大焰光明,如是光明悉能遍照十方佛土。如是如来一一毛孔所出光明,处处皆满,于十方刹最为殊胜。</p><p>尔时,十方一切诸佛,于其刹中自在而住,各为大众异口同音,称赞我名说于此偈:</p><p>“汝观具足功德满,怜彼一切诸众生,</p><p>智慧大力能拔除,释迦如来胜中最。</p><p>慈悲心故放此光,一切佛刹皆充满,</p><p>又愍是诸众生故,令其悉现于身中。</p><p>一一佛刹满光明,众生见者皆欢喜,</p><p><a href=\"/remen/faxin.html\" class=\"keylink\" target=\"_blank\">发心</a>清净悉牢固,得胜无上实菩提。</p><p>汝等若有得神通,一切宜应急疾往,</p><p>恭敬接足稽首礼,释迦师子最胜尊。</p><p>若有未得神通者,向彼低头遥<a href=\"/remen/libai.html\" class=\"keylink\" target=\"_blank\">礼拜</a>,</p><p>速起菩提真智念,得见牟尼正觉身。”</p><p>尔时,十方一切诸佛各于其国说如是偈,慈悲<a href=\"/remen/jiaohua.html\" class=\"keylink\" target=\"_blank\">教化</a>诸众生故。又以如来过去修行,愿力庄严具足满故。彼诸佛刹一一如来,亦有无量恒河沙等诸大菩萨摩诃萨众并大弟子声闻比丘,复有无量亿恒河沙诸天及龙、夜叉、乾闼婆、阿修罗、迦楼罗、紧陀罗、摩睺罗伽等,无量大众围绕彼佛,各乘神通俱来诣此娑婆世界。到此刹已向于如来,头面接足右绕三匝,右绕毕已各赍持来一切所有种种宝物、种种宝衣、种种<a href=\"/remen/jiasha.html\" class=\"keylink\" target=\"_blank\">袈裟</a>、种种璎珞、种种幡盖、种种杂华、种种熏香、种种涂香、种种音乐、种种赞叹、种种歌舞<a href=\"/remen/gongyang.html\" class=\"keylink\" target=\"_blank\">供养</a>如来,设供养已与其眷属各还所住。时诸众生在娑婆界佛身中者,皆悉见之,见已欢喜,复受无量无边快乐。又诸众生得见十方一切诸佛,于其刹土坐金刚座而演<a href=\"/remen/shuofa.html\" class=\"keylink\" target=\"_blank\">说法</a>。又见诸佛各各刹中于自坐处,为诸众生说此世界释迦如来一切功德,有大名称、大智慧力,福德庄严,具大<a href=\"/remen/jingjin.html\" class=\"keylink\" target=\"_blank\">精进</a>、大慈悲力教化众生。彼诸刹中无量阿僧祇恒河沙等众生,发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>,于自刹中得受记别;无量众生于缘觉乘得受记别;彼诸大众亦见此土一切众生入于佛身,亦得如是受于记别。其中众生或有受乐、或有受苦,一切皆现释迦如来身内住止。若空五浊佛刹众生得见如来,及见十方无量无数说法诸佛,一一如来各有无量无数众生恭敬围绕,见已起大爱敬生欢喜心,彼诸众生一切身中所有恶受悉得除舍安隐快乐。若不空五浊刹者,十地菩萨摩诃萨等教化众生故,随何刹中得见于佛,见已生信,得<a href=\"/remen/xinxing1.html\" class=\"keylink\" target=\"_blank\">信心</a>已听受妙法。彼诸菩萨各于彼处化作佛身,以一音声满一切刹,各各异口同说偈言:</p><p>“十方诸佛同一乘,成就善根故来此,</p><p>离佛及余菩萨众,更无如是大德人。</p><p>汝等一一诸众生,速发菩提无上道,</p><p>若不勇猛勤精进,<a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/kuhai.html\" class=\"keylink\" target=\"_blank\">苦海</a>无出期。</p><p>汝等宜应一切来,速随于我相逐往,</p><p>供养人中释师子,<a href=\"/remen/dl.html\" class=\"keylink\" target=\"_blank\">顶礼</a>右绕彼世尊。”</p><p>时诸菩萨摩诃萨等,化作佛身说此偈已,各与无量无边恒河沙数得神通力一切众生,俱来诣此见释迦牟尼佛,见已右绕三匝,绕已各持赍来种种宝物、种种宝衣、种种音声、种种歌舞,以用供养释迦如来。供养毕已悉发阿耨多罗三藐三菩提心,或有众生于辟支佛乘而发愿者,如是悉得不退转道。彼诸众生又皆各各得种种忍、种种陀罗尼、种种善根,得已各还本刹。或有菩萨化作辟支佛身,或复化作阿罗汉身,或复化作梵天王身,或复化作帝释天身,或复化作四天王身,或复化作那罗延身,或复化作摩醯首罗,或复化作自在天身,或复化作星宿天身,或复化作阿修罗身,或复化作转轮圣王,如是种种龙身、鬼身,随所在处佛刹之中。若有众生乐见阿罗汉身,见罗汉已欢喜受法;彼诸菩萨摩诃萨等,为欲教化诸众生故,即于彼中作罗汉身,为彼众生说种种法。彼诸众生见大光明及释迦佛,得见佛已心中爱敬生大欢喜,具足六根满一切愿,恶业皆尽悉乐受生。又彼菩萨摩诃萨等,于佛刹中化作如是阿罗汉身,说法教化大福德聚,具足成就善根力故,能以一音遍一切刹,作诸言辞说如是偈:</p><p>“众生久处流转中,愚痴不知出要道,</p><p>以诸种种罪业故,得此<a href=\"/remen/shengsi.html\" class=\"keylink\" target=\"_blank\">生死</a>苦恼身。</p><p>是故应速舍恶心,邪见颠倒诸烦恼,</p><p>早度有流到彼岸,云何汝等不觉知?</p><p>难见导师今已见,难得人身今已得,</p><p>难遇善友今逢值,难闻正法今得闻,</p><p>是故汝等应至心,速发无上菩提道,</p><p>出离一切生死狱,证佛微妙功德身。</p><p>若能永离两种邪,所谓断常等二见,</p><p>知于一切行<a href=\"/remen/wuwo.html\" class=\"keylink\" target=\"_blank\">无我</a>,如是名入正观门。</p><p>爱行取入有于生,智水洗除悉令净,</p><p>同共往诣娑婆国,恭敬供养释师子。”</p><p>时诸菩萨摩诃萨等,如是化作阿罗汉身,说此偈已,与于无量恒河沙等得神通力一切众生,俱共发引来到此刹。到已头面顶礼释迦牟尼如来并其眷属,恭敬围绕三匝佛已,出所赍来种种宝物、种种宝衣、种种袈裟、种种璎珞、种种伞盖、种种幢幡、种种宝华、种种宝香、种种音乐偈赞歌舞,以用供养释迦如来。供养毕已各还自刹,到自刹已坐于自座,各为于己众称杨赞说释迦如来,作如是言:“释迦如来,怜愍教化一切众生,能与众生一切利益。”</p><p>是诸菩萨各自众中如是称说,彼众闻已悉皆赞叹释迦如来,既赞叹已无量无数阿僧祇众生,发阿耨多罗三藐三菩提心,或复有于辟支佛乘而发心者,或复有于声闻乘中而发心者,各各乘中得不退道。有得种种陀罗尼忍、种种善根,亦见此土娑婆佛刹诸众生等入释迦如来身中。是诸众生见此不可思议神德变已,无量阿僧祗恒河沙等众生,皆发阿耨多罗三藐三菩提心。其中或有发声闻、辟支<a href=\"/remen/foxin.html\" class=\"keylink\" target=\"_blank\">佛心</a>者,各于自乘得不退转。或有作于转轮圣王微妙之身得受记别。</p><p>魔王波旬品第八之一</p><p>尔时,欲界魔王波旬,悉见一切娑婆国土所有众生及诸天宫合家眷属在佛身中。时,魔波旬见已,悲泣涕泪横流,心大懊恼遍身汗出,啼哭失声称怨大唤,或起或立或坐或行,入出家居东西狂走,频申欠呿怖惧慞惶,愤叹长歔喘息粗短,合眼张口吐舌舐身,露背现胸申臂缩脚,摇动头项索手揩摩,种种施为受大苦恼;乃至一切魔之眷属,心内愁忧亦复如是。</p><p>时,魔波旬有一军主,名戒依止,见王身心如是煎迫,说偈问言:</p><p>“何故愁恼独行住,唱唤驰走似颠狂,</p><p>出入家居心不安?如是<a href=\"/remen/yinyuan1.html\" class=\"keylink\" target=\"_blank\">因缘</a>愿王说。”</p><p>时,魔波旬闻是语已,倍更懊恼啼哭雨泪,说偈答言:</p><p>“我今身体汗遍流,心中分裂如刀割,</p><p>啼哭眼中泪如血,为睹瞿昙现变通。</p><p>其形广大无有边,刹土悉皆居腹内,</p><p>我失臣民及眷属,境界宫殿悉空虚。</p><p>复有十方大众来,充满于此娑婆界,</p><p>各设无边大供养,礼拜围绕或往还。</p><p>令我自在无威力,伴侣眷属归于彼,</p><p>如来有是大神力,云何令我心不愁?”</p><p>时,戒依止大魔军主,为于波旬复说偈言:</p><p>“我所统领诸军众,强壮勇健实难当,</p><p>刀轮奋击拟如来,须臾破身令粉碎。”</p><p>时,魔波旬说偈答言:</p><p>“我等诸军及眷属,久已归依佛世尊,</p><p>设欲自<a href=\"/remen/wangsheng.html\" class=\"keylink\" target=\"_blank\">往生</a>恶心,即见项边带枷锁。”</p><p>时,戒依止大魔军主,复说偈言:</p><p>“我今多设诸方便,诱诳于彼恶怨家,</p><p>诈现亲善作知识,得便然后当摧灭。”</p><p>时,魔波旬说偈答言:</p><p>“若我发起毒恶心,如是方便欲毁佛,</p><p>即见死尸系颈下,如是臭恶难可看。”</p><p>时,戒依止大魔军主,复说偈言:</p><p>“一切欲界属于魔,唯有天人信归佛,</p><p>诸恶毒龙亦王领,愿敕速害瞿昙身。”</p><p>时,魔波旬复说偈答:</p><p>“若审知龙有力能,我已荒迷汝自敕;</p><p>若实能坏瞿昙者,我还得土复本心。”</p><p>尔时,戒依止大魔军主即自念言:“<a href=\"/remen/shijian.html\" class=\"keylink\" target=\"_blank\">世间</a>难摧谓三种毒:一者、天魔,二者、恶龙,三者、得定五通仙人。我今魔宫已被破坏,唯龙境界牢固,光明照耀海中,威力自在,眷属围绕不可思议。龙既属魔,其余兵众悉皆统领,今当为王约敕,速往坏彼瞿昙。”</p><p>魔波旬言:“善哉!善哉!智慧军主汝可疾去,到彼龙宫如是切敕,早与瞿昙共相斗战。”</p><p>时,戒依止大魔军主,辞王毕已即自举手,普告无量百千军众唱如是言:“汝等宜应速整衣钾!我今欲往彼龙王宫,令诸恶龙兴发毒风,害瞿昙命使令破碎。”</p><p>如是说已,一切军众悉不能动。其戒依止军众及身既不得前,眼中泪出,身毛皆竖,合掌向魔波旬说言:“我等今者不能得去!<a href=\"/remen/shamen.html\" class=\"keylink\" target=\"_blank\">沙门</a>瞿昙奸伪多幻,知我等家系缚于我,令我身内一切火燃焦沸热恼犹如汤煮。我今如是力不自在,云何复欲假力于他?”</p><p>时,魔波旬倍更懊恼忧愁不乐,令戒依止具以上事宣告诸龙:“汝当为我坏瞿昙身。”</p><p>时,诸恶龙将欲飞空而不能去,语戒依止:“敬奉来命,欲往毁坏。”适生此心便不得往。</p><p>时,戒依止即生恐怖作如是念:“若我今者现魔大力,令诸恶龙心生瞋忿,以瞋忿故则能破坏瞿昙之身。”</p><p>时,魔波旬及戒依止,化龙宫内作诸蚊虻蝇疽、毒虫、死尸、人粪,臭处狼藉充满其中。诸龙见已,于自宫室心不甘乐,作是念言:“是谁化作此恶物也?”虽复思念莫知谁为。</p><p>尔时,一切四天下中,诸大龙王及其男女大小眷属悉生瞋忿,即出宫殿至须弥下佉罗坻山。其山平坦,于山顶头有大<a href=\"/remen/shengren.html\" class=\"keylink\" target=\"_blank\">圣人</a>先所居住。彼山周匝纵广正等四万由旬,一切庄严纯是七宝。乃至难陀、优婆难陀龙王,亦与无量百千眷属,舍自住宫往佉罗坻大圣人处请求救济。彼龙奋身如须弥山,即到彼已其身皆小犹如铜筋,虽如是知不能得语,各各自说我等欲往而不能动,即大忧愁瞋忿停坐。</p><p>尔时,复有娑伽罗龙王,亦与无量亿那由他百千眷属。如是伊罗钵龙王,如是善住龙王,如是德叉迦龙王,如是阿那婆达多龙王,如是目真邻陀龙王,如是海德龙王,如是婆娄那龙王,如是大德龙王,如是那吒达都龙王,如是阿钵罗逻龙王,如是山德龙王,如是牛头龙王,如是阿蓝浮龙王,如是伊罗钵多龙王,如是郁车伽臂龙王,如是婆罗那那龙王,如是斯罗摩罗龙王,如是迦迦吒行龙王,如是稽罗绮龙王,如是水行龙王,如是安阇那殊致龙王,如是迦那迦宾阇那龙王,如是奢俱奢伏绮龙王,乃至闭眼龙王,乃至白象腋龙王,乃至天利龙王,乃至天婆婆遮罗龙王,乃至天迦龙王,乃至伊罗口龙王,乃至天眼赤龙王,乃至端正龙王,乃至光行龙王,乃至此间阎浮提地八十六千诸大龙王。时彼一切一一龙王,各有无量百千眷属悉皆来诣此圣人处请求救济。如是乃至八十四万诸海洲中,一一海洲则有无量亿那由他百千诸龙,各舍宫宅为救济故来佉罗坻大圣处。如是郁单罗拘卢洲中,鼻担比龙王、大遍龙王,彼二龙王各与无量亿那由他百千诸龙眷属围绕,请求救济故来到此圣人住处。如是弗婆毗提洲中,苏摩娄叉龙王、婆斯目叉龙王,彼二龙王亦与无量亿那由他百千诸眷属围绕,悉来到此求于救济。如是瞿耶尼洲中,曷赖多那龙王、瞿波罗婆龙王,彼二龙王亦与无量亿那由他百千诸龙眷属围绕前后随从,为求救济故来到此大圣人处。</p><p>尔时,复有此四天下八万四千一切洲中,所有诸龙卵生、胎生、湿生、化生,如是诸龙如在生处,龙妇、龙男、龙女、龙子,为救济故一切悉来此大圣人牟尼处所,到已一切皆得小身譬如铜筋。彼龙瞋忿各作是念:“我等本身如须弥山,今者云何如是细小?”</p><p>时,魔波旬见于诸龙,皆来入此牟尼处所悉受小身;见已,波旬心中懊恼,亦生瞋忿怖畏不安,语其众军及眷属言:“汝等看此一切诸龙,以我力故变其宫殿,化作一切蚊虻毒蝇及余臭恶种种粪秽,皆舍自家来诣大山圣人处所,悉失势力无复自在,不能毁坏沙门瞿昙。”</p><p>时,戒依止大魔军主白波旬言:“大王莫愁,愿听我语。如是诸龙受此身者,非是沙门瞿昙所化。龙自集会一处戏笑作于是身,望得方便害彼释子。”</p><p>魔波旬言:“如是者善,汝可速去听问彼龙:‘说何语言,作何方便,可得令彼沙门瞿昙破坏离散?’若得碎者,我境界胜,龙宫亦全。”</p><p>时,戒依止大魔军主,前后导从百千万众欲往彼山,发于自家乘空而进。</p><p>尔时,世尊宣扬过去一切诸愿,通达显示究竟无余。一切圣人现在世者,一切牟尼处所作证,一切众生教化毕了,一切诸佛眷属家生,奋迅境界皆已示现。一切菩萨摩诃萨众,所得<a href=\"/remen/shouming.html\" class=\"keylink\" target=\"_blank\">寿命</a>一种无差。一切天、龙、夜叉、罗刹人及非人,得见一切诸佛刹土,光明遍照种种庄严心皆欢喜。十方一切余佛刹中,此刹光明最胜巍巍,福德因缘得此殊胜。余佛刹中一切五道皆来此刹,供养礼拜释迦如来。</p><p>是时佛神力故,此娑婆界及十方佛土一切众生入佛身内。如是神通,诸佛境界三摩提力。彼诸众生见佛身光,出过十方一切诸佛世界,普皆充满照曜殊特能蔽余光,于自坐处作如是说:“释迦如来不可思议未曾闻见!”彼诸菩萨如是说已,各以种种华香、宝衣、袈裟、缨络、种种音乐供养如来,供养毕已无量百千右绕礼拜悉皆退坐。时,此大众一切天、龙、夜叉、罗刹、阿修罗、迦娄罗、紧陀罗、摩睺罗伽、鸠槃荼、薜荔多、毗舍遮、富单那、迦吒富单那,乃至一切人及非人,亦设种种供养,如前作礼右绕毕,皆退坐如是听法。</p><p>时,戒依止大魔军主,将领眷属在于阎浮地上游行。尔时,如来在众中坐,示现常身安然不动。大魔军主见已念言:“沙门瞿昙示现大身,今复本形在摩伽陀国端坐不异,或能见我大魔军众,怖畏失力无复神通。”</p><p>彼戒依止大魔军主复作是念:“沙门瞿昙多诸巧慧,或能于我欲生恶心。我今先当到瞿昙所,看彼道术方便因缘,试共谈论观其诈伪。”</p><p>时,戒依止大魔军主,眷属围绕前至佛所,对如来立而说偈言:</p><p>“未能度脱于自身,生死海中得出离,</p><p>何以诳他众生类,云我安汝置<a href=\"/remen/niepan.html\" class=\"keylink\" target=\"_blank\">涅槃</a>?”</p><p>尔时,如来答戒依止大魔军主,而说偈言:</p><p>“我久<a href=\"/remen/chaodu.html\" class=\"keylink\" target=\"_blank\">超度</a>流转海,更不生于诸有中,</p><p>慈悲愍念诸群生,是故说于出要道。</p><p>汝于往昔无数劫,已发最胜菩提心,</p><p>值遇燃灯佛世尊,修行<a href=\"/remen/bushi.html\" class=\"keylink\" target=\"_blank\">布施</a>及持戒。</p><p>如是过去亿千佛,悉已恭敬曾供养,</p><p>当得于此清净乘,我今决定授汝记。</p><p>未来<a href=\"/remen/chengfo.html\" class=\"keylink\" target=\"_blank\">成佛</a>还如我,云何乃说诳众生?</p><p>我今施汝智慧眼,可念前生行本末。”</p><p>时戒依止魔军主,即得<a href=\"/remen/suming.html\" class=\"keylink\" target=\"_blank\">宿命</a>识往身,</p><p>头陀苦节习于禅,业果福德皆明了。</p><p>时,戒依止大魔军主闻此偈已,念彼过去福德因缘,对于如来五体布地,眼中泪出,长跪合掌作如是言:“如来世尊,我大懊悔!我大惭愧!如大痴人,如迷如醉,如著鬼癫!我念过去经一阿僧祇劫,大精进力发阿耨多罗三藐三菩提心,行<a href=\"/remen/liuboluomi.html\" class=\"keylink\" target=\"_blank\">六波罗蜜</a>,修习圣道作诸福德,值佛现在种种供养,听受妙法发弘誓愿。乃至迦葉如来法中,有一比丘说声闻法,有大乘人说菩萨法,我于尔时心错口恶谤此说人,言是魔语或魔眷属,大乘人边说小乘过。如是恶口说因缘故,我于彼中,迦葉如来不授我记得阿耨多罗三藐三菩提。以彼恶口罪业因缘,我于彼死魔界中生,受是身来已经五十七亿千岁。世尊,我宁更历六百千年受地狱苦,终不一念失阿耨多罗三藐三菩提心,何况退于四梵行念?第一第二如是<a href=\"/remen/chanhui.html\" class=\"keylink\" target=\"_blank\">忏悔</a>,乃至第三如是忏悔,并余眷属亦复如是。又过去世流转际中,如是当来于生死海及在地狱,终不暂退阿耨多罗三藐三菩提心。”</p><p>佛言:“军主,善哉!善哉!善男子,若复有人,燃于大灯如须弥山,并七宝物于无量世供养诸佛,是福德聚不如有人至心慈悲发菩提心。何以故?发是心者乃是供养十方诸佛,彼过去福此最为胜。汝善男子,今尽此罪更莫余念,生死<a href=\"/remen/wuyin.html\" class=\"keylink\" target=\"_blank\">五阴</a>一切有中得导师身。”</p><p>尔时,戒依止菩萨摩诃萨,即于坐处得法顺忍,从座而起,头面作礼绕佛三匝,即脱身上无价宝衣真珠璎珞供养如来;脱布施已,说偈问言:</p><p>“菩萨云何修诸法,达了一切悉皆空,</p><p>观察世间如水泡,能尽诸有无明缚,</p><p>一切恶见性非实,得胜无生顺忍心,</p><p>常于菩提道中行,能令众生得<a href=\"/remen/jietuo.html\" class=\"keylink\" target=\"_blank\">解脱</a>?”</p><p>尔时,世尊答戒依止而说偈言:</p><p>“不动如山四种心,智慧之人乃能有,</p><p>无量亿劫受诸苦,为愍一切诸众生。</p><p>佛说禁戒坚固持,乃至不破如一点,</p><p>一切三世佛正法,具足<a href=\"/remen/yuanman.html\" class=\"keylink\" target=\"_blank\">圆满</a>悉能行。”</p><p>尔时,八万四千魔军及戒依止菩萨眷属,闻戒依止得授记已心大欢喜,即于佛前至心悔过,一切皆发阿耨多罗三藐三菩提心。此菩提心名为三昧顺菩提心,得此心已欢喜踊跃,各各脱衣以用布施,布施已坐。</p><p>尔时,波旬见其军主并及眷属已归依佛,心生瞋忿苦恼不安,更大怖畏作如是言:“我今得出沙门腹中,复失眷属未知几人,于此得出作佛弟子有几人在。速闭城门,莫放一人令其出外,自魔境界安隐住止。”</p><p>尔时,世尊更为彼魔大众眷属说三种梵行,所谓众生攀缘、法攀缘、离攀缘,如虚空眼品中说。</p><p>尔时,一切诸天龙王,悉皆集会佉罗坻山牟尼圣人处所中住。彼一切龙各见自形,小如铜筋欲动不能,游行绝望思念旧体,懊恼细身宛转彼中,不得自在怖畏毛竖,一切相与向难陀、跋难陀王边,礼拜作如是言:“大王,我龙国土,今者所有蚊虻苍蝇、毒虫粪秽种种不净,皆是瞿昙之所为也。是故我等皆舍宫宅,来到此间求觅救济。又不能得离于小身及以怖畏。若能归依佛世尊者可得免脱。”</p><p>是时,难陀、跋难陀龙王,作如是言:“沙门瞿昙多诸方便种种幻术,能内一切娑婆佛刹安置身中。于我龙家亦复化作一切诸恶,令我怖畏来此求救。今者沙门自失势力,无复方便神通道术,身今如本坐旧座中,岂能救我?如是小身既造此狱,安置于我皆不得去,何能救济令无怖畏?一切诸龙系属波旬,欲界自在;唯有魔力,今可礼拜求出此难,各各还家安隐而住。”</p><p>尔时,伊罗婆龙王复作是言:“汝等诸龙莫生懊恼。何以故?沙门瞿昙已能降伏魔之眷属,群臣人民作于弟子。唯魔王在丧失本心及其神力,云何当能救济汝等?”</p><p>时,诸龙王闻伊罗婆如是说已,或有礼拜四天王者,或有礼拜帝释天者,或有礼拜须夜摩天,或有礼拜删兜率陀,或有礼拜化乐天者,或有礼拜他化自在,或有礼拜大梵天者。尔时,娑伽罗龙王,复语一切诸龙王言:“汝等不见彼诸天王、人及非人圣贤杂类,礼拜供养沙门瞿昙而归依耶?”</p><p>尔时,诸龙即复归依其余仙圣。时彼山顶有六圣人:第一名苏尸摩,第二名那筹,第三名阿收求多,第四名毗梨呵,第五名婆揭蒱,第六名殊致阿罗娑。彼一切龙,或有归于苏尸摩边作礼拜者,或有归依于那筹者,或有礼拜阿收求多,或有礼拜毗梨呵者,或有归依婆揭蒱者,或有归依殊致罗娑。彼一切龙,皆悉归命此六圣人请求救济。是六圣人得五神通,悉各在于雪山边住。彼五圣人皆在殊致罗娑菩萨摩诃萨大圣人所听于正法。</p><p>时,殊致罗娑菩萨亦以种种无量言辞,赞叹释迦如来神德。时,五圣人悉闻一切龙王哭声,求乞救济闻已即起,白殊致罗娑菩萨摩诃萨言:“大德,颇闻彼龙啼哭号啕求救声不?”</p><p>答言:“已闻。”</p><p>“大士,今圣人处,一切诸龙大懊恼心,我等闻知尚欲往救,况大德乎!唯愿慈悲往至彼所,救一切龙与其解脱。”</p><p>时,殊致罗娑大圣人言:“汝等可往,我未及去。所以者何?此中大天、龙王、夜叉,百千万众今对我坐,问离障碍四梵行法,彼心欢喜听我所说。”</p><p>时,五圣人礼彼殊致罗娑大士三匝绕已,以神通力飞腾虚空,到佉罗坁大山顶头牟尼圣人处所。</p><p>尔时,彼处一切龙王,见五圣人心生欢喜,恭敬礼拜作如是言:“汝等大仙福德之人,智慧方便一切庄严,于苦恼中已到彼岸,愿救济我出恶狱中令得解脱。”</p><p>彼五圣人如是答言:“我等不能救济汝等。所以者何?现今雪山有大菩萨名殊致罗娑,诸圣人中最大智慧、大解方便。彼菩萨能与汝解脱,汝可一心求哀劝请。”</p><p>诸龙闻已,如是异身同共合掌,遥向殊致罗娑圣人,恭敬礼拜皆唱是言:“大德圣人,愿救济我,愿怜愍我。”</p><p>尔时,殊致罗娑菩萨摩诃萨,闻彼龙王唱救济声,即与大天、紧那罗等,夜叉、罗刹百千万人前后围绕,以神通力发于雪山乘空而往,到佉罗坻山顶。</p><p>时,诸龙王见彼圣人,各各恭敬合掌礼拜,一心同声作如是言:“大仙圣人愿救济我,于此狱中与我解脱,令我自身及以眷属,安隐还家离诸苦恼。”</p><p>尔时,殊致罗娑菩萨善解方便知世因缘,欲为诸龙说星宿法:“星宿法者,各有度数和合时节,合时则易,不合则难,时节未合不得解脱。谛听次第,我当为汝分别解说。今此月者名奢婆拏,星宿名为富那婆薮,富那婆薮属此五月,此月复系属于日天。汝诸龙王,与此星辰时未和合。”</p><p>尔时,娑伽罗龙王白殊致罗娑菩萨言:“大士,是星宿者本谁所说?谁作大星?谁作小星?谁作日月?何日之中?何星在先?于虚空中复谁安置三十日月十二月年?云何为时?系属何处?姓何字谁?何善何恶?何食何施?若为是昼,若为是夜,日月星宿复若为行,何者名为月初一日?何者满月?若为时节,若为行度,一一各几复若为停?几许时行?何者是轻?何者是重?何者是合?何者非合?云何力多?云何力少?云何名为日前后行?上行几影?下行几影?影有几步名曰为转初转?云何月北月南?云何次第?大士,汝于诸圣第一最尊,愿愍我龙具足解说,我等闻已脱苦奉行。”</p><p>尔时,殊致罗娑菩萨告诸龙言:“大王,过去世时,此贤劫初有一大城名曰瞻波,彼中人民和合炽盛。有一天子名大三摩多,端正少双,才智聪明,正法行化,常乐寂静不著世荣,为诸人民之所宗仰,恭敬礼拜而侍卫之。彼三摩多,清净慈悲,愍念众生犹如赤子,不乐爱染常自洁身。王有夫人,多贪<a href=\"/remen/seyu.html\" class=\"keylink\" target=\"_blank\">色欲</a>。王既不幸无处遂心,曾于一时游戏园苑,独在林下止息自娱,见驴命群根相出现,欲心发动脱衣就之,驴见即交遂成胎藏。月满生子头耳口眼悉皆似驴,唯身类人而复粗涩,骔毛被体与畜无殊。夫人见之心惊怖畏,即便委弃投于屏中,以福力故处空不坠。</p><p>“时有罗刹妇名曰驴神,见儿不污念言福子,遂于空中接取洗持,将往雪山乳哺畜养,犹如己子等无有异,及至长成教服仙药,与天童子日夜共游。复有大天亦来爱护此儿,饮食甘果药草身体转异,福德庄严大光照耀。如是天众同共称美,号为佉卢虱吒大仙圣人。以是因缘,彼雪山中并及余处,悉皆化生种种好华、种种好果、种种好药、种种好香、种种清流、种种和鸟,在所行住并皆丰盈。以此药果资益因缘,其余形容粗相悉转身体端正,唯唇似驴,是故名为驴唇仙人。</p><p>“是驴仙人学于圣法,经六万年翘于一脚,日夜不下无有倦心。天见大仙如是苦行,时诸梵众及帝释天,并余上方欲<a href=\"/remen/sejie.html\" class=\"keylink\" target=\"_blank\">色界</a>等,和合悉来礼拜供养。乃至龙众、修罗、夜叉一切云集,所有仙圣修梵行人,皆来到此驴圣人边,种种供奉赞叹称扬,如是苦行生来未睹。设供养已,合掌问言:‘大仙圣人欲求何等?唯愿为我诸天说之。若我力能即当相与,终不吝惜。’尔时,驴唇闻是语已,内心庆幸,答诸天言:‘必能称我情所求者,今当略说。我念宿命,过去劫时见虚空中有诸列宿日月五星,昼夜运行各守常度,为于天下而作照明。我欲了知分别识解,愍暗瞑故不惮劬劳,此贤劫初无如是事。汝等一切诸天龙神怜我故来,愿说星辰日月法用,犹如过去置立安施,造作便宜<a href=\"/remen/shane.html\" class=\"keylink\" target=\"_blank\">善恶</a>好丑,如我所愿具足说之。’一切天言:‘大德仙人,此事甚深非我境界。若为怜愍一切众生,如过去时愿速自说。’</p></div>"
},{
    "title": "第八卷 大乘大方等日藏经",
    "author": "连提耶舍 译",
    "html": "<div class=\"B1_text\"><p>第八卷 大乘大方等日藏经</p><p>魔王波旬星宿品第八之二</p><p>“尔时,佉卢虱吒仙人告一切天言:‘初置星宿昴为先首,众星轮转运行<a href=\"/remen/xukong.html\" class=\"keylink\" target=\"_blank\">虚空</a>。’告诸天众:‘说昴为先,其事是不?’尔时,日天而作是言:‘此昴宿者,常行虚空历四天下,恒作善事<a href=\"/remen/154932.html\" class=\"keylink\" target=\"_blank\">饶益</a>我等。我知彼宿属于火天。’是时众中有一<a href=\"/remen/shengren.html\" class=\"keylink\" target=\"_blank\">圣人</a>名大威德,复作是言:‘彼昴宿者我妹之子,其星有六形如剃刀,一日一夜历四天下行三十时。属于火天姓鞞耶尼,属彼宿者祭之用酪。’佉卢虱吒仙人语诸天曰:‘如是,如是,如汝等言,我今以昴为初宿也。复次,置毕为第二宿,属于水天,姓颇罗堕,毕有五星形如立叉,一日一夜行四十五时,属毕宿者祭用鹿肉。复次,置嘴为第三宿,属于月天,即是月子,姓毗梨伽耶尼,星数有三形如鹿头,一日一夜行十五时,属嘴宿者祭根及果。次复,置参为第四宿,属于日天,姓婆私失絺,其性大恶多于瞋忿,止有一星如妇人黡,一日一夜行四十五时,属参宿者祭用醍醐。次复,置井为第五宿属于日天,姓婆私失絺,其有两星形如脚迹,一日一夜行十五时,属井宿者以粳米华和蜜祭之。次复,置鬼为第六宿属岁星天,岁星之子,姓炮波那毗,其性温和乐修善法,其有三星犹如诸佛胸前满相,一日一夜行三十时,属鬼星者亦以粳米华和蜜祭之。次复,置柳为第七宿,属于蛇天,即姓蛇氏,止有一星如妇女黡,一日一夜行十五时,属柳星者祭用乳糜。右此七宿当于东门。</p><p>“次复,置南方第一之宿名曰七星,属于火天,姓宾伽耶尼,其有五星,形如河岸,一日一夜行三十时,属七星者宜用粳米乌麻作粥祭之。次复,置张为第二宿,属福德天,姓瞿昙弥,其星有二形如脚迹,一日一夜行三十时,属张宿者毗罗婆果以用祭之。次复,置翼为第三宿,属于林天,姓憍陈如,其有二星形如脚迹,一日一夜行十五时,属翼星者用青黑豆煮熟祭之。次复,置轸为第四宿,属沙毗梨帝天,姓迦遮延,蝎仙之子,其星有五形如人手,一日一夜行三十时,属轸星者作莠稗饭而以祭之。次复,置角为第五宿,属喜乐天,姓质多罗延尼,乾闼婆子,止有一星如妇人黡,一日一夜行十五时,属于角者以诸华饭而用祭之。次复,置亢为第六宿,属摩姤罗天,姓迦栴延尼,其有一星如妇人黡,一日一夜行十五时,属亢星者当取菉豆和苏蜜煮以用祭之。次复,置氐为第七宿,属于火天,姓些吉利多耶尼,氐有二星形如脚迹,一日一夜行四十五时,属氐宿者取种种华作食祭之。右此七宿当于南门。</p><p>“次复,置西方第一之宿其名曰房,属于慈天,姓阿蓝婆耶尼,房有四星形如缨络,一日一夜行三十时,属房宿者酒肉祭之。次复,置心为第二宿,属帝释天,姓迦罗延那,心有三星形如大麦,一日一夜行十五时,属心星者以粳米粥而用祭之。次复,置尾为第三宿,属猎师天,姓迦遮耶尼,尾有七星形如蝎尾,一日一夜行三十时,属尾星者以诸果根作食祭之。次复,置箕为第四宿,属于水天,姓特叉迦旃延尼,箕有四星形如牛角,一日一夜行三十时,属箕宿者取尼拘陀皮汁祭之。次复,置斗为第五宿,属于火天,姓摸伽逻尼,斗有四星如人拓地,一日一夜行四十五时,属斗宿者末粳米华和蜜祭之。次复,置牛为第六宿,属于梵天,姓梵岚摩,其有三星形如牛头,一日一夜行于六时,属牛宿者以醍醐饭而用祭之。次复,置女为第七宿,属毗纽天,姓帝利迦遮耶尼,女有四星如大麦粒,一日一夜行三十时,属女宿者以鸟肉祭之。右此七宿当于西门。</p><p>“次复,置北方第一之宿名为虚星,属帝释天,娑婆天子,姓憍陈如,虚有四星其形如乌,一日一夜行三十时,属虚宿者煮乌豆汁而用祭之。次复,置危为第二宿,属多罗拏天,姓单那尼,危有一星如妇人黡,一日一夜行十五时,属危宿者以粳米粥而用祭之。次复,置室为第三宿,属蛇头天,蝎天之子,姓阇都迦尼拘,室有二星形如脚迹,一日一夜行三十时,属室星者肉血祭之。次复,置辟为第四宿,辟属林天,婆娄那子,姓陀难阇,辟有二星形如脚迹,行一日一夜四十五时,属辟星者以肉祭之。次复,置奎为第五宿,属富沙天,姓阿风吒排尼,奎有一星如妇女黡,一日一夜行三十时,属奎宿者以酪祭之。次复,置娄为第六宿,属乾闼婆天,姓阿舍婆,娄有三星形如马头,一日一夜行三十时,属娄星者以大麦饭并肉祭之。次复,置胃为第七宿,属阎摩罗天,姓跋伽毗,胃有三星形如鼎足,一日一夜行三十时,属胃宿者粳米乌麻及以野枣而用祭之。右此七宿当于北门。二十八宿有五宿,行四十五时,所谓毕、参、氐、斗、辟等。二十八宿言义广多,难晓深趣不可具宣,我今略说。’说是宿时,同闻诸天皆悉<a href=\"/remen/huanxi.html\" class=\"keylink\" target=\"_blank\">欢喜</a>。”</p><p>尔时,殊致阿罗娑仙人告诸天曰:“是佉卢虱吒仙人,于过去世亦造恶业,罪<a href=\"/remen/yinyuan1.html\" class=\"keylink\" target=\"_blank\">因缘</a>故,虽得人身半为驴状;以有慈力其罪除灭,更得最好端正之身犹如帝释。”告诸龙等:“我以福德诸因缘故如彼仙人,为一切天而作导师今亦如是,能教汝等深实语言。诸龙当知,佉卢虱吒似释身已,是<a href=\"/remen/tianren.html\" class=\"keylink\" target=\"_blank\">天人</a>众皆悉欢悦,一心合掌作如是言:‘今大圣人为我等说往昔之事,何者星宿行最在前?食何等食?作何事业?行于虚空复几许时?’如是问已,仙人答言:‘汝等一切至心听受,我以慈力还得端正,今复怜愍安隐<a href=\"/remen/zhongsheng.html\" class=\"keylink\" target=\"_blank\">众生</a>,说一年内事之终始,令于汝曹如盲得目,初日星宿乃至月满,诸星所在皆悉具说。为欲利益诸众生故,安置昴星在众星前,汝等诸天以为是不?’一切天言:‘善哉!善哉!我等经历星宿,知昴最尊大威德天之外甥也。其有六子运行虚空,是故昴星可为先首。’佉卢虱吒仙人言:‘月合诸星起昴终胃,月行宿讫一月将满,八月黑初月合在胃,如是次第轮转不息。我今复说<a href=\"/remen/shana.html\" class=\"keylink\" target=\"_blank\">刹那</a>之数,一千六百刹那名一迦罗,六十迦罗名摸呼律多,三十摸呼律多为一日夜。胃宿纵恶<a href=\"/remen/zizai.html\" class=\"keylink\" target=\"_blank\">自在</a>如首罗天,能护四方皆得安隐。汝等天人见彼为恶勿生嫌怪,严治刑法乃护众生。’一切天言:‘如是,如是,如圣人教,严于法令乃济众生。’‘月与胃合,其日病者或轻或重难可疗治。其日生者性多瞋愤,犷恶刚毅难可亲昵,有大官位能胜众生。亢、虚、参、胃,此四宿日不得入阵斗战,不可远行,不得剃头及以治鬓。毕、牛、轸星,此三宿日,乃宜斗战及以远行、剃头洗头。柳、张宿日,可得造作一切诸事。昴宿、翼宿、斗宿,此三宿日求财可得,宜服医药持戒<a href=\"/remen/bushi.html\" class=\"keylink\" target=\"_blank\">布施</a>,宜作新衣及造璎珞。嘴宿、角宿、女宿、七星之宿,此四宿日宜于行来道路安隐。氐宿、井宿、危宿,此三宿日作恶得成。房宿、柳宿、心宿、娄宿、七星之宿、张宿,此六宿日得造舆车床及绳床并诸衣服,要结知识。</p><p>“‘昴宿速疾作种种业,其速如火。其日得病,酪饭祭之,四日除愈。其日生者常得大富,其日入胎。斗宿、房宿、虚宿、柳宿、室宿,此五宿日不宜造作一切诸事,唯得共于大敌斗战。井、氐、翼宿,此三宿日<a href=\"/remen/shane.html\" class=\"keylink\" target=\"_blank\">善恶</a>之事皆悉得作。毕宿之日亦得自在。井、氐、危宿,此三宿日,昴宿生者于此日内,不得作事远行斗击,假令急事亦不得作。女、角、嘴宿,此三宿日亦为最恶。翼宿之日与怨家斗获得其胜,或刚或柔还致和合。轸宿、牛宿,此二宿日求伴不得,服药合药<a href=\"/remen/chujia.html\" class=\"keylink\" target=\"_blank\">出家</a>布施,造新衣服、璎珞、床铺、卧具等物皆得成就。参宿、虚宿、亢宿,此三宿日行来安隐。鬼、尾、室宿,此三宿日共他造恶,离于慈心种种得作。七星宿、日心宿、房宿、柳宿、辟宿,此五宿日宜结<a href=\"/remen/hunyin.html\" class=\"keylink\" target=\"_blank\">婚姻</a>,宜造舆车及以床缛。参宿之日作事亦吉,然于一切须生怜愍。</p><p>“‘毕星水性,汝等于此第二宿日,造柔软事悉得和合。其日病者,以香祭火五日后愈。其日生者其人大富福德乐法。牛宿、奎宿、七星宿日,及心宿日而受胎者,其人薄德常作下事。鬼、尾、室宿,此三宿日,一切事业皆不得作,不得斗战,不得远行,不得诣官,卖买交易工巧作务皆不得作。亢宿、虚宿,此二宿日,若作好事不得和合,唯宜斗战克获胜捷。轸宿之日为事有利,利作柔软无有障碍。嘴宿、角宿、女宿等日众事和合,所作成办服药得力,若欲舍施若造衣服及以璎珞皆悉得作。井宿、氐宿、危宿等日远行安隐。房宿、柳宿、辟宿等日,欲离慈心造恶得成。斗宿、箕宿、娄宿、胃宿、室宿、翼宿此六宿日,宜结亲友婚聚知识,床铺辇舆皆悉得造。</p><p>“‘嘴宿四日用事,于此<a href=\"/remen/shijian.html\" class=\"keylink\" target=\"_blank\">世间</a>作诸事业疾速自成。其日病者,豆糜祭月八日除愈。其日生者,为人猛健大富饶财,当为妇女见诸恶事宜自防护,我说不虚。嘴宿生人,若以女宿、娄宿、斗宿、张宿等日而入胎者为恶不善。昴宿、房宿、柳宿此三宿日,不得斗战,不得远行及向官府,有须<a href=\"/remen/xingzhe.html\" class=\"keylink\" target=\"_blank\">行者</a>应止勿去。井宿、氐宿、危宿等日,造作众恶不相和顺,妄言谄曲欲杀怨家皆得成就。角宿之日欲作事者刚柔并得。参宿之日作事利益能致自在。亢虚二宿不相和合,参星之日乃得利益。其日服药出家布施,璎珞衣服并皆得作。鬼宿、尾宿、室宿等日远行安隐。心宿、奎宿、七星宿日,此三宿日欲作恶者恶事得成。轸宿、胃宿、毕宿、牛宿、箕宿等日,宜结亲友,得好知识,婚嫁吉事、舆车床缛皆悉得造。</p><p>“‘参宿五日用事能成诸恶,欲为业者少于利益。其日病者,以生酥糜祭于四道十日得愈。其日生人性虽聪明而心怀恶,求于钱财遂至于死,亦主作贼致失身命。其日生人及入胎者,虚宿、心宿、奎宿、翼宿、斗宿、胃宿,此六宿日多为障碍,乃至鬼、尾、室宿等日,亦不和合,一切诸事皆不得作。亢宿之日欲造作者,宜为轻事。氐宿、危宿、井宿、奎宿,此四宿日乃得自在。</p><p>“‘井宿六日用事,其为恶业分判果决。其日得病,炒粳谷华祭于日天,八日得愈。其日生人及受胎者,宜为田作当得大富,又饶畜生象马羊等。于辟宿日百事不宜。柳宿、房宿,此二宿日造作百事多有耗散。氐宿之日宜作众事,如意自在。鬼宿、参宿、尾宿等日,宜造百事所求称意。心宿、星宿、奎宿等日,宜出远行,道路安隐所向和合。斗宿、翼宿、奎宿等日,宜结朋友求善知识。亢宿、毕宿、觜宿、虚宿,此四宿日为井生人作诸障碍。</p><p>“‘鬼宿七日用事,能为柔软不破善法。其日得病,以黄石蜜祭于岁星,五日除愈。其日生者,此人持戒好乐善事,得大官位国师宰辅,常教国王善法治世,至于娶妻特难和合,殷勤因人然后成就。其日生人,欲在室宿、鬼宿、翼宿、娄宿、斗宿等日受胎者吉。毕、角、女宿,此三宿日为其障碍。七星、心宿、奎宿之日,作事不成当失财物。尾宿之日作事得成。房宿之日亦多利益。辟宿、柳宿,此二宿日为事不称。张宿之日远行安隐。娄宿、箕宿为其障碍。轸、牛、昴宿,此三宿日作事和合必得良伴。亢宿、觜宿、参宿、虚宿,宜结朋友及善知识。亢宿、危宿,此二宿日所求者得多有利益。</p><p>“‘柳宿八日用事,一切恶业皆悉能作,于世间中如阎罗王。其日病者不可疗治。其日生者,性多瞋怒无有慈悲,多造[億-音+(夫+夫)]过人所憎嫉,能破善法常好猎射。辟宿、牛宿,此二宿日入胎者吉,轸宿、昴宿入胎者凶。觜宿、虚宿、亢宿、张宿,此四宿日不宜作事多有耗散。箕宿、娄宿、房宿等日,宜作众事得好成就。心宿之日、七星宿日、胃宿之日远行安隐。翼宿、斗宿、女宿等日,宜修读学伎艺成就。角宿、斗宿、危宿、尾宿、毕宿,此五宿日宜结知识。氐宿、参宿、井宿、室宿,此四日亦复宜结诸知识。</p><p>“‘七星九日用事,于诸众生温和柔软。其日病者,以胡麻油和粳米饭祭其先人,八日除愈。其日生者,聪明福德常为善事,然彼人性微好妄言,若护其身宜慎<a href=\"/remen/wangyu.html\" class=\"keylink\" target=\"_blank\">妄语</a>,其人作事利。心宿日、奎宿、氐宿,此三宿日受胎者,贫乏少财物。参宿、危宿、毕宿等日受胎者,凶常作恶事。角宿、女宿,此二宿日受胎亦贫,好为恶事。翼、胃、斗宿,此三宿日而受胎者,作事自在得他人物。娄宿、张宿、箕宿等日,欲作事者多饶障碍。轸宿、牛宿、昴宿、氐宿,此四宿日行来安隐作事和合。虚宿、觜宿,此二宿日为其障碍。</p><p>“‘张宿十日用事,作柔软事安隐世间。其日病者,以频婆果生苏祭神,七日得差。其日生者,性乐芳香衣裳璎珞,贪于欲事而复嗜酒,若在众中须自慎儆。娄宿、井宿,此二宿日受胎最恶。虚、亢、觜宿,是三宿日受胎亦恶不宜作事。昴、轸、牛宿,此三宿日亦多障碍。张宿之日乃得自在。胃宿、斗宿,此二宿日有所求者不得如意。氐宿之日其受胎者能除障碍。亢宿、参宿、毕宿、女宿,此四宿日远行安隐。柳宿、奎宿、鬼宿、心宿、房宿、辟宿,此六宿日欲结知识障碍不成。</p><p>“‘翼宿十一日用事,行四天下作两种业,所谓谄曲及柔软事。其日得病,煮黑青豆以用祭神,十日除愈。其日生者宜于种种,然性愚痴,悭贪鄙吝不能喜舍,亦能不食五日、六日乃至七日,不为世人之所爱乐,善须谨慎防护怨家不宜斗诤。胃宿之日而入胎者多造诸恶。危宿、参宿、氐宿、房宿,此四宿日善恶二事并皆得作。房宿之日无有善恶。辟宿、鬼宿,此二宿日有受胎者好失财物。胃宿、娄宿、斗宿,此三宿日受胎之者。轸牛、昴宿,此三宿日作事和合。若于虚宿、觜宿、亢宿,此三宿日作事者成,得三宿力远行安隐。井、室、尾宿,此三宿日无善无恶。娄宿、七星奎宿、柳宿、心宿等日,结善知识嫁娶之事皆得和合。</p><p>“‘轸宿十二日用事,为恶自在速疾如风。其日得病,以酪祭神,五日除愈。其日生者大富饶财,能用五兵刀、槊、弓箭、斗轮、鞙索,能作大贼杀害众生;若修善者亦能持戒喜舍布施,种种<a href=\"/remen/gongde.html\" class=\"keylink\" target=\"_blank\">功德</a>皆悉能作。其人行处,七步之内蛇不敢前。其日入胎,于诸贼众而得为主,又能持戒喜舍布施。尾宿之日其受胎者,所在之处无有障碍,入阵斗战能胜怨敌。井宿、室宿二宿之日,其受胎者从生至死常宜作事。牛、亢、虚宿,此三宿日其受胎者,唯除牛宿不宜作事。其余亢、虚及女、觜宿,此四宿日作事利益得于自在。亢、毕、危等,此三宿日远行安隐。氐宿、参宿、房宿、辟宿,此四宿日作种种事得人气力,又宜娶妇要结亲友及善知识。箕宿、七星、娄宿、斗宿、张宿、胃宿,此六宿日有造作者如上利益。</p><p>“‘角宿十三日用事,为恶速疾。其日病者,去菉豆皮生捣祭神,六日除愈。其日生人,嘲戏音乐歌舞作倡皆悉能解,复能舍施,又多<a href=\"/remen/seyu.html\" class=\"keylink\" target=\"_blank\">色欲</a>,亦复爱乐有知之人。其人入胎宜毕宿日、娄宿、七星、箕宿等日,其人入胎多造作恶事。辟宿、房宿、鬼宿等日,其人作事种种皆吉无有障碍。危宿、氐宿、参宿等日,若作事业亦得自在。觜宿、亢宿、虚宿、尾宿,此四宿日远行安隐。觜宿、柳宿,营事业者得知识力。心宿、奎宿、斗宿、昴宿、翼宿、牛宿、张宿,此七宿日宜结亲友婚姻等事。</p><p>“‘亢宿十四日用事,能于世间作诸恶业,其性疾速为业快利。其日得病极恶难治,华蜜祭神,二十五日乃可得愈。其日生者,善能算计大富饶财,其性悭贪不能喜舍,又多瞋恚心意难得,若见特牛及黄腰者须自防护。其人若在觜宿、箕宿此二宿日而入胎者为恶不善。张宿、胃宿、柳宿、心宿,此四宿日欲作事者无有善恶。室宿、尾宿、井宿等日,欲为事者多有障碍。参、氐、危宿,此三宿日有所营者得他人力。娄宿、箕宿、七星之宿,此三宿日远行安隐。房、鬼、辟宿,此三宿日宜结亲友娶妇之事。轸宿、女宿、毕宿、昴宿、牛宿、翼宿、亢宿此七宿日,但宜行来余不可作。</p><p>“‘氐宿十五日用事,能作诸恶人所畏敬。其日得病以华祭神,满十五日乃得除愈。其日生者,威德肃然大富饶财,其性悭贪淫他妇女,须自治身勿行此事。其人入胎宜在参宿,欲作诸事宜在危宿。若七星宿、娄宿、箕宿日,作事者成无有善恶。若昴宿日、牛宿、翼宿,营事则恶多有障碍。辟宿、房宿、尾宿,此三日则有利益。室宿之日远行安隐。心、奎、柳宿,此三宿日欲为事者得他人力。张宿、斗宿、胃宿,此三宿日宜结亲友、娶妇之事。</p><p>“‘房宿白月一日用事,能于世间作速疾事。其日病者,作青豆饭以用祭神,十日除愈。其日生者有堕崖岸刀兵之厄,于此二事须自护身,宜于治生贩卖之业,软弱儒雅乐法信福。其人入胎宜井宿日、张宿、斗宿、胃宿等日,欲作诸事无有善恶。轸、毕、女宿,此三宿日作事者凶。心宿、柳宿、奎宿,此三宿日作事者吉。室宿、房宿、鬼宿、辟宿,此四日作事安隐而得自在。箕宿、娄宿,此二日远行安隐得知识力。虚宿、昴宿、张宿、翼宿,作事有利得他人物。箕宿、觜宿、角宿、虚宿、亢宿、参宿,此六宿日要结亲友大小知识、娶妇皆吉。</p><p>“‘心宿二日用事,好作恶事。其日得病,以粳米饭并大麦饭黄石蜜等祭帝释天,经十三日然后除愈。其日生者,性多瞋恚无有慈心,纵持戒者亦复<a href=\"/remen/pojie.html\" class=\"keylink\" target=\"_blank\">破戒</a>。若见于他行净行法,宜于此处须自慎儆。生产之所亦须护身,此心宿日入胎者吉。角、虚、觜宿,此三宿日入胎不吉。昴、牛、翼宿,此三宿日宜作诸事。辟宿之日若作事者多有障碍。七星、箕、娄,此三宿日乃得自在多有利益。尾宿、柳宿、奎宿、危宿、轸宿、毕宿,此六星宿得他人力。胃、张、斗宿,此三宿日宜远行来道路安隐。室宿、亢宿、危宿、井宿、氐宿、参宿,此六宿日宜结亲友及以娶妇。</p><p>“‘尾宿三日用事,刚柔二事皆悉能作。其日得病,取诸果根及果华气,以用祭神三十日愈。其日生者,大富饶财多有谷麦。其人有相神德之人,唯生产处须自防慎;亦复好为草马所蹋,至草马所又须自备。尾宿之日而入胎者,柳宿、角宿、危宿、参宿,此四宿日宜作恶事。轸宿、房宿、毕宿、奎宿,此四宿日不可造作诸种事业。危宿之日恶事得作。斗宿、翼宿、胃宿,此三宿日欲作恶事,无有利益多诸<a href=\"/remen/fannao.html\" class=\"keylink\" target=\"_blank\">烦恼</a>。箕宿、七宿、娄宿,此三宿日乃得自在为有利益。角宿、虚宿、觜宿,此三宿日得他人力而获自在。昴宿、牛宿、张宿,此三宿日行来安隐。室宿、辟宿、井宿、鬼宿、房宿、氐宿,此六宿日宜结知识大小亲友、婚姻嫁娶其事皆吉。</p><p>“‘箕宿四日用事。其日得病,应以麻糜尼俱陀子,祭于水神八日乃愈。其日生人,善能耕田行船之业,其性<a href=\"/remen/jingjin.html\" class=\"keylink\" target=\"_blank\">精进</a>行十善业,多闻<a href=\"/remen/zhihui.html\" class=\"keylink\" target=\"_blank\">智慧</a>,有大名誉、大富饶财,常与智人共相随逐。七星宿日及娄宿日宜作诸业。角、觜、虚宿,此三宿日,造作诸事无善无恶。氐宿、室宿,此二宿日为事不吉。井宿之日经营事者失于旧业。翼宿、昴宿、牛宿等日欲为事者,自在如意能有利益。张宿、胃宿、斗宿等日造作事者,得他人力亦为有利。参宿、亢宿、危宿等日,欲作事者亦得他力。轸宿、毕宿、女宿等日,若欲远行道路安隐。奎宿、鬼宿、柳宿、房宿、辟宿,此五宿日宜结亲友娶妇之事。</p><p>“‘斗宿五日用事,作柔软业。其日得病,炒粳谷华以蜜和之,用祭诸神七日除愈。其日生者是智慧人,少病大富多有知识。其人入胎宜在张宿,若在危、参、亢宿等日平无善恶,欲营众事皆悉成就。辟宿、房宿、鬼宿、胃宿,此四宿日作事不吉。毕、女、轸宿,此三宿日欲求自在多有障碍。昴宿、牛宿、翼宿等日,欲营事者自在如意。氐宿、井宿、室宿等日,亦宜作事有其福力。角宿、觜宿、虚宿等日,若远行者道路安隐。奎宿、柳宿、房宿、娄宿、七星心宿,此六宿日宜结亲友嫁聚之事。</p><p>“‘牛宿六日用事。其日生者,为性刚毅心无怖畏,猛健胜人能破国土,前无强敌大富饶财。若入胎者宜在翼宿,一切众星不为障碍皆作善友。</p><p>“‘女宿七日用事。其日得病,经十二月石蜜及华祭于山神乃得除愈。其日生者远行遇伴,宜以治生作柔软事。其人有智少于病疾,常得世间国王<a href=\"/remen/gongyang.html\" class=\"keylink\" target=\"_blank\">供养</a>。轸宿之日入胎者平无有善恶。鬼宿、房宿,此二宿日为作障碍。七星宿、心宿、女宿、毕宿,此四宿日宜造众事。亢宿、危宿、参宿等日作事不合,虚宿、觜宿乃得和合如意自在。室宿、井宿、氐宿等日,远行安隐亦得自在。奎宿、房宿、柳宿等日欲营事者,得他人力亦遇良友。昴宿、张宿、翼宿等日宜结亲友。</p><p>“‘虚宿八日用事。其日得病一年乃愈,应以菉豆、乌豆、小豆、江豆作四种臛,香华祭神。其日生者性多瞋贪,贫无衣食,于色欲间亦复乏少,依约亲属常多怖畏。若角宿日受胎者吉。张宿、胃宿、箕宿之日受胎者,恶多有障碍。房宿、柳宿、奎宿等日入胎者,平无有善恶。氐宿、井宿、室宿等日受胎,亦恶离散不合。亢、危、参宿,此三宿日作事利益得有和合。觜宿之日,欲作事者一切得作。鬼宿、尾宿、辟宿,此三日宜以远行道路安隐。娄宿、七星心宿等日,若为事者得善知识及于良伴。翼宿、箕宿、昴宿等日,亦宜要结诸亲友等。毕宿、牛宿,此二宿日亦复宜于结大善友。</p><p>“‘危宿九日用事,其性柔软。其日得病,苏乳酪糜以祭水神,七日除愈。其日生者性多瞋忿,猛健勇锐而有水厄,若至水所须自防慎。亢宿之日入胎者吉。娄宿、七星心宿等日,若作事者平无善恶。斗宿、昴宿、翼宿,此三宿日作事者恶。辟宿、鬼宿、尾宿、参宿,此四宿日作事亦恶不得如意。室宿、井宿、氐宿之日,作事和合而得安隐。七星之宿、房宿、柳宿、奎宿等日,远行安吉。张宿、箕宿、胃宿等日,欲作事者得良伴力。角宿、女宿、觜宿、轸宿、毕宿、牛宿,此六宿日宜结善友及以纳妻。</p><p>“‘室宿十日用事其性速疾。其日得病,以种种华用祭于神,三十日愈。其日生者奸伪作贼,愚痴妄语杀害众生,心常作恶不畏父母,若斗诤盗贼如是等处横罗其殃。其人入胎必在氐宿。若作事者箕宿、胃宿、张宿之日,无有障碍处处可为。毕宿、轸宿、牛宿,此三宿日若作事业一切皆恶,井宿之日作事乃吉。房宿、柳宿、奎宿之日造作事者,多有障碍不得利益。鬼宿、尾宿、辟宿之日,宜作事业为得利益。娄宿、七星、心宿等日远行安隐。昴宿、斗宿、箕宿等日,若作事者得良伴力。虚宿、觜宿、角宿等日,宜以要结小知识者。虚宿、参亢宿等日,宜以要结大知识者。</p><p>“‘辟宿十一日用事。其日得病,华及鹿脯以祭火神,满七日愈。其日生者,其人智慧乐圣人法,学于众艺种种皆能,歌舞伎倡亦复悉解,又主大富多有金银及饶谷帛。若入胎者宜。尾宿日、昴宿、斗宿,此三宿日造作众事平无善恶。觜、女、鬼宿,此三宿日为事成就。心、娄、七星,此三宿日为事多障。柳宿、房宿,此二宿日欲作事者和合如意。轸宿、牛宿、毕宿之日,作事自如逢遇良伴。张宿、胃宿、箕宿之日行来安隐。亢宿、虚宿、参宿,宜可要结小知识者。井宿、氐宿、危宿等日,宜可要结亲友大吉。</p><p>“‘奎宿十二日用事。其日得病,宜以香华祭于神祇,经二十日乃得除愈。其日生者,作柔软事有大势力,人所尊重,唯于闇里须自护身,大富饶财金银谷帛无有限量,治生有利得他人物。彼人入胎,宜在心宿、轸宿、毕宿、牛宿等日,亦多蓄积。亢宿、虚宿,此二宿日,作事者平无有善恶。参宿之日不可作事。柳宿、翼宿、斗宿、昴宿,此四宿日行来安隐。女宿、毕宿、角宿之日,若作事者为得良伴。箕宿、张宿、胃宿等日欲作事者,无有障碍为得人力。娄宿、心宿、尾宿,此三宿日欲结知识为有利益。井宿、氐宿、危宿,此三宿日宜可要结知识小者。鬼宿、尾宿、室宿,此三宿日宜可要结知识大者。</p><p>“‘娄宿十三日用事。其日得病,麦粥祭神,二十五日然后除愈。其日生者为性躁疾,常护众生不害物命,若至关津须自防慎,当作医师善解方药能疗众病,亦复善能歌舞之事。心宿之日有入胎者,无有障碍。角宿、觜宿、女宿、虚宿、井宿、亢宿、危宿,此七宿日若作事者平无善恶。此星宿日,唯莫卖买,不宜行来及以剃头,亦不得至相斗处所。昴宿、斗宿、张宿,此三宿日宜报怨仇斗诤得胜,宜作轻利濡事得成。七星宿日作事牢固亦有利益。张宿、箕宿、胃宿,此三宿日欲远行安隐。辟、轸、毕宿,此三宿日作事利益亦宜密语。参宿、虚宿、亢宿之日宜作恶事。鬼宿、尾宿、室宿等日,宜可要结诸小知识。柳宿、房宿、辟宿等日,宜可要结诸大知识,为得众人爱护于己,宜造床舆及买牛马。</p><p>“‘胃宿十四日用事。<a href=\"/remen/rensheng.html\" class=\"keylink\" target=\"_blank\">人生</a>吉凶造作善恶疾病等事如上说了。月行虚空周匝宿讫还更起昴,是故言日虚空月满,三十昼夜亦名月满,八月满者起胃终昴其月如是。夜十五时,昼十五时,日午之影长六脚迹。娄宿夜行房在日前,荧惑日子是时随日,是八月时蝎神主当昴宿为业前已说竟。是白月内,次十五日昴又用事,月合昴星是八月满,昴与月合一日夜讫,其次复转合于毕宿,九月初日毕用事也。</p><p>“‘九月黑月,一日合毕,二日合觜,三日合参,四日合井,五日合鬼,六日合柳,七日合星,八日合张,九日合翼,十日合轸,十一日合角,十二日合亢,十三日合氐,十四日合房,十五日合心,是黑月满。白月,一日合尾,二日合箕,三日合斗,四日合牛,五日合女,六日合虚,七日合危,八日合室,九日合辟,十日合奎,十一日合娄,十二日合胃,十三日合昴,十四日合毕,十五日合觜,是白月满。九月合觜宿满,昼十四时,夜十六时,日午之影长八脚迹。日行南陆,昴宿夜行,尾在日前。其九月时岁星用事,为一切天之所尊敬,得失诸事皆悉由之。是九月时,射神主当。</p><p>“‘十月黑月,一日合参,二日合井,三日合鬼,四日合柳,五日合星,六日合张,七日合翼,八日合轸,九日合角,十日合亢,十一日合氐,十二日合房,十三日合心,十四日合尾,十五日合箕,是黑月满。白月,一日合斗,二日合牛,三日合女虚,四日合危,五日合室,六日合辟,七日合奎,八日合娄,九日合胃,十日合昴,十一日合毕,十二日合觜,十三日合参,十四日合井,十五日合鬼,是白月满。十月合鬼宿满,昼十三时,夜十七时,日午之影长十脚迹。觜宿夜行,女在日前。当此之时辰星用事。是十月时,磨竭之神主当其月。</p><p>“‘十一月黑月之内,一日合柳,二日合七星,三日合张,四日合翼,五日合轸,六日合角,七日合亢,八日合氐,九日合房,十日合心,十一日合尾,十二日合箕,十三日合斗,十四日合牛,十五日合女,是为黑月满。白月,一日合虚,二日合危,三日合室,四日合辟,五日合奎,六日合娄,七日合胃,八日合昴,九日合毕,十日合觜,十一日合参,十二日合井,十三日合鬼,十四日合柳,十五日合七星,是白月满。十一月合七星满,昼十二时,夜十八时,日午之影十二脚迹。鬼宿夜行,危在日前,近南转辰星用事。是十一月,水器之神主当其月。</p><p>“‘十二月黑月,一日合张,二日合翼,三日合轸,四日合角,五日合亢,六日合氐,七日合房,八日合心,九日合尾,十日合箕,十一日合斗,十二日合牛,十三日合女,十四日合虚,十五日合危,是黑月满。白月,一日合室,二日合辟,三日合奎,四日合娄,五日合胃,六日合昴,七日合毕,八日合觜,九日合参,十日合井,十一日合鬼,十二日合柳,十三日合七星,十四日合张,十五日合翼,是白月满。十二月合翼宿满,昼行十三时,夜行十七时,日转近北,日午之影十二脚迹。七星夜行,天师岁星用事之时。是十二月,天鱼之神主当其月。</p><p>“‘正月黑月,一日合轸,二日合角,三日合亢,四日合氐,五日合房,六日合心,七日合尾,八日合箕,九日合斗,十日合牛,十一日合女,十二日合虚,十三日合危,十四日合室,十五日合辟,是黑月满。白月,一日合奎,二日合娄,三日合胃,四日合昴,五日合毕,六日合觜,七日合参,八日合井,九日合鬼,十日合柳,十一日合七星,十二日合张,十三日合翼,十四日合轸,十五日合角,是白月满。正月合角宿满,昼行十四时,夜行十六时,日转近北,日午之影长八脚迹。张宿夜行,娄在日前。日子荧惑严恶速疾此时用事。是正月时,持羊之神主当其月。</p><p>“‘二月黑月,一日合亢,二日合氐,三日合房,四日合心,五日合尾,六日合箕,七日合斗,八日合牛,九日合女,十日合虚,十一日合危,十二日合室,十三日合辟,十四日合奎,十五日合娄,是黑月满。白月,一日合胃,二日合昴,三日合毕,四日合觜,五日合参,六日合井,七日合鬼,八日合柳,九日合星,十日合张,十一日合翼,十二日合轸,十三日合角,十四日合亢,十五日合氐,是白月满。二月合氐宿满,昼行十五时,夜行十五时,日近北行,日午之影长六脚迹。角宿夜行,昴在日前。阿修罗师名曰太白此时用事。是二月时,持牛之神主当其月。</p><p>“‘三月黑月,一日合房,二日合心,三日合尾,四日合箕,五日合斗,六日合牛,七日合女,八日合虚,九日合危,十日合室,十一日合辟,十二日合奎,十三日合娄,十四日合胃,十五日合昴,是黑月满。白月,一日合毕,二日合觜,三日合参,四日合井,五日合鬼,六日合柳,七日合星,八日合张,九日合翼,十日合轸,十一日合角,十二日合亢,十三日合氐,十四日合房,十五日合心,是白月满。三月合心宿满,昼行十六时,夜行十四时,日行近北,日午之影长四脚迹。氐宿夜行,觜在日前。日子名曰<a href=\"/remen/fotuo.html\" class=\"keylink\" target=\"_blank\">佛陀</a>悬多此时用事作柔软业。是三月时,双鸟之神主当其月。</p><p>“‘四月黑月,一日合尾,二日合箕,三日合斗,四日合牛,五日合女,六日合虚,七日合危,八日合室,九日合辟,十日合奎,十一日合娄,十二日合胃,十三日合昴,十四日合毕,十五日合觜,是黑月满。白月,一日合参,二日合井,三日合鬼,四日合柳,五日合七星,六日合张,七日合翼,八日合轸,九日合角,十日合亢,十一日合氐,十二日合房,十三日合心,十四日合尾,十五日合箕,是白月满。四月合箕宿满,昼行十七时,夜行十三时,日近北行,日午之影长两脚迹。房宿夜行日随井星。是四月时,蟹神主当其月。</p><p>“‘五月黑月,一日合斗,二日合牛女,三日合虚,四日合危,五日合室,六日合辟,七日合奎,八日合娄,九日合胃,十日合昴,十一日合毕,十二日合觜,十三日合参,十四日合井,十五日合鬼,是黑月满。白月,一日合柳,二日合七星,三日合张,四日合翼,五日合轸,六日合角,七日合亢,八日合氐,九日合房,十日合心,十一日合尾,十二日合箕,十三日合斗,十四日合牛,十五日合女,是白月满。五月合女宿满,昼行十八时,夜行十二时,日极行北,日午之影长半脚迹箕。宿夜行心在日前,是时日光,焰炽大盛。此五月时,师子之神主当其月。</p><p>“‘六月黑月,一日合虚,二日合危,三日合室,四日合辟,五日合奎,六日合娄,七日合胃,八日合昴,九日合毕,十日合觜,十一日合参,十二日合井,十三日合鬼,十四日合柳,十五日合七星,是黑月满。白月,一日合张,二日合翼,三日合轸,四日合角,五日合亢,六日合氐,七日合房,八日合心,九日合尾,十日合箕,十一日合斗,十二日合牛女,十三日合虚,十四日合危,十五日合室,是白月满。六月合室宿满,昼行十七时,夜行十三时强,日近南行,日午之影长二脚迹。女宿夜行张在日前,月子名觉此时用事。此六月时,天女之神主当其月。</p><p>“‘七月黑月,一日合辟,二日合奎,三日合娄,四日合胃,五日合昴,六日合毕,七日合觜,八日合参,九日合井,十日合鬼,十一日合柳,十二日合七星,十三日合张,十四日合翼,十五日合轸,是黑月满。白月,一日合角,二日合亢,三日合氐,四日合房,五日合心,六日合尾,七日合箕,八日合斗,九日合牛女,十日合虚,十一日合危,十二日合室,十三日合辟,十四日合奎,十五日合娄,是白月满。七月合娄宿满,昼行十六时,夜行十四时,日转近南,日午之影长四脚迹。室宿夜行角在日前,阿修罗师名曰太白此时用事。是七月时,秤量之神主当其月。’</p><p>“尔时,佉卢虱吒告天众言:‘是诸月等各有主当,汝可救济四种众生。何者为四?救地上人、诸龙、夜叉乃至蝎等,如斯之类皆悉救之。我以安乐诸众生故,布置星宿各有分部。乃至摸呼罗时等亦皆具说,随其国土方面之处,所作事业随顺增长。’佉卢虱吒于大众前合掌说言:‘如是安置日月年时大小星宿,何者名为有六时也?正月、二月名暄暖时,三月、四月名种作时,五月、六月求降雨时,七月、八月物欲熟时,九月、十月寒冻之时,十有一月合十二月大雪之时,是十二月分为六时。又大星宿其数有八,所谓岁星、荧惑、镇星、太白、辰星、日、月、荷罗睺星。又小星宿有二十八,所谓从昴至胃诸宿是也。我作如是次第安置说其法已,汝等皆须亦见亦闻。一切大众于意云何?我所置法其事是不?二十八宿及八大星,所行诸业汝喜乐不?为是为非宜各宣说。’</p><p>“尔时,一切天、人、仙人、阿修罗、龙及紧那罗等,皆悉合掌咸作是言:‘如今大仙,于天人间最为尊重,乃至诸龙及阿修罗无能胜者!智慧慈悲最为第一,于<a href=\"/remen/wuliangjie.html\" class=\"keylink\" target=\"_blank\">无量劫</a>不忘怜愍一切众生故获<a href=\"/remen/fubao.html\" class=\"keylink\" target=\"_blank\">福报</a>,誓愿满已功德如海,能知过去、现在、当来一切诸事,天人之间无有如是智慧之者!如是法用,日、夜、刹那及迦罗时,大小星宿,月半、月满、年满,法用更无众生能作是法,皆悉<a href=\"/remen/suixi.html\" class=\"keylink\" target=\"_blank\">随喜</a>安乐我等。善哉!大德,安隐众生。’</p><p>“是时,佉卢虱吒仙人复作是言:‘此十二月一年始终,如此方便大小星等刹那时法皆已说竟。 又复安置四天大王,于须弥山四方面所各置一王,是诸方所各领众生。北方天王名毗<a href=\"/remen/shamen.html\" class=\"keylink\" target=\"_blank\">沙门</a>,是其界内多有夜叉。南方天王名毗留茶俱,是其界内多鸠槃茶。西方天王名毗留博叉,是其界内多有诸龙。东方天王名题头隶吒,是其界内多乾闼婆。于四方维皆悉拥护,一切洲渚及诸城邑,亦置鬼神而守护之。’</p><p>“尔时,佉卢虱吒仙人<a href=\"/remen/shuofa.html\" class=\"keylink\" target=\"_blank\">说法</a>已,诸天、龙、夜叉、阿修罗、紧那罗、摩睺罗伽、人非人等,一切大众皆称善哉欢喜无量。是时天、龙、夜叉、阿修罗等,日夜供养佉卢虱吒。次复于后过无量世,更有仙人名伽力伽出现于世,复更别说置诸星宿、小大月法、时节要略。”</p><p>尔时,诸龙在佉卢氐山圣人住处,尊重恭敬光味仙人,尽其龙力而供养之。</p></div>"
},{
    "title": "第九卷 大乘大方等日藏经",
    "author": "连提耶舍 译",
    "html": "<div class=\"B1_text\"><p>第九卷 大乘大方等日藏经</p><p>送使品第九</p><p>尔时,娑伽罗龙王白光味菩萨言:“大德,乃能忆念如是过去<a href=\"/remen/suming.html\" class=\"keylink\" target=\"_blank\">宿命</a>劫中种种善业无量往事而不忘失,及说<a href=\"/remen/xukong.html\" class=\"keylink\" target=\"_blank\">虚空</a>星宿照明安施法用,悉皆了达一一无遗,于<a href=\"/remen/sanjie.html\" class=\"keylink\" target=\"_blank\">三界</a>中最尊最胜,<a href=\"/remen/zhihui.html\" class=\"keylink\" target=\"_blank\">智慧</a>第一更无能过。是故彼龙并及我等,如是方便得脱此狱离于苦恼,怜愍<a href=\"/remen/zhongsheng.html\" class=\"keylink\" target=\"_blank\">众生</a>慈悲一切,<a href=\"/remen/gongde.html\" class=\"keylink\" target=\"_blank\">功德</a>戒行及婆罗多,<a href=\"/remen/zhuangyan.html\" class=\"keylink\" target=\"_blank\">庄严</a>于心一切满足。”</p><p>是时,光味语诸龙言:“我今非是佉罗虱吒苦行仙人,亦复不能于虚空中置于星宿,今我说者<a href=\"/remen/shentong.html\" class=\"keylink\" target=\"_blank\">神通</a>力知。汝娑伽罗诸龙王等莫作是说,我实不能。然此佉罗虱吒仙人,宿往<a href=\"/remen/yinyuan1.html\" class=\"keylink\" target=\"_blank\">因缘</a>说犹未尽。尔时,帝释及诸梵天各向佉罗虱吒仙人,齐共合掌作如是言:‘我等乐闻,唯愿更说。我等梵天诸天中尊,犹如大仙<a href=\"/remen/shengren.html\" class=\"keylink\" target=\"_blank\">圣人</a>中尊。我诸天中有梵<a href=\"/remen/xingzhe.html\" class=\"keylink\" target=\"_blank\">行者</a>,若放种种神祇咒术我皆了知,亦能为他分别广说。’时虱吒仙言:‘若能如是,亦可<a href=\"/remen/jiaohua.html\" class=\"keylink\" target=\"_blank\">教化</a>一切众生悉令知之。’是时,青眼帝释天主在于众中,虱吒仙人语帝释言:‘天主,一切善法必令具足,住持于世常使照明,修善法人拥护勿舍。若有<a href=\"/remen/jingjin.html\" class=\"keylink\" target=\"_blank\">精进</a>乐善众生,持戒多闻,修<a href=\"/remen/chanxue.html\" class=\"keylink\" target=\"_blank\">禅学</a>慧,如是等众,天主应当供给所须衣服、饮食、卧具、汤药,种种施与令无有穷。我说虚空星宿法已,今此世界诸地分中,各有龙王停止守卫。如娑伽罗龙、婆娄那德叉、迦宝、护大行、瞿娑罗婆、苏婆呼嚧、俱叉婆、私无俱叉等,此八龙王护于海中,能令大海无有增减。阿奴驮致毗昌伽苏致婆娄那得于问娄叉婆,此四龙王守护池中出一切河,是故诸河流注无竭。难陀、优波难陀,此二龙王守护山中,是故诸山<a href=\"/remen/conglin.html\" class=\"keylink\" target=\"_blank\">丛林</a>郁茂。婆须吉娑罗啰盖输卢瞿摩只利,亦为守护。毗梨沙阎浮伽赤眼娑罗婆帝,于小河水而为守护。悉陀摩奴阿罗苏摩贺卢唱利,于圣人所及诸药草而为作护。坚固紧输迦<a href=\"/remen/huanxi.html\" class=\"keylink\" target=\"_blank\">欢喜</a>,此于地中而为守护。最胜光毗喻婆三婆毗离耶尸弃,此于火中作护。动摩都劣三摸地羁兰耶羁赖车,此于风中作护。优罗婆罗阿阇耶帝罗娑罗,此于树中作护。吁嚧呵张火薄脚罗沙斯,此于华中作护。香常跋陀耶逻婆遮富娄那迦罗,此于果中作护。阿匙林婆毗遮婆多吁嚧脂多末罗伽,彼中毗首羯磨苏摩敧师奇和沙月眼,此四种一切工巧为最守护。羁罗睺陀罗僧伽那斯阿兰那惧无迦,如此四种夜叉,于一切福德<a href=\"/remen/bushi.html\" class=\"keylink\" target=\"_blank\">布施</a>等中能为作护。金刚眼师子眼善见眼三槊,如此四种一切龙护,如是等各各为护。’”</p><p>尔时,光味菩萨于诸仙圣、天、人、龙中最上最胜,怜愍一切苦恼众生,是故于此救诸龙厄令得<a href=\"/remen/jietuo.html\" class=\"keylink\" target=\"_blank\">解脱</a>。时,光味菩萨作是思惟:“云何当令彼诸龙等,于<a href=\"/remen/sanbao.html\" class=\"keylink\" target=\"_blank\">三宝</a>中回心归向?”即以方便善巧音辞,次第教言一切龙王:“信于我者,我实不能拔济于汝。今有大圣一切智人,乃能施汝安隐<a href=\"/remen/wuwei.html\" class=\"keylink\" target=\"_blank\">无畏</a>。我所赞叹佉罗虱吒仙人功德,如是<a href=\"/remen/shuofa.html\" class=\"keylink\" target=\"_blank\">说法</a>,非我小德办于斯事。彼圣人者,过去无量阿僧祇劫,已曾修习种种福德,一切难事皆悉能舍,所谓象马、种种宝车、妻子、国城、金银辇舆、奴婢衣裳、床榻敷具,众生须者称意与之,或复手足、耳鼻舌身、头目筋骨、皮肉肌肤求无吝惜,速能满足<a href=\"/remen/liuboluomi.html\" class=\"keylink\" target=\"_blank\">六波罗蜜</a>,具大慈悲于苦恼众生能令解脱;为诸众生得安隐故,乃至处于<a href=\"/remen/diyu.html\" class=\"keylink\" target=\"_blank\">地狱</a>之中,救济众生心无暂舍,亦不自为得<a href=\"/remen/chengfo.html\" class=\"keylink\" target=\"_blank\">成佛</a>道,欲令一切恶趣众生得脱种种老病死苦。是大仙人,乃往过去无边劫中,经历是等种种愿行。而是仙人,生生世世坚固精进勇猛慈悲,引接众生安<a href=\"/remen/niepan.html\" class=\"keylink\" target=\"_blank\">涅槃</a>道。又彼佉罗虱吒仙人,<a href=\"/remen/wuliangjie.html\" class=\"keylink\" target=\"_blank\">无量劫</a>来种种福德具足<a href=\"/remen/yuanman.html\" class=\"keylink\" target=\"_blank\">圆满</a>,乃至生于净饭王家,托在摩耶夫人腹内,既出生已举手唱言:‘我三界中最尊最胜!’放种种光能与一切众生安乐,光因缘故感动无量天、龙、夜叉及阿修罗、人非人等,一切悉来而共<a href=\"/remen/gongyang.html\" class=\"keylink\" target=\"_blank\">供养</a>。又于生时,一一方面各行七步,脚所蹈处皆有莲华承捧其足;以此脚踏行步因缘,一切山河地及大海悉皆涛动,如是变现出生功德。又释迦子,能令我等一切众生解脱生老病死,寂灭安隐,离诸怖畏到涅槃城。”</p><p>说是语时,一切诸天、阿修罗众、龙及夜叉、乾闼婆、紧陀罗、摩睺罗伽、人非人等,各散种种众宝、杂华、涂香、末香,于虚空中犹如雨下以用供养,种种赞叹。</p><p>尔时,光味菩萨为诸大众而说偈言:</p><p>“过去无量僧祇劫,种种布施习檀那,</p><p>清净尸罗及羼提,精进<a href=\"/remen/zuochan.html\" class=\"keylink\" target=\"_blank\">坐禅</a>学<a href=\"/remen/banruo.html\" class=\"keylink\" target=\"_blank\">般若</a>。</p><p>安乐一切众生故,备忍种种诸苦辛,</p><p>宫中六万后妃嫔,弃舍<a href=\"/remen/chujia.html\" class=\"keylink\" target=\"_blank\">出家</a>如脱屣。</p><p>独处六年修苦行,日食一麻一米麦,</p><p>精进昼夜不睡眠,身形唯有皮骨在。</p><p><a href=\"/remen/puti.html\" class=\"keylink\" target=\"_blank\">菩提</a>树下思惟坐,八十万众天魔来,</p><p>四方上下地及空,八十由旬悉充满,</p><p>如是魔军及眷属,皆能破坏使归降,</p><p>成就无上胜菩提,得证第一义谛果。</p><p>见闻种种无怖畏,其心寂静如涅槃,</p><p>常于一切众生中,等心愍念无偏党。</p><p>真实智慧具足满,教导一切诸<a href=\"/remen/tianren.html\" class=\"keylink\" target=\"_blank\">天人</a>,</p><p>无一众生起邪恶,如是慈悲彻骨髓。</p><p>又于一切众生类,乃至蚁子及蜎飞,</p><p>不生恼乱毒害心;一切众生<a href=\"/remen/liuzhuan.html\" class=\"keylink\" target=\"_blank\">流转</a>中,</p><p>悉能令其得解脱;又于系缚诸有狱,</p><p>拔出众生使获安;绞切⌒∪缃钌恚</p></div>"
},{
    "title": "第十卷 大乘大方等日藏经",
    "author": "连提耶舍 译",
    "html": "<div class=\"B1_text\"><p>第十卷 大乘大方等日藏经</p><p>三归济龙品第十二之二</p><p>尔时,众中有一盲龙,名曰颇罗机梨奢,举声大哭作如是言:“大圣<a href=\"/remen/shizun.html\" class=\"keylink\" target=\"_blank\">世尊</a>,愿救济我!愿救济我!诸佛慈悲怜愍一切,我今身中受大苦恼,日夜常为种种诸虫、小蛇、虾蟆之所唼食,居热水中无暂时乐。”</p><p>佛言:“梨奢,汝过去世于<a href=\"/remen/fofa.html\" class=\"keylink\" target=\"_blank\">佛法</a>中曾为<a href=\"/remen/biqiu.html\" class=\"keylink\" target=\"_blank\">比丘</a>,毁破禁戒,内怀欺诈,外现种种善相威仪,广贪眷属<a href=\"/remen/dizi.html\" class=\"keylink\" target=\"_blank\">弟子</a>众多,名声四远莫不闻知。彼诸弟子如是说言:‘我和尚得阿罗汉果。’以是<a href=\"/remen/yinyuan1.html\" class=\"keylink\" target=\"_blank\">因缘</a>多得<a href=\"/remen/gongyang.html\" class=\"keylink\" target=\"_blank\">供养</a>,得供养已独受用之,见持戒人反恶加说,彼人懊恼如是念言:‘世世生中愿我所在食汝身肉。’如是恶业死生龙中,是汝前身,<a href=\"/remen/zhongsheng.html\" class=\"keylink\" target=\"_blank\">众生</a>愿故食啖汝身,恶业因缘得此盲报住热水中。又于过去<a href=\"/remen/wuliangjie.html\" class=\"keylink\" target=\"_blank\">无量劫</a>中,在融赤铜<a href=\"/remen/diyu.html\" class=\"keylink\" target=\"_blank\">地狱</a>之中,常为诸虫之所食啖。”</p><p>尔时,龙众闻此语已,忧愁啼哭作如是言:“我等今者,皆悉至心咸共<a href=\"/remen/chanhui.html\" class=\"keylink\" target=\"_blank\">忏悔</a>,愿令此苦速得<a href=\"/remen/jietuo.html\" class=\"keylink\" target=\"_blank\">解脱</a>。”</p><p>尔时,如来出金色手,摩彼龙面作如是言:“汝等谛听!我于过去曾作国王名曰善眼,是时有一盲<a href=\"/remen/poluomen.html\" class=\"keylink\" target=\"_blank\">婆罗门</a>,来从我乞求索一眼,我时<a href=\"/remen/huanxi.html\" class=\"keylink\" target=\"_blank\">欢喜</a>两眼皆与。若我此言诚不虚者,令汝梨奢清净眼生,一切诸罪悉皆除尽。”即说咒曰:</p><p>“多绖咃斫芻佉婆娑兰那佉婆羯磨佉婆阿难阇那毗啰阇佉破兰多若摩尼婆罗那都夜阿鞞栴陀罗树低频头输第吃利波输第颇罗输第阿誓多誓多[(匕/矢)+籴)]多[(匕/矢)+籴)]婆细陀索继陀索继鸣卢罗避摩诃鸣卢罗避帝履何逻多那婆罗帝莎呵。”</p><p>尔时,世尊说此实净眼陀罗尼已,彼梨奢龙得清净眼,余五万三千龙亦得净眼,及余八十四那由他夜叉、鸠槃荼、饿鬼、薜荔多、毗舍遮、人非人等,罪垢消灭皆得净眼。</p><p>尔时,善德天子向佛合掌,而说偈言:</p><p>“看彼十力世导师,能使诸龙眼清净,</p><p>今生若不得值佛,诸失眼者常盲冥。”</p><p>尔时,世尊告长老憍陈如:“汝可持此净眼陀罗尼咒。若有众生过去恶业,于今现在或当来世,或四大病,或恶人咒,或因毒药,以此缘故即便失目。如是众生,应当诵此净眼陀罗尼,自悔过去所造恶业,于诸众生起大慈悲,至心<a href=\"/remen/nianfo.html\" class=\"keylink\" target=\"_blank\">念佛</a>舍于余事,七七日中昼夜六时以手拭眼,以是因缘得清净眼。若有众生于过去世作诸恶业,或毁于法,或谤<a href=\"/remen/shengren.html\" class=\"keylink\" target=\"_blank\">圣人</a>,于<a href=\"/remen/shuofa.html\" class=\"keylink\" target=\"_blank\">说法</a>者为作障碍,或抄写经洗脱文字,或损坏他眼,或暗蔽他,此业缘故今得盲报。如是重恶业因缘故,七七日中不得差者,应当抄写此陀罗尼至心诵持悔过彼业,复以海沫、甘草、呵梨勒、阿摩罗、毗醯罗,此五种药捣末蜜和,盛著旧龟甲中以久年酥火上煎已,诵此陀罗尼一千八遍,以咒此药用涂眼上,舍诸缘事七七日中念佛造像至心发愿,时彼众生恶业消尽得清净眼。若有财者并营寺舍,随力所办<a href=\"/remen/bushi.html\" class=\"keylink\" target=\"_blank\">布施</a>资生,如是一切恶业皆尽,于当来世无量生中常不失眼。”</p><p>尔时,一切诸龙众等作如是言:“南无南无大悲世尊!能施三世众生利益,失眼得明,一切恶业清净无垢。”</p><p>尔时,有龙名曰青色,大声唱唤而说偈言:</p><p>“世尊能除诸罪垢,犹如大河洗一切,</p><p>悉知众生种种行,是故称佛众中尊。</p><p>我所居停住泽中,大野枯泉无有水,</p><p>热风吹身剧于火,形体屋舍臭难堪。</p><p>八千亿年住于彼,曾无一日受欢乐,</p><p>常为众生所食啖,眷属大小悉皆然。”</p><p>尔时,世尊说偈答言:</p><p>“若有众生造诸罪,而复修营于福德,</p><p>建立寺舍施钟铃,种种饮食供养僧;</p><p>以此杂福因缘故,在所生中随业受,</p><p>造恶苦辛如地狱,施食快乐似天堂。</p><p>或复来生于龙中,缘彼善业因缘故,</p><p>于龙头中自然出,希有如意妙宝王;</p><p>所欲念者皆随意,种种<a href=\"/remen/guobao.html\" class=\"keylink\" target=\"_blank\">果报</a>皆悉具,</p><p>虽处枯泉及旱泽,能出上妙清流水;</p><p>清净<a href=\"/remen/xukong.html\" class=\"keylink\" target=\"_blank\">虚空</a>布密云,地平如掌泉池涌,</p><p>行住坐卧所在处,皆能应念生诸水。</p><p>若有一切诸众生,虽复能得于人身,</p><p>备造种种<a href=\"/foxue/changshi/153417.html\" class=\"keylink\" target=\"_blank\">罪恶</a>业,不能供养于<a href=\"/remen/sanbao.html\" class=\"keylink\" target=\"_blank\">三宝</a>,</p><p>死后众苦皆聚集,地狱饿鬼具受之。</p><p>设复得为龙王身,所有眷属并妻子,</p><p>贫穷饥饿诸热恼,顶上无有如意宝,</p><p>居住空泽多毒虫,枯涸常干无有水。</p><p>如是皆由过去世,曾于佛法作比丘,</p><p>或见兰若苦行人,嫉妒悭心惜饮食,</p><p>远客比丘来寄止,瞋忿怀怒心不喜,</p><p>檀越平等施饮食,于中遮止便骂詈。</p><p>设有清净好流水,屎尿粪秽满其中,</p><p>所有居住行坐处,一切臭秽皆不净。</p><p>或有清净持戒者,如是见已皆远离;</p><p>若有余处好人闻,<a href=\"/remen/wuxin.html\" class=\"keylink\" target=\"_blank\">无心</a>欲来于此者。</p><p>彼人恶业因缘故,死堕地狱无量世,</p><p>灰河沸屎烧赤铜,无量亿年受楚毒;</p><p>如是饿鬼中饥渴,生曾不闻浆水名。</p><p>余报复生龙道中,具足多年受辛苦,</p><p>虽得龙身常饥饿,在所生处空无水,</p><p>或在枯泽恶焦山,绝水常干无饮食,</p><p>死已数入地狱中,大火热恼充遍身。</p><p>在彼经于无量岁,如是循还饿鬼中,</p><p>自非修禅能救济;<a href=\"/remen/libai.html\" class=\"keylink\" target=\"_blank\">礼拜</a>供养佛如来,</p><p>持戒<a href=\"/remen/zhihui.html\" class=\"keylink\" target=\"_blank\">智慧</a>学多闻,<a href=\"/remen/jingjin.html\" class=\"keylink\" target=\"_blank\">精进</a>舍于悭慢想,</p><p>妒嫉毒心最为恶,此业因缘须断除。</p><p>忆念死时受是殃,决定无疑早忏悔!”</p><p>尔时,如来说是偈已,彼龙众中二十六亿诸饿龙等,念过去身皆悉雨泪,作如是言:“唯愿哀愍救济于我!大悲世尊,我等忆念过去世时,于佛法中虽得<a href=\"/remen/chujia.html\" class=\"keylink\" target=\"_blank\">出家</a>,备造如是种种恶业,以恶业故经无量身在三恶道,亦以余报故生在龙中受极大苦。如青色龙,我亦如是。”</p><p>尔时,世尊语诸龙言:“汝可持水洗如来足,令汝殃罪渐得除灭。”</p><p>时,一切龙以手掬水,水皆成火变作大石,满于手中生大猛炎,弃已复生如是至七。一切龙众见如是已,惊怖懊恼啼泣雨泪。</p><p>佛告诸龙:“汝造罪业得是恶报,修善业人受于好果。我今教汝说真实誓:若佛导师怜愍一切,于诸众生平等无二,此言不虚,愿我诸龙火炎时灭。”作是誓已火炎皆灭。</p><p>时,饿龙等乃至八过,以手捧水洗如来足,至心忏悔:“我从今日更不造恶!”如是忏已各白佛言:“如来大慈愿救济我!”</p><p>佛言:“诸龙,汝此恶业有余未尽,<a href=\"/remen/milefo.html\" class=\"keylink\" target=\"_blank\">弥勒佛</a>世当得人身,值佛出家,精进持戒得罗汉果。”</p><p>时,诸龙等得<a href=\"/remen/suming.html\" class=\"keylink\" target=\"_blank\">宿命</a>心,自念过业啼泣雨面,各如是言:“我忆往昔于佛法中,或为俗人亲属因缘,或复听法来去因缘,所有<a href=\"/remen/xinxing1.html\" class=\"keylink\" target=\"_blank\">信心</a>舍施种种华果饮食,共诸比丘依次而食。”或有说云:“我曾吃啖四方众僧华果饮食。”或有说言:“我往寺舍布施众僧,或复礼拜,如是吃啖。”或复说言:“我毗婆尸如来法中曾作俗人。”或复有说:“我尸弃佛如来法中曾作俗人。”或复有说:“我毗叶婆如来法中曾作俗人。”或复有说:“我迦罗拘村驮佛法之中曾作俗人。”或复有说:“我迦那迦牟尼佛法之中曾作俗人。”或复有说:“我迦葉佛如来法中曾作俗人。”或复有说:“我释迦牟尼佛法之中曾作俗人,或以亲旧问讯因缘,或复来去听法因缘往还寺舍。有信心人供养僧故,舍施华果种种饮食,比丘得已回施于我,我得便食。彼业因缘,于地狱中经无量劫,大猛火中或烧或煮,或饮洋铜,或吞铁丸,从地狱出堕畜生中,舍畜生身生饿鬼中,如是种种备受辛苦。恶业未尽,生此龙中常受苦恼,热水烂身,热风吹体,热沙、热土、热粪、热灰,食入口中变成铜汁或作铁丸,于一切时所食之物,入口口焦,入咽咽烂,入腹腹燃,直过堕地遍体穿穴,受如是苦不可堪忍。惟愿如来慈哀救济!”</p><p>佛告诸龙:“此之恶业与盗佛物等无差别,比丘逆业其罪如半,然此罪报受未尽故难可得脱。汝等今当尽受三归,一心修善,以此缘故,于贤劫中值最后佛名曰楼至,于彼佛世罪得除灭。”</p><p>时,诸龙等闻是语已,皆悉至心,尽其形寿各受三归。</p><p>时,彼众中有盲龙女,口中膖烂,满诸杂虫状如屎尿,乃至秽恶犹若妇人,根中不净臊臭难看,种种噬食脓血流出,一切身分常为蚊虻诸恶毒蝇之所唼食,身体臭处难可见闻。尔时,世尊以大悲心,见彼龙妇眼盲困苦,如是问言:“妹何缘故得此恶身?于过去世曾为何业?”</p><p>龙妇答言:“世尊,我今此身众苦逼迫无暂时停,设复欲言而不能说。我念过去三十六亿于百千年生恶龙中受如是苦,乃至日夜<a href=\"/remen/shana.html\" class=\"keylink\" target=\"_blank\">刹那</a>不停。为我往昔九十一劫,于毗婆尸佛法之中作<a href=\"/remen/biqiuni.html\" class=\"keylink\" target=\"_blank\">比丘尼</a>,思念欲事过于醉人,虽复出家不能<a href=\"/remen/rufa.html\" class=\"keylink\" target=\"_blank\">如法</a>,于伽蓝内敷施床褥,数数犯于非梵行事,以快欲心生大乐受,或贪求他物多受信施。以如是故,于九十一劫常不得受<a href=\"/remen/tianren.html\" class=\"keylink\" target=\"_blank\">天人</a>之身,恒三恶道受诸烧煮。”</p><p>佛又问言:“若如是者,此中劫尽,妹何处生?”</p><p>龙妇答言:“我以过去业力因缘生余世界,彼处劫尽,恶业风吹还来生此。”时彼龙妇说此语已,作如是言:“大悲世尊,愿救济我!愿救济我!”</p><p>尔时,世尊以手掬水,告龙女言:“此水名为瞋陀留脂药和,我今诚实发言语汝:我于往昔为救鸽故弃舍身命,终不疑念起悭惜心,此言若实,令汝恶患悉皆除差。”</p><p>时,佛世尊以口含水,洒彼盲龙妇女之身,一切恶患臭处皆差。既得差已,作是说言:“我今于佛乞受三归。”是时,世尊即为龙女授三归依。</p><p>时,彼众中复有一龙,种种臭恶一切诸虫满其口中,及咽喉内脓血流出,有见闻者皆悉舍去。时,佛见已即便问言:“善男子,汝于过去作何恶业受如是报?”彼龙张口,于其口内出种种虫,脓血流溢犹如热火,虽复张口竟不能言,即还闭口。</p><p>尔时,世尊即为彼龙而说偈言:</p><p>“汝以过去盗因缘,轻戏圣人受是报,</p><p>至诚听我此实言,即得清凉灭诸苦。”</p><p>尔时,世尊说实语已,即以少水泻龙口中,火及虫脓悉皆灭尽,龙口清凉作如是言:“大圣如来,我忆过去迦葉佛时,曾作俗人在田犁地。有一比丘,来从我乞求五十钱,我时报言:‘听待谷熟当与汝食。’比丘复言:‘若当五十不可得者,愿乞十文。’我于尔时瞋彼比丘而语之言:‘乃至十钱亦不相与。’时,彼比丘心生懊恼,又于余时往寺舍中入树林下,辄便盗取现在僧物十庵罗果而私食之。彼业因缘地狱受苦,恶业未尽生野泽中作饿龙身,常为种种诸虫食啖,脓血流溢饥渴苦恼。又彼比丘以瞋忿心恶业缘故,死便即作小毒龙身,生我腋下[口+束]于我血,热气触身不可堪忍,是故我身热脓血满。”龙白佛言:“大悲世尊,唯愿慈哀救济于我,令我脱彼怨家毒龙!”</p><p>尔时,世尊以手抄水,发诚实语作如是言:“我曾往昔于饥馑世,尔时愿作大身众生长广无量,以<a href=\"/remen/shentong.html\" class=\"keylink\" target=\"_blank\">神通</a>力于虚空中唱如是言:‘彼野泽中有大身虫名曰不瞋,汝等可往取其身肉,以为饮食可得不饥。时彼世中人非人等,闻此声已一切悉往竞取食之。’”说是真实谛信语时,彼龙腋下小龙即出。</p><p>时,此二龙俱白佛言:“世尊,我等久近离此龙身解脱殃罪?”</p><p>佛告龙言:“此业大重,次五无间。何以故?若有四方<a href=\"/remen/changzhu.html\" class=\"keylink\" target=\"_blank\">常住</a>僧物,或现前僧物,笃信檀越重心施物,或华或果、或树或园、饮食资生、床褥敷具、疾病汤药一切所须,私自费用或持出外,乞与知识亲里白衣,此罪重于阿鼻地狱所受果报。是故汝等可受三归,归三宝已乃可得住于冷水中。”如是三称三受,身即安隐得入水中。</p><p>尔时,世尊即为诸龙而说偈言:</p><p>“宁以利刀自割身,支节身分肌肤肉,</p><p>所有信心舍施物,俗人食者实为难。</p><p>宁吞大赤热铁丸,而使口中光焰出,</p><p>所有众僧饮食具,不应于外私自用。</p><p>宁以大火若须弥,以手捉持而自食,</p><p>其有在家诸俗人,不应辄食施僧食。</p><p>宁以利刀自屠脍,身体皮膜而自啖,</p><p>其有在家诸俗人,不应受取僧杂食。</p><p>宁以自身投于彼,满室大火猛焰中,</p><p>其有在家俗人辈,不应坐卧僧床席。</p><p>宁以火热炎铁锥,拳手握持便焦烂,</p><p>其有在家俗人等,不应私用于僧物。</p><p>宁以胜利好刀砧,而自脔切其身肉,</p><p>勿于出家清净人,发起一念瞋恚心。</p><p>宁以自手挑两眼,捐弃投之掷于地,</p><p>其有习<a href=\"/remen/xingshan.html\" class=\"keylink\" target=\"_blank\">行善</a>法者,不应怀忿瞋心视。</p><p>宁以热铁鍱其身,东西起动行坐卧,</p><p>不应瞋忿心妒嫉,而著众僧净施衣。</p><p>宁饮灰汁碱卤水,热沸烁口犹如火,</p><p>不应怀贪毒恶心,服食众僧净施药。”</p><p>尔时,世尊说此偈已,一万四千诸龙众等悉受三归,所有过去、现在业报,诸苦恼中而得解脱,深信三宝其心不退。复有八十亿诸龙众等,亦于三宝起归敬心。</p><p>尔时,世尊告憍陈如:“汝观此等诸恶众生自诳其心,或以怖畏贫穷因缘,或于恶道生于恐畏<a href=\"/remen/xiuxing.html\" class=\"keylink\" target=\"_blank\">修行</a>善法,或作比丘所得种种资生之具,皆是信心檀越所施,而是众生或自食啖,或与他人或共众人,盗窃隐藏私处自用,如是业故堕三恶道久受勤苦。复有众生,贫穷下贱不得<a href=\"/remen/zizai.html\" class=\"keylink\" target=\"_blank\">自在</a>,是故出家望得富饶解脱安乐;既出家已,<a href=\"/remen/xiedai.html\" class=\"keylink\" target=\"_blank\">懈怠</a>懒堕不读诵经,禅慧精勤舍而不习,乐知僧事。复有比丘昼夜精勤乐修善法,读诵经典<a href=\"/remen/zuochan.html\" class=\"keylink\" target=\"_blank\">坐禅</a>习慧不舍须臾,以是因缘感诸四辈种种供养。时知事人得利养已,或自私食,或复盗与亲旧俗人,以是等缘久处恶道出已还入,如是愚瞑不见当来果报轻重。我今戒敕<a href=\"/remen/shamen.html\" class=\"keylink\" target=\"_blank\">沙门</a>弟子念法住持,不得自称:我是沙门,真法行人。猗众僧故,他信施物,或饼或果或菜或华,但是众僧所食之物,不得辄与一切俗人;亦不得云,此是我物别众而食;又亦不得以众僧物贮积兴生种种贩卖,云有利益招世讥嫌;又亦不得出贵收贱与世争利;又亦不得为于饮食及僧因缘,使诸众生堕三恶道。应须劝引安善法中,令比丘众真信三宝,摄诸众生乃至父母,令得安隐置三解脱。”</p><p>护塔品第十三</p><p>尔时,长老阿若憍陈如白佛言:“世尊,此日藏修多罗长夜照明,说一切龙恶业果报不可思议,复说菩萨真实行法。”</p><p>佛言:“如是,如是,憍陈如,此四天下有大支提圣人住处,若有众生精勤方便坐禅正慧,当知此处则为不空,如是福地则为流布日藏法宝。何者名为大支提处?此阎浮提内王舍城中,圣人处所大支提者,乃是过去无量如来、无量菩萨、无量缘觉、无量声闻,曾于其中<a href=\"/remen/xiudao.html\" class=\"keylink\" target=\"_blank\">修道</a>灭度,今悉现有当来亦然。过去诸佛菩萨圣人,皆以付授婆娄那龙,令使拥护住持安立;我今亦欲令此处所光明久住,还以付嘱婆娄那龙。若有众生能护我法,精勤方便坐禅正慧,诸富伽罗,应常守护供给供养。”</p><p>尔时,婆娄那龙王作如是言:“如是,如是,如世尊教。往昔过去迦罗鸠村驮应正遍知,亦以此处令我守护供给供养,精勤方便坐禅正慧,修善法者为作檀越;我于尔时,供给守护乃至法灭。次复有佛,名拘那迦牟尼乃至迦葉,亦以此处付嘱于我守护供养;我于尔时供给守护,乃至法尽亦复如是。彼佛法中或有弟子,不受奴婢僮仆田地,以清净心精勤苦行,如是一切我皆守护。今日如来,复以此处付嘱于我住持守护。”</p><p>尔时,世尊复以西瞿耶尼须弥山下,何罗阇低罗山中圣人处所名曰云尽,付宝护龙王。时,宝护龙白佛言:“世尊,如是,如是,如世尊教。过去迦罗鸠村驮如来,亦以此云尽圣人住处付嘱于我,我于尔时守护此处,及<a href=\"/remen/fodizi.html\" class=\"keylink\" target=\"_blank\">佛弟子</a>如法<a href=\"/remen/xingzhe.html\" class=\"keylink\" target=\"_blank\">行者</a>乃至法灭。”</p><p>尔时,世尊复以东弗婆提须弥山下,青鸯伽那山中支提圣人住处名圣<a href=\"/remen/rensheng.html\" class=\"keylink\" target=\"_blank\">人生</a>,付苏摩呼嚧叉龙王。时,彼龙王白佛言:“世尊,如是,如是,如世尊教。”</p><p>尔时,世尊复以须弥山下北胁之间,华齿山中支提圣人住处名香峰牟尼,付毗昌伽苏脂龙王,乃至清净法行比丘亦皆付嘱。时,彼龙王作如是言:“如是,如是,如世尊教。过去迦罗鸠村驮如来,亦以此香峰圣人住处付嘱于我,及法行比丘守护供养,乃至迦葉如来亦复如是。今日如来,又以香峰支提处所付嘱于我,我当守护。”佛言:“善哉!善哉!汝大龙王,如是能护我法,住持法母,汝是我伴大善知识、如法檀越。一切众生依于我法,国土久住利益照明。“</p><p>尔时,世尊复以西瞿耶尼洲中那焰牟尼圣人处所,付嘱瞿娑岚婆龙王,乃至法行弟子,守护供养亦复如是。复以东弗婆提洲中,昵迦罗陀莲华牟尼圣人住处,付嘱婆私摸极叉龙王,乃至法行弟子,守护供养亦复如是。复以北郁多罗越洲中香峰炎圣人住处,付嘱地行龙王,乃至法行弟子,守护供养亦复如是。复以大海之中娑伽罗龙王宫摩尼藏炎牟尼圣人住处,付嘱娑伽罗龙王,乃至供养亦复如是。复以须弥山顶帝释住处开<a href=\"/remen/huazang.html\" class=\"keylink\" target=\"_blank\">华藏</a>殿牟尼圣人住处,付嘱伊罗跋罗龙王,守护供养亦复如是。复以此阎浮中难陀婆陀那大德圣人牟尼住处,付嘱阎浮迦龙王,守护供养亦复如是。复以此阎浮中鞞奢利善住牟尼圣人住处,付嘱婆须吉龙王,守护供养亦复如是。复以此阎浮中迦毗罗婆须都善香迦那迦灯牟尼圣人住处,付嘱阿那婆达多龙王,守护供养亦复如是。复以阎浮提中摩伽陀国毗富罗朋迦牟尼圣人住处,付嘱山德龙王,守护供养亦复如是。复以阎浮提中摩偷罗国名爱云炎牟尼圣人住处,付嘱阎婆迦质多罗龙王。复以阎浮提中憍萨罗国名阇耶首驮牟尼圣人住处,付嘱吃利弥迦龙王。复以阎浮提中苏波洛罽萨遮牟脂邻陀罗名香牟尼圣人住处,付嘱牟脂邻陀罗龙王。复以阎浮地中乾陀罗国名大利舍那若摩罗牟尼圣人住处,付嘱伊罗跋多罗龙王。复以阎浮提内罽宾国中名宫宫摩尼佉牟尼圣人住处,付嘱吁留逻龙王。复以阎浮提中庵浮利摩国名亿藏炎牟尼圣人住处,付嘱逻浮逻龙王。复以阎浮提中震旦汉国名那罗耶那弗罗婆娑牟尼圣人住处,付嘱海德龙王。复以阎浮提内于阗国中水河岸上牛头山边近河岸侧,瞿摩婆罗香大圣人支提住处,付嘱吃利呵婆达多龙王,守护供养。</p><p>“此大支提皆是过去大圣菩萨、大辟支佛、大阿罗汉、得果沙门、五通神仙诸圣住处,是故过去一切诸佛次第付嘱,欲令<a href=\"/remen/liuzhuan.html\" class=\"keylink\" target=\"_blank\">流转</a>怖畏众生增长善根得<a href=\"/remen/puti.html\" class=\"keylink\" target=\"_blank\">菩提</a>故。如是十方无量无数阿僧祇刹过去诸佛及诸菩萨,皆住于彼大支提处常加守护,令诸众生恶业尽故。于未来世无量无边阿僧祇刹,诸佛、菩萨摩诃萨、声闻、缘觉,亦复住此二十大支提常加守护,令诸<a href=\"/remen/shijian.html\" class=\"keylink\" target=\"_blank\">世间</a>增福德故,一切众生恶业尽故。复次,一切菩萨摩诃萨、一切辟支佛、一切阿罗汉、得果沙门,一切五通神仙圣人,于此二十圣人住处大支提中常加护持,一切众生福德增故,一切众生恶业尽故。如是过去一切圣人,付嘱如是二十支提。我今付嘱亦如前佛,欲令一切流转海中怖畏众生得安乐故,坚固护持不散坏故。”</p><p>时,一切龙受佛付嘱二十支提圣人处已,作如是言:“大圣世尊,我等诸龙多于障碍,贪嗜睡眠如痴无异,一夜睡眠当于人中二十一年,如是我等睡犹不觉。或有恶人及非人等,或水或火毁坏支提,我等或睡或食饮时,或复喜欢为世欲事,如此因缘,此之恶事则不能却。是故我于一切过去、现在、当来佛法之中成诸不善。”</p><p>尔时,世尊告二十八夜叉将言:“我今持此圣人住处付嘱于汝,此二十支提福德住处,好加爱敬精心护持。”</p><p>时,二十八夜叉将言:“敬顺<a href=\"/\" class=\"keylink\" target=\"_blank\">佛教</a>,二十支提如来付嘱岂敢不持?但瞿摩娑罗香山一处,我难受取。”</p><p>时,只利呵婆达多龙王,即白佛言:“世尊,如来今者,以于阗国牛角峰山瞿摩娑罗乾陀牟尼大支提处付嘱于我,然彼国土城邑村落悉皆空旷,所有人民悉从他方余国土来,或余天下,或余刹中,菩萨摩诃萨、大辟支佛、大阿罗汉、得果沙门、五神通人坐禅力故,向彼供养。瞿摩娑罗旧无众生,一切来者皆是他国。世尊,此二十八诸夜叉将,不肯护持我今怪此。所以者何?以彼不护,我等诸龙得于恶名。”</p><p>佛言:“龙王莫如是说。何以故?今有二万大福德人见于<a href=\"/remen/sidi.html\" class=\"keylink\" target=\"_blank\">四谛</a>,从沙勒国而往彼住。以彼二万福德众生有大力故,于此瞿摩娑罗香山大支提处,日夜常来一切供养。龙王当知,如是之时恒不饥乏。又迦葉佛时,彼于阗国名迦逻沙摩,国土广大安隐丰乐,种种华果众生受用。彼国多有百千五通圣人世间<a href=\"/remen/futian.html\" class=\"keylink\" target=\"_blank\">福田</a>,依止其中系念坐禅,乐阿耨多罗三藐三菩提。以其国土安隐丰乐,彼土众生多行放逸贪著五欲,谤毁圣人为作恶名,以灰尘土坌彼圣人。时诸行者受斯辱已,各离彼国散向余方。时彼众生见圣人去心大欢喜,是因缘故,彼国土中水天、火天皆生瞋忿,所有诸水河池泉井一切枯竭。时彼众生无水火故饥渴皆死,是时国土自然丘荒。”</p><p>佛告龙王:“我今不久往瞿摩娑罗牟尼住处,结跏七日受解脱乐,令于阗国,于我灭度后一百年,是时彼国还复兴立,多饶城邑郡县村落,人民炽盛皆乐大乘,安隐快乐,种种饮食及诸果华无所乏少。”</p><p>时,僧儿耶大夜叉将白佛言:“世尊,如是,如是。”</p><p>佛言:“大夜叉将,汝忆过去久远事不?”</p><p>僧儿耶言:“我念往昔迦葉佛时,此牛角山圣人住处,迦葉如来亦于彼处七日结跏受解脱乐。过七日已从<a href=\"/remen/chanding.html\" class=\"keylink\" target=\"_blank\">禅定</a>起,我时到彼瞿摩娑罗香牢尼住处礼拜供养。彼迦葉佛,亦以平等法行比丘,精勤方便坐禅正慧,修善法者付嘱于我。”</p><p>时,只利呵婆达多龙王白佛言:“世尊,我誓于此瞿摩娑罗香大支提所常护不舍,乃至佛诸弟子法行比丘,精勤修善不受畜者我等守护,乃至法尽。或水、或火,或龙、夜叉,或鸠槃茶,<a href=\"/remen/mile.html\" class=\"keylink\" target=\"_blank\">弥勒</a>佛时瞋忿作恶,如是时中非我所护。”</p><p>佛言:“善哉!善哉!龙王,若能如是发至诚心,加护我法,住持法母,令法久住,是我真伴,是好檀越。”</p><p>是时,座中有六十亿菩萨摩诃萨并及十方余佛刹中一切菩萨,皆悉来集<a href=\"/remen/suoposhijie.html\" class=\"keylink\" target=\"_blank\">娑婆世界</a>,听于日藏大授记经,闻已一切同白佛言:“如是,世尊,我等从今常来于此四天下中牟尼住处礼拜供养,持种种华、种种幡盖、种种金银而以奉散,亦复持此日藏授记恶业尽陀罗尼,如佛所说广为一切众生而宣说之。我今为利自身、他身恶业尽故,行菩提道满足<a href=\"/remen/liudu.html\" class=\"keylink\" target=\"_blank\">六度</a>。今此众中有多亿魔,及于无量阿僧祇天、龙、夜叉、阿修罗、迦楼罗、紧陀罗、摩睺罗伽,悉在此会围绕世尊。惟愿如来,以此二十牟尼圣人住处普皆付嘱,莫遣当来魔天、龙王、夜叉、罗刹及紧陀罗、阿修罗等生于异心,于此二十大支提处空无守护,令彼恶人及非人等欲兴破毁。”</p><p>佛言:“善哉!善哉!善男子,汝莫怖畏。何以故?过去诸佛亦以此处,付嘱一切龙王、夜叉;我亦如是,以此二十大支提处,付嘱诸龙及夜叉众。所以者何?未来众生多在八难,欲令彼等恶业尽故,薄慢心故,乐<a href=\"/remen/niepan.html\" class=\"keylink\" target=\"_blank\">涅槃</a>故,乃至资生所须、饮食汤药无所乏故,风雨顺时、华果茂盛、五谷熟成常安乐故,以是因缘,付嘱诸龙及夜叉等。于未来世一切诸佛,亦于二十大支提处林树经行坐禅苦行,得阿耨多罗三藐三菩提转于法轮,乃至涅槃安置塔庙;及佛弟子法行比丘,四果圣人亦于彼住,一切天人皆于彼处礼拜供养,多生<a href=\"/remen/gongde.html\" class=\"keylink\" target=\"_blank\">功德</a>起涅槃道。彼佛世尊,亦以二十大支提处及诸弟子,付嘱龙王及夜叉等令加守护。善男子,我今为汝说,一切恶心众生悉得欢喜,亦得生于诸<a href=\"/remen/sanmei.html\" class=\"keylink\" target=\"_blank\">三昧</a>力,亦除一切恶邪<a href=\"/remen/fannao.html\" class=\"keylink\" target=\"_blank\">烦恼</a>。大授记陀罗尼咒,此陀罗尼,过去、未来一切诸佛加助<a href=\"/remen/suixi.html\" class=\"keylink\" target=\"_blank\">随喜</a>。此咒能令恶心众生得柔软故,教修一切诸福德故,令习恶人心欢喜故,一切福德皆成就故,种种大愿达<a href=\"/remen/bian.html\" class=\"keylink\" target=\"_blank\">彼岸</a>故,大智慧中安隐住故,得大闻持陀罗尼故,大方便智得究竟故,一切怨家生欢喜故,能除一切诸灾患故,出大难故,离怖畏故,办大事故,大谛见故,得大忍故,大智海中深远入故,得四神足、三摩跋提能除一切诸恶见故,乃至能了阿耨多罗三藐三菩提故。”而说神咒:</p><p>“多绖咃阿摩阿摩婆娑阿摩波利婆娑三舍耶揭婆波利婆娑蜜多罗蜜多罗舍罗耶蜜多罗波利婆娑蜜多罗三[穴/(怡-台+未)]若耶尼瞿卢陀三[穴/(怡-台+未)]若耶摸极叉三[穴/(怡-台+未)]若耶示利苫伽婆优婆矣罗阇毗那舍耶三摩舍罗耶帝罗阿那薄迦岚摩婆婆迦岚摩示利地毗迦罗婆那三摩若那阿波婆伽那罗夜那跋伽摩萨婆多他阿伽多地悉他那跋伽莎呵。”</p><p>尔时,世尊说是咒已告大众言:“此陀罗尼亦名贤面,一切诸佛之所加护,能生禅定三摩提,能尽一切诸恶,乃至能了阿耨多罗三藐三菩提。若今现在及未来世大支提处,若有余众,或魔、或天、或龙、夜叉、或复罗刹、或阿修罗、或迦楼罗、或紧陀罗、或鸠槃茶、人及非人,或以水火种种恶事欲坏支提,汝等应念三世诸佛,念诸佛已于彼众生起慈悲心,诵持如是大陀罗尼,令诸一切恶心众生悉皆除灭。若诸魔王及人非人,于如来所心不乐者,悉生欢喜恭敬供养。”</p><p>时佛神力,令魔波旬于自宫内即得安住,自然得闻此陀罗尼;闻此咒已,即于佛所生欢喜心,得大信心;得信心已啼泣雨泪,集诸眷属作如是言:“汝等一切谛听!谛听!我今于此大牟尼处,得大忍心不动如山。彼牟尼尊慈悲满足,放大光明照一切龙、一切天人、一切修罗,我亦在彼于牟尼所兴造诸恶,今欲忏悔受三归依。汝若曾于佛边作恶,今可忏悔受三归依。我今共汝俱往见佛,礼拜供养至心听法,断烦恼魔入清净道,离于怖畏到涅槃城。”</p><p>时,魔波旬与其眷属八十亿众,前后围绕往至佛所,到已接足<a href=\"/remen/dl.html\" class=\"keylink\" target=\"_blank\">顶礼</a>世尊,说如是偈:</p><p>“佛两足尊世中胜,自得寂灭亦教他,</p><p>忍辱精进愍众生,我等愚痴兴恶意。</p><p>不知过去诸业行,惟佛世尊能了知,</p><p>苞藏国土内身中,令我心远种种惑。</p><p>三世诸佛大慈悲,受我礼忏一切殃,</p><p>法僧二宝亦复然,至心归依无有异。</p><p>愿我今日所供养,恭敬尊重世导师,</p><p>诸恶永尽不复生,尽寿归依如来法。”</p><p>时,魔波旬说是偈已,白佛言:“世尊,如来于我及诸众生平等无二,心常欢喜慈悲含忍。”</p><p>佛言:“如是。”</p><p>时,魔波旬生大欢喜发清净心,重于佛前接足顶礼右绕三匝,恭敬合掌却住一面,瞻仰世尊心无厌足。</p><p>时,彼众中有一魔子名加罗支,与其眷属从座而起,到于佛前接足顶礼,长跪白佛作如是言:“世尊,云何名眼?为眼是色因缘?为色是眼因缘?乃至意法因缘亦复如是?”</p><p>佛言:“善男子,非眼是色因缘,非色是眼因缘,乃至非意是法因缘,非法是意因缘。善男子,眼眼性空,眼识识性空。善男子,眼因缘眼识生,彼因缘故色可见,乃至意因缘<a href=\"/remen/yishi.html\" class=\"keylink\" target=\"_blank\">意识</a>生,彼因缘故法可知,非眼识可得。何以故?非余处来,非余处去,眼非常住,于三世中一切皆空。如是眼者亦非满见,亦非减见,非和合见,非相离见,亦非相触,亦不依止。譬如日出光照一切,其有窗处明焰皆入照于壁上,而是壁光不作是念我暗我明,此光非但独在一壁及众多壁,以因缘故有是光生。此壁及光,非合非离因壁见光,而此壁光不作是念日能生我,日亦不念我生此光。何以故?日灭没已光亦随灭,去处来处一切皆空无一可见。以日因缘故能照耀见此光色,以光显赫照耀因缘故得可见。于彼生识亦复如是,是内六入生外六入,亦外六入生内六入,外六入亦非因缘,内六入亦非因缘。何以故?彼此性离亦非聚集,亦非和合亦非依止,乃至内入、外入,彼和合识亦非聚集,亦非和合亦非依止。何以故?各不相持境界离故。此法及识智慧知见诸行因缘,行因缘故有识,而此识生则三种行。云何三行?身行、口行及以意行。云何身行?身行名为气息入出,此名身行。彼息出入去来动作,彼此出入各不相识。新识若生,旧识不住,体性尔故,非聚集故,亦非异故,于如如中各不相依,虚空平等风行空中,风亦非空,空亦非风。何以故?彼此不触各非境界,彼二皆空亦不可说。何以故?相离相故,无增减故,不依此岸及彼岸故,第一义谛如如住故,此名身行。是故身行非识依止,亦非伴侣,非是和合,非是聚集,常不依止,相离相故,是识亦复非依止身离和合故,此名身行。云何口行?口行二种名为觉、观。云何是觉?何者是观?于出入息生二种心,思惟忆念是名为觉;乃至细心次生,如是渐除得清净心亦名为觉。是觉依止出入故生,生已即灭,根尘亦复不觉,此彼境界相相离故,性相无故,乃至不可说其长短,此名为觉。何者是观?若有人观冷相触身于是中行,或复热相一切气息皆犹于风,彼风因缘观触知者,此名为观。各离境界彼此离相,乃至不可说其长短,是名觉观。云何意行?意行名思。云何名思?知一切法,乃至能知时出入气息,非时出入气息,知此出息非彼入息,知彼入息非彼出息,差别悉知,如是思量,知行顺相非行顺相,此则名为彼风依止,如是二种不可得说。云何是思?云何心相?乃至知行差别作已,入涅槃道过凡夫地名出<a href=\"/remen/shengsi.html\" class=\"keylink\" target=\"_blank\">生死</a>,于禅定中心能除却,此则名思。如是风者不去不来,彼思识中如是依止,眼如眼乃至意如意各不相触,三受尽已名为圣人。如是,善男子,非眼是色因缘,非色是眼因缘,乃至非意是法因缘,非法是意因缘。何以故?此二境界非远非近,亦非聚集,亦非思量,亦非和合。何以故?不可说故,此岸彼岸中不依止故,依实际故。”</p><p>佛说此已,是时魔子伽罗支二万眷属,曾于过去佛法之中修行福德皆得顺忍。复有无量无边众生,亦于过去植众德本,或得初禅乃至四禅,或有得于须陀洹果、斯陀含果、阿那含果,或有当来于小乘中为福种子,乃至当来辟支佛中得为种子,或复有发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。时彼众中有六十频婆罗龙,过去已来未曾值佛,今闻此法皆发阿耨多罗三藐三菩提心。时此一切三千大千佛刹大地,六种震动大动遍动。</p><p>一切十方诸来菩萨摩诃萨,各得种种菩萨三昧,得三昧已各以种种宝、种种衣、种种香、种种华,散于佛上供养如来,作如是言:“如是世尊不可思议,我从昔来未曾见闻如是大集说此三昧力陀罗尼,此即释迦牟尼如来第二利益转妙法轮!我等今者于此日藏大授记鞞富略修多罗一心奉持,为诸众生广分别说。”</p><p>是时,众会魔天、龙王、夜叉、罗刹、阿修罗、迦楼罗、紧陀罗、摩睺罗伽、鸠槃茶、薜荔多、毗舍遮,现在集者悉如是说:“不可思议释迦如来,能作如是利益众生。”各大欢喜,以种种音乐、种种宝、种种衣、种种璎珞、华鬘、<a href=\"/remen/shaoxiang.html\" class=\"keylink\" target=\"_blank\">烧香</a>、涂香,从空而散供养如来。</p><p>是时,娑伽罗龙王白佛言:“世尊,惟愿如来暂入海中,往我家内受我微供,怜愍我故。若佛如来至我宫者,我之眷属一切皆得闻此日藏授记大陀罗尼。”</p><p>时,娑伽罗龙王复白佛言:“世尊,彼大海中一切男女,若得闻此大乘日藏大授记经,专心听者得几许福?”</p><p>佛言:“龙王,若善男子以四天下满中七宝布施如来,复有众生具足闻此大乘日藏大授记经一心听者,于前福德百倍不及,百千亿倍不及,乃至算数所不能及。大王,若有听是甚深经典,其福难量!”</p><p>尔时,娑伽罗龙王复作是言:“若佛世尊不入大海,我当抄此日藏授记大集经典置我宫中。以是因缘,于彼海中几许诸龙福德增长?”</p><p>佛言:“龙王,随所有处抄此日藏大授记经,如法安置恭敬供养,则能获得十种利益。何等为十?若有人能如法抄写此经一心供养,令其家内一切吉祥,若在众中得大自在,五谷丰饶,种种资生钱财宝物悉皆具足。复次,龙王,若有宅内,或复众中抄此日藏大授记经抄已供养,于其处所,则有六十亿菩萨摩诃萨,数来礼拜供养此经。以是因缘,种种恶事、斗诤疾疫、种种恶病、谷米贵俭、国土饥荒、他方贼盗、非时风雨,一切皆灭。”</p><p>彼六十亿菩萨摩诃萨白佛言:“世尊,我当种种拥护供给令得称心。”</p><p>“复次,龙王,若有家内或大众中,抄此日藏大授记经如法安置,彼帝释天及诸梵天、四天王天、二十八大夜叉将并其眷属,乃至大德天并其男女,娑罗娑陀天、牢固地天、善住乐天等,一切眷属皆至其国,日夜至心常加守护与其安乐。”</p><p>时,帝释天乃至善住乐天等,闻是语已作如是言:“如是,如来,我及眷属常当至心往护彼国。”</p><p>“复次,龙王,若有居家乃至国土抄写此经,福德天下于过去世供养多佛布施、持戒,如是之人往彼受生。复次,龙王,若有居家乃至国土抄写此经,其中众生精进勇猛,不乐五欲常行檀那波罗蜜乃至<a href=\"/remen/banruo.html\" class=\"keylink\" target=\"_blank\">般若</a>波罗蜜。复次,龙王,若有居家乃至国土抄写此经,福田众生常乐安住。复次,龙王,若有国土抄写此经,其国常有种种善法如雨而下。复次,龙王,若有国土抄写此经,其中众生于十善业常行不舍。复次,龙王,若有国土抄写此经,其中众生常生慈心。复次,龙王,若有居家乃至国土抄写此经,其中众生常生人天不入恶道。大王,如是日藏大授记经,随何国土如法抄写,安置供养数数读诵,具足得此十种利益。何以故?若有读诵此日藏经如说行者,彼福德聚于百劫中说不可尽。龙王,此日藏大集大授记经,如是甚深,能满大愿,能大利益。”</p><p>说是经已,十方佛刹诸来菩萨,到此三千<a href=\"/remen/daqianshijie.html\" class=\"keylink\" target=\"_blank\">大千世界</a>娑婆国土大集聚会,并此菩萨摩诃萨众,乃至魔王、天、龙、夜叉、罗刹、阿修罗、迦楼罗、紧那罗、摩睺罗伽、鸠槃茶、饿鬼、毗舍、遮富单那、人非人等,随分悟解满足于心,皆大欢喜各设供养,佥然而住。</p></div>"
}]