[{
    "title": "央掘魔罗经 第一卷",
    "author": "求那跋陀罗 译",
    "html": "<div class=\"B1_text\"><p>央掘魔罗经 第一卷</p><p>宋<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>求那跋陀罗译</p><p>如是我闻。一时佛住舍卫国祇树给孤独园。尔时<a href=\"/remen/shizun.html\" class=\"keylink\" target=\"_blank\">世尊</a>。与无量菩萨摩诃萨俱。及四部众无量诸天龙神夜叉。乾闼婆迦楼罗紧那罗摩睺罗伽。毗舍遮负多伽那阿磋罗檀那婆王。日月天子阿修罗及诸罗刹。护世主四天王魔天等俱。尔时世尊。广说妙法度脱<a href=\"/remen/zhongsheng.html\" class=\"keylink\" target=\"_blank\">众生</a>。名曰执剑大方广经。初中后善。究竟显示善义善味纯一清净具足清白梵行之相。说斯经已。舍卫城北去城不远。彼处有村村名萨那。有一贫穷<a href=\"/remen/poluomen.html\" class=\"keylink\" target=\"_blank\">婆罗门</a>女名跋陀罗。女生一子名一切<a href=\"/remen/shijian.html\" class=\"keylink\" target=\"_blank\">世间</a>现。少失其父。厥年十二色力人相具足第一。聪明辩慧微言善说。复有异村名颇罗呵私。有一旧住婆罗门师。名摩尼跋陀罗。善能通达四毗陀经。时世间现从其受学。谦顺恭敬尽心<a href=\"/remen/gongyang.html\" class=\"keylink\" target=\"_blank\">供养</a>。诸根纯熟所受奉持尔时彼师暂受王请。留世间现守舍而去。婆罗门妇年少端正。见世间现即生染心。忽忘<a href=\"/remen/yigui.html\" class=\"keylink\" target=\"_blank\">仪轨</a>前执其衣。时世间现白彼妇言。仁今便为是我之母。如何尊处而行非法。内怀愧悚舍衣远避。尔时彼妇欲心炽盛泣泪念言。彼见断绝不随我意。若不见从要断其命。不使是人更余婚娶。即以指爪自画其体。淫乱弥炽自烧成病。行女人谄<a href=\"/remen/zhuangyan.html\" class=\"keylink\" target=\"_blank\">庄严</a>其身。以绳自系足不离地。时摩尼跋陀事毕还家。见妇自悬以刀截绳。高声大叫而问之言。谁为此事。时妇答言。是世间现欲行非法。强见陵逼作如是事。摩尼跋陀先知其人有大德力。即思惟言。彼初生日。一切刹利所有刀剑悉自拔出。利剑卷屈坠落于地。令诸刹利皆大恐怖。其生之日有如此异。当知是人有大德力。思惟是已。语世间现汝是恶人毁辱所尊。汝今非复真婆罗门。当杀千人可得除罪。世间现禀性恭顺。尊重师教即白师言。呜呼和上。杀害千人非我所应。师即谓言。汝是恶人不乐生天。作婆罗门耶。答言和上。善哉奉命即杀千人。还礼师足。师闻见已生希有心。汝大恶人故不死耶。复作念言。今当令死。而告之言。杀一一人一一取指。杀千人已取指作鬘冠首而还。然后得成婆罗门耳。以是<a href=\"/remen/yinyuan1.html\" class=\"keylink\" target=\"_blank\">因缘</a>名央掘魔罗。即白师言。善哉和上受教。即杀千人少一。尔时央掘魔母念子当饥。自持四种美食送往与之。子见母已作是思惟。当令我母得生天上。即便执剑欲前断命。去舍卫国十由旬少一丈。于彼有树名阿输迦。尔时世尊以一切智。如是知时如雁王来。央掘魔罗见世尊来。执剑疾往作是念言。我今复当杀是<a href=\"/remen/shamen.html\" class=\"keylink\" target=\"_blank\">沙门</a>瞿昙。尔时世尊示现避去。时央掘魔罗而说偈言</p><p>住住大沙门白净王太子</p><p>我是央掘魔今当税一指</p><p>住住大沙门无贪染衣士</p><p>我是央掘魔今当税一指</p><p>住住大沙门毁形剃发士</p><p>我是央掘魔今当税一指</p><p>住住大沙门知足持钵士</p><p>我是央掘魔今当税一指</p><p>住住大沙门<a href=\"/remen/wuwei.html\" class=\"keylink\" target=\"_blank\">无畏</a>师子游</p><p>我是央掘魔今当税一指</p><p>住住大沙门雄健猛虎步</p><p>我是央掘魔今当税一指</p><p>住住大沙门仪雅鹅王趋</p><p>我是央掘魔今当税一指</p><p>住住大沙门安详龙象行</p><p>我是央掘魔今当税一指</p><p>住住大沙门明朗口初出</p><p>我是央掘魔今当税一指</p><p>住住大沙门明朗盛满月</p><p>我是央掘魔今当税一指</p><p>住住大沙门庄严真金山</p><p>我是央掘魔今当税一指</p><p>住住大沙门千叶莲花眼</p><p>我是央掘魔今当税一指</p><p>住住大沙门素齿白莲华</p><p>我是央掘魔今当税一指</p><p>住住大沙门善说<a href=\"/remen/zhenyan.html\" class=\"keylink\" target=\"_blank\">真言</a>舌</p><p>我是央掘魔今当税一指</p><p>住住大沙门眉间白毫相</p><p>我是央掘魔今当税一指</p><p>住住大沙门光泽绀青发</p><p>我是央掘魔今当税一指</p><p>住住大沙门过膝[月*庸]长臂</p><p>我是央掘魔今当税一指</p><p>住住大沙门离欲马王藏</p><p>我是央掘魔今当税一指</p><p>住住大沙门膝骨密不现</p><p>我是央掘魔今当税一指</p><p>住住大沙门手足赤铜甲</p><p>我是央掘魔今当税一指</p><p>住住大沙门轻举蹑虚足</p><p>我是央掘魔今当税一指</p><p>住住大沙门迦陵频伽声</p><p>我是央掘魔今当税一指</p><p>住住大沙门憍吉罗妙音</p><p>我是央掘魔今当税一指</p><p>住住大沙门百亿胜光曜</p><p>我是央掘魔今当税一指</p><p>住住大沙门诸根善调伏</p><p>我是央掘魔今当税一指</p><p>住住大沙门十力悉具足</p><p>我是央掘魔今当税一指</p><p>住住大沙门善持四<a href=\"/remen/zhendi.html\" class=\"keylink\" target=\"_blank\">真谛</a></p><p>我是央掘魔今当税一指</p><p>住住大沙门说八道<a href=\"/remen/154932.html\" class=\"keylink\" target=\"_blank\">饶益</a></p><p>我是央掘魔今当税一指</p><p>住住大沙门三十二相具</p><p>我是央掘魔今当税一指</p><p>住住大沙门八十种妙好</p><p>我是央掘魔今当税一指</p><p>住住大沙门永灭诸爱欲</p><p>我是央掘魔今当税一指</p><p>住住大沙门莫令我起嗔</p><p>我是央掘魔今当税一指</p><p>住住大沙门未曾见奇特</p><p>我是央掘魔今当税一指</p><p>住住大沙门修罗因陀罗</p><p>及与诸罗刹降是三憍慢</p><p>汝是何等人如是极疾行</p><p>及我未下刀知时宜速住</p><p>住住大沙门不闻我名耶</p><p>我是央掘魔今当速输指</p><p>住住大沙门其诸众生类</p><p>若有闻我名一切皆怖死</p><p>何况面见我而得全身命</p><p>住住大沙门汝是谁速说</p><p>为天为风耶于我前疾去</p><p>住住大沙门我今已疲乏</p><p>终不能及汝今当税一指</p><p>住住大沙门汝善持净戒</p><p>宜速输一指莫度我境界</p><p>尔时世尊犹如鹅王。庠行七步师子顾视。为央掘魔罗而说偈言</p><p>住住央掘魔汝当住净戒</p><p>我是等正觉输汝慧剑税</p><p>我住无生际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除<a href=\"/remen/shengsi.html\" class=\"keylink\" target=\"_blank\">生死</a>渴</p><p>住住央掘魔汝当住净戒</p><p>我是等正觉输汝慧剑税</p><p>我住于实际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无作际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无为际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无老际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无病际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住不死际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无染际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无漏际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无罪际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住于谛际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住于法际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住<a href=\"/remen/rufa.html\" class=\"keylink\" target=\"_blank\">如法</a>际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住寂静际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住安隐际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无忧际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住离忧际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无尘际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住离尘际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无羸际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无灾际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无恼际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无患际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住离患际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无有际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无量际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无上际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住最胜际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住于恒际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住等高际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住于上际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住不坏际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住不崩际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无边际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住不可见而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住深法际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住难见际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住微细法而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住满法际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住极难见而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无定法而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无诤际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无分别而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住于无际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住<a href=\"/remen/jietuo.html\" class=\"keylink\" target=\"_blank\">解脱</a>际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住寂静际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住寂止际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住上止际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无断际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住<a href=\"/remen/bian.html\" class=\"keylink\" target=\"_blank\">彼岸</a>际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住美妙际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住离虚伪而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住破宅际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住伏慢际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住伏幻际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住伏痴际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住于舍际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住法界际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无入际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住纯善际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住出世际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住无动际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住殿堂际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住不悔际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住休息际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>税是等正觉输汝慧剑税</p><p>我住究竟际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住三毒断而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住<a href=\"/remen/fannao.html\" class=\"keylink\" target=\"_blank\">烦恼</a>断而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住有余断而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住三毒尽而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住于灭际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住于舍际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住覆护际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住依怙际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住趣向际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住洲渚际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住容受际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住伏悭嫉而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住离渴际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住舍一切而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住离一切而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住一切止而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住断道际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住空乐际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住结断际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住爱尽际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住离欲灭而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>我住<a href=\"/remen/niepan.html\" class=\"keylink\" target=\"_blank\">涅槃</a>际而汝不觉知</p><p>汝央掘魔罗我是等正觉</p><p>今当输汝税无上善法水</p><p>汝今当速饮永除生死渴</p><p>住住央掘魔汝当住净戒</p><p>我是等正觉输汝慧剑税</p><p>汝当<a href=\"/remen/sheli.html\" class=\"keylink\" target=\"_blank\">舍利</a>刀疾来归明智</p><p>莫随恶师慧非法谓为法</p><p>应尝至药味然后深<a href=\"/remen/zijue.html\" class=\"keylink\" target=\"_blank\">自觉</a></p><p>一切畏杖痛莫不爱<a href=\"/remen/shouming.html\" class=\"keylink\" target=\"_blank\">寿命</a></p><p>取己可为譬勿杀勿教杀</p><p>如他己不异如己他亦然</p><p>取己可为譬勿杀勿教杀</p><p>莫作罗刹形人血常涂身</p><p>人血涂利剑不宜恒在手</p><p>速舍首指鬘离是二生业</p><p>二生非法求是则恶罗刹</p><p>羔羊于母所犹尚知<a href=\"/remen/xiaoyang.html\" class=\"keylink\" target=\"_blank\">孝养</a></p><p>哀哉汝可愍为恶师所误</p><p>挥手奋利剑而欲害所生</p><p>汝今所造业恶逆过禽兽</p><p>杀害甚罗刹凶暴踰修罗</p><p>永入弊魔党长与人类分</p><p>咄哉恶逆者母恩世难报</p><p>怀任十二月将护尽胎养</p><p>既生常鞠育长夜忍苦秽</p><p>今且观汝母血泪盈目流</p><p>忘身爱念汝躬自持食来</p><p>风吹发蓬乱尘土坌污身</p><p>手足悉龟坼众苦集朽形</p><p>久受饥渴恼寒暑亦备经</p><p>逼切心狂乱愁毒恒怨嗟</p><p>尔时彼母见佛世尊与央掘魔罗往反苦论。子心降伏纵身垂臂。念其子故说偈白佛</p><p>久失宝藏今还得尘秽坏眼今明净</p><p>哀哉我子心迷乱常以人血自涂身</p><p>极利刀剑恒在手多杀人众成尸聚</p><p>当令此子随顺我今敬稽首等正觉</p><p>多人见骂难听闻汝子如是切责我</p><p>尔时世尊告央掘魔罗。此树下者是汝之母生育之恩深重难报。云何欲害令其生天。央掘魔罗非法谓法。如春时焰渴鹿迷惑。汝亦如是。随恶师教而生迷惑。若诸众生非法谓法。命终当堕无择<a href=\"/remen/diyu.html\" class=\"keylink\" target=\"_blank\">地狱</a>。央掘魔罗。汝今疾来归依如来。央掘魔罗。莫怖莫畏。如来大慈是无畏处等视众生如罗睺罗。救疗众疾无依作依。如来安隐是稣息处。诸无亲者为作亲善。诸贫乞者为作宝藏。失佛道者示无上道。为诸恐怖而作覆护。为诸漂溺而作舟梁。汝当疾舍利剑<a href=\"/remen/chujia.html\" class=\"keylink\" target=\"_blank\">出家</a>学道。<a href=\"/remen/dl.html\" class=\"keylink\" target=\"_blank\">顶礼</a>母足悔过自洗。至诚启请求听出家。济度汝母离三有苦。今输税汝出家具足。汝今当饮<a href=\"/remen/ganlu.html\" class=\"keylink\" target=\"_blank\">甘露</a>法水。汝久游恶道迷乱疲惓。今当休息。汝是税主我亦税主。为守道王于一切众生常受其税令得超渡生死有海。尔时央掘魔罗即舍利剑。如一岁婴儿捉火即放振手啼泣。时央掘魔罗舍鬘振手发声呼叫。亦复如是。如人熟眠蛇卒啮脚即时惊起振手远掷。央掘魔罗。速舍指鬘亦复如是。尔时央掘魔罗。如离非人所持。自知惭愧血出遍身泪流如雨。譬如有人为蛇所螫良医为咒令作蛇行。央掘魔罗宛转腹行三十九旋亦复如是。然后进前顶<a href=\"/remen/lifo.html\" class=\"keylink\" target=\"_blank\">礼佛</a>足。而说偈言</p><p>奇哉正觉第一慈调御人师为我来</p><p>令我得度无知海愚痴闇冥涛波惑</p><p>奇哉正觉无上悲调御人师为我来</p><p>度我生死旷野难种种烦恼棘刺林</p><p>奇哉正觉第一喜调御人师为我来</p><p>令我得度诸迷惑邪见虎狼禽兽难</p><p>奇哉正觉第一舍调御人师为我来</p><p>令我得度无择狱永离炽然无量苦</p><p>无依怙者为作依无亲厚者为作亲</p><p>集众恶业趣大苦今为我来作归依</p><p>尔时世尊告央掘魔罗。汝今可起速往母所。至诚悔过求听出家。尔时央掘魔罗。从佛足起往至母所。围旋多匝五体投地。至诚<a href=\"/remen/chanhui.html\" class=\"keylink\" target=\"_blank\">忏悔</a>悲感大叫。即向其母而说偈言</p><p>呜呼慈母我大过集诸恶业成罪积</p><p>随恶师教行暴害杀人一千唯少一</p><p>我于今日归依母亦复归依佛世尊</p><p>我今稽首礼母足唯愿哀愍听出家</p><p>尔时彼母。说偈答言</p><p>我今已听汝出家为后世</p><p page margintb15></p></div>"
},{
    "title": "央掘魔罗经 第二卷",
    "author": "求那跋陀罗 译",
    "html": "<div class=\"B1_text\"><p>央掘魔罗经 第二卷</p><p>宋<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>求那跋陀罗译</p><p>尔时<a href=\"/remen/suoposhijie.html\" class=\"keylink\" target=\"_blank\">娑婆世界</a>主梵天王。放大光明照舍卫国。一心合掌顶<a href=\"/remen/lifo.html\" class=\"keylink\" target=\"_blank\">礼佛</a>足。<a href=\"/remen/gongyang.html\" class=\"keylink\" target=\"_blank\">供养</a>如来及央掘魔罗已。而说偈言</p><p>奇哉我今见大战如二雄猛师子斗</p><p>奇哉调御<a href=\"/remen/tianren.html\" class=\"keylink\" target=\"_blank\">天人</a>师如来善调央掘魔</p><p>譬如毒蛇见咒师吹气放毒不怖畏</p><p>师即调伏令寂静<a href=\"/remen/sanjie.html\" class=\"keylink\" target=\"_blank\">三界</a>大师亦如是</p><p>调伏凶恶央掘魔我今稽首三界医</p><p>大<a href=\"/remen/shentong.html\" class=\"keylink\" target=\"_blank\">神通</a>力不思议我今稽首<a href=\"/remen/zizai.html\" class=\"keylink\" target=\"_blank\">自在</a>王</p><p>大天所建甚奇特以法建立央掘魔</p><p>所为最胜无可譬是故名曰无譬尊</p><p>央掘魔今为胜业住戒调伏极寂静</p><p>身心安隐无所畏犹如<a href=\"/remen/zixing.html\" class=\"keylink\" target=\"_blank\">自性</a>真金色</p><p>纯净极妙阎浮金唯愿如来哀受施</p><p>令央掘魔服天衣当令我得大<a href=\"/remen/puti.html\" class=\"keylink\" target=\"_blank\">菩提</a></p><p>彼服此衣护梵行究竟清净心不动</p><p>尔时央掘魔罗谓梵王言。汝是何人多言两舌。言央掘魔罗习近我衣久持梵行。而见毁辱汝是恶梵非梵梵像。汝蚊蚋来所言梵者。梵有何义。云何名为<a href=\"/remen/shijian.html\" class=\"keylink\" target=\"_blank\">世间</a>梵业。我岂服习蚊蚋之衣而修梵行。我亦不作佣作之人。我亦不能随他所欲。我亦不为负债之人。如申头罗(申头罗者外国幻人作飞人戏令空中来去往返至速)速往速反。汝小蚊蚋亦复如是。往受梵乐还来堕此。不知菩萨受生真实<a href=\"/remen/gongde.html\" class=\"keylink\" target=\"_blank\">功德</a>。非法为法。如汝等辈不觉<a href=\"/remen/shengsi.html\" class=\"keylink\" target=\"_blank\">生死</a>迷惑轮转。呜呼梵天。汝真知<a href=\"/remen/shane.html\" class=\"keylink\" target=\"_blank\">善恶</a>言。央掘魔罗大作恶业。汝蚊蚋恶梵为何所知。应当修学菩萨所行。尔时梵王答央掘魔罗言。汝现杀人一千少一。今犹见汝强梁不息。乃至雕鹫不敢近。汝此非强梁者。何处更有真强梁耶。此非恶魔者。何处更有真恶魔耶。央掘魔罗。汝莫放逸。所作恶业方便除灭。善哉如来真为大悲。乃能度此央掘魔罗等凶暴<a href=\"/remen/zhongsheng.html\" class=\"keylink\" target=\"_blank\">众生</a></p><p>尔时央掘魔罗谓梵王言。恶梵蚊蚋汝将何去。汝复当于何处迷转。不知善恶众生死堕恶道。譬如有人行至<a href=\"/remen/conglin.html\" class=\"keylink\" target=\"_blank\">丛林</a>。夜见树上有萤火虫惊怖而还。语城中人言彼林被烧。时有众人俱往视之。见是萤火知非林烧。今汝恶梵亦复如是。唱言我痴。而自欺诳及欺余人。汝及余人后自当知是幻积聚。譬如痴人行至丛林见无忧树华。谓呼是火恐怖而归。还入城中告众人言。彼林被烧。众人往见知非是火。汝小蚊蚋亦复如是。汝及余人后自当知善及不善。亦自当知是幻积聚。莫复更出此不实言。汝当默然勿学<a href=\"/remen/wangyu.html\" class=\"keylink\" target=\"_blank\">妄语</a></p><p>尔时护世四王来诣佛所。大供养佛及央掘魔。设供养已。即向如来及央掘魔罗。而说偈言</p><p>奇哉甚希有世雄今大战</p><p>问答第一义慧光除痴冥</p><p>奇哉善调御无上天人师</p><p>是故无量力号名为如来</p><p>第一钵昙摩清净柔软足</p><p>尘水所不污是故稽首礼</p><p>我今归依佛一心请所愿</p><p>当令央掘魔受用我等钵</p><p>央掘魔今好犹如空中月</p><p>央掘魔<a href=\"/remen/zhuangyan.html\" class=\"keylink\" target=\"_blank\">庄严</a>净戒光<a href=\"/remen/yuanman.html\" class=\"keylink\" target=\"_blank\">圆满</a></p><p>尔时央掘魔罗谓四天王言。汝是何等蚊蚋小虫。护世护世而自贡高。唱言我当施汝天钵。而见毁辱。汝等且待观我难事。须臾自见执持瓦器。何用如是放逸钵为。而以护世高自称举。名护世者。谓能调伏诸恶象类。非护世间护真实法。名为护世。譬如有人闻俱耆罗声。又见其形。寻复见乌而生迷惑。作是说言。俱耆罗俱耆罗。汝等如是。非法为法守护非法。如彼见乌谓俱耆罗。汝应<a href=\"/remen/hufa.html\" class=\"keylink\" target=\"_blank\">护法</a>莫护世间。蚊蚋四王且各默然</p><p>尔时恶魔波旬来诣佛所。供养佛已却住一面。向央掘魔罗而说偈言</p><p>汝今速<a href=\"/remen/chujia.html\" class=\"keylink\" target=\"_blank\">出家</a>欺诳入我城</p><p>我亦不念汝且令出泥犁</p><p>尔时央掘魔罗。以偈答曰</p><p>远去贼狗魔蚊蚋<a href=\"/remen/wuwei.html\" class=\"keylink\" target=\"_blank\">无畏</a>说</p><p>及未被五系波旬宜速去</p><p>莫令我须臾左脚蹴弊狗</p><p>若空<a href=\"/remen/wuwo.html\" class=\"keylink\" target=\"_blank\">无我</a>时自恣游宫殿</p><p>如金翅鸟王处在须弥顶</p><p>下观大海中诸龙共游戏</p><p>菩萨金翅王游戏泥犁上</p><p>快饮<a href=\"/remen/jietuo.html\" class=\"keylink\" target=\"_blank\">解脱</a>水俯观苦众生</p><p>贼狗魔默然谛听<a href=\"/remen/ganlu.html\" class=\"keylink\" target=\"_blank\">甘露</a>法</p><p>然后还天上随意恣所欲</p><p>尔时摩醯首罗神。为如来及央掘魔罗。设大供养已却住一面。欣敬交至以偈叹言</p><p>我今礼尊足欣敬说伽陀</p><p>如来妙色身譬如优钵罗</p><p>齿白拘牟头目净千叶华</p><p><a href=\"/remen/zhihui.html\" class=\"keylink\" target=\"_blank\">智慧</a>无染污净踰分陀利</p><p>奇哉央掘魔殊胜甚希有</p><p>住在凡夫地而能降伏魔</p><p>当速成正觉普救诸世间</p><p>尔时央掘魔罗。以偈答言</p><p>汝是何卑趣妄称摩醯罗</p><p>假名为自在非真自在王</p><p>汝今云何知我住凡夫地</p><p>长牙毗舍遮宜速答所问</p><p>形色尚丑陋有如癞病人</p><p>而为诸世间广说治癞方</p><p>自病不能救安能疗他疾</p><p>今汝小蚊蚋痴惑亦复然</p><p>不知自趣性云何知他心</p><p>而言央掘魔住在凡夫地</p><p>汝不应灌顶副他自在王</p><p>无知且默然须臾自当见</p><p>尔时如来所依坐树。其树有神。见央掘魔罗心生敬信。以偈叹言</p><p>疾来央掘魔勇慧坚固士</p><p>今请服法衣供施汝初饭</p><p>施汝及如来当得第一果</p><p>尔时央掘魔罗。以偈答言</p><p>如来未曾食声闻亦复然</p><p>汝今为施谁速说决所疑</p><p>尔时树神。以偈难言</p><p>如来常饭食声闻亦复然</p><p>坚固欲出家不应作妄语</p><p>应当舍虚伪谄曲非清净</p><p>若人越一法是即为妄语</p><p>不度于他世无恶而不造</p><p>尔时央掘魔罗。以偈答言</p><p>汝是卑下姓今欲何所说</p><p>汝且自观察女人佛所毁</p><p>世间谁妄语谁为真实说</p><p>谁世间贪食谁世间病死</p><p>如来悉具足大我实功德</p><p>众生不能知是则为妄语</p><p>不食而言食是则为妄语</p><p>彼尚无出家况复受具足</p><p>不知隐覆说是则为妄语</p><p>彼尚无出家况复受具足</p><p>我不越一法而汝越无量</p><p>速向天中天悔除虚妄语</p><p>尔时树神。以偈难言</p><p>汝以何<a href=\"/remen/yinyuan1.html\" class=\"keylink\" target=\"_blank\">因缘</a>说我是卑趣</p><p>未离毗舍遮何能知男女</p><p>尔时央掘魔罗。以偈答言</p><p>譬如转轮王珍宝庄严座</p><p>臭狗暂卧上还至不净处</p><p>汝以卑陋性暂游方便法</p><p>还复处女身纵心五欲乐</p><p>汝今应方便速舍女狗身</p><p>莫取男女相当修空寂法</p><p>修习空法已疾得男子性</p><p>尔时尊者<a href=\"/remen/sheli.html\" class=\"keylink\" target=\"_blank\">舍利</a>弗大目犍连。犹如鹅王。以神通力乘虚而来。来至佛所<a href=\"/remen/dl.html\" class=\"keylink\" target=\"_blank\">顶礼</a>佛足却住一面。见央掘魔罗心生<a href=\"/remen/suixi.html\" class=\"keylink\" target=\"_blank\">随喜</a>。时大目连以偈叹言</p><p>超哉勇慧士善修殊胜业</p><p>宜速随佛去出家修净戒</p><p>与诸梵<a href=\"/remen/xingzhe.html\" class=\"keylink\" target=\"_blank\">行者</a>乘虚至祇园</p><p>愿佛时哀许出家受具足</p><p>普令诸世间一切共瞻仰</p><p>陵虚犹鹅王明净如满月</p><p>尔时央掘魔罗。以偈问曰</p><p>云何世神通云何神通本</p><p>神力第一尊速说断我疑</p><p>尔时大目犍连。以偈答言</p><p>若人修净舍常施履屣乘</p><p><a href=\"/remen/biqiu.html\" class=\"keylink\" target=\"_blank\">比丘</a>持净戒远离不习近</p><p>如是二因缘疾获神通力</p><p>尔时央掘魔罗。复说偈言</p><p>呜呼大目连修习蚊蚋行</p><p>不能分别知第一真实通</p><p>蚊蚋乘虚来无知宜默然</p><p>常行自他利愿速安众生</p><p>如是修方便疾获上神通</p><p>安慰<a href=\"/remen/shuofa.html\" class=\"keylink\" target=\"_blank\">说法</a>者或时遭苦难</p><p>舍身为救护疾获上神通</p><p>我今当速行广度诸群生</p><p>至于只陀林当得大神通</p><p>如是无限量所谓摩诃衍</p><p>无量复无边所谓诸如来</p><p>尔时央掘魔罗说此偈已。即复说偈问舍利弗言</p><p>云何舍利弗世间大智慧</p><p>智慧从何生速说决所疑</p><p>尔时舍利弗。以偈答言</p><p>善护持<a href=\"/remen/wujie.html\" class=\"keylink\" target=\"_blank\">五戒</a>能成大智慧</p><p>命终更受身智慧常俱生</p><p>名闻远流布智慧不倾动</p><p>尔时央掘魔罗。复说偈言</p><p>佛说常不灭从是生大慧</p><p>佛说大智慧从是说法生</p><p>呜呼舍利弗修习蚊蚋行</p><p>不能分别知真实智慧义</p><p>陋哉蚊蚋慧无知宜默然</p><p>尔时尊者阿难来诣佛所。顶礼佛足却住一面。见央掘魔罗心生随喜。以偈叹言</p><p>善哉央掘魔已修殊胜业</p><p>我今发随喜速通九部经</p><p>尔时央掘魔罗。以偈问言</p><p>如来称叹汝多闻最第一</p><p>云何世多闻多闻从何生</p><p>尔时阿难。以偈答言</p><p>诵习九部经离悭为人说</p><p>从是获多闻总持不思议</p><p>尔时央掘魔罗。复说偈言</p><p>叹说诸如来毕竟常不灭</p><p>是名为世间第一最多闻</p><p>呜呼阿难陀修习蚊蚋行</p><p>不能分别知多闻所入闻</p><p>陋哉蚊蚋持无知宜默然</p><p>尔时尊者罗睺罗来诣佛所。顶礼佛足却住一面。见央掘魔罗心生随喜。以偈叹言</p><p>善哉央掘魔已修胜功德</p><p>我今发随喜敬戒速<a href=\"/remen/shouchi.html\" class=\"keylink\" target=\"_blank\">受持</a></p><p>尔时央掘魔罗。以偈问言</p><p>如来称叹汝恭敬戒第一</p><p>云何为世间恭敬于净戒</p><p>汝是佛爱子速说决我疑</p><p>尔时罗睺罗。以偈答言</p><p>一切佛所说专心恭敬持</p><p>是则为世间第一恭敬戒</p><p>尔时央掘魔罗。复说偈言</p><p>若说诸如来世间第一常</p><p>是名为世间最上恭敬戒</p><p>呜呼罗睺罗修习蚊蚋行</p><p>不能知第一真实恭敬戒</p><p>陋哉蚊蚋敬无知宜默然</p><p>尔时尊者阿那律来诣佛所。顶礼佛足却住一面。见央掘魔罗心生随喜。以偈叹言</p><p>奇哉央掘魔善修殊胜业</p><p>我今发随喜不久得天眼</p><p>尔时央掘魔罗。以偈问言</p><p>如来称叹汝天眼最第一</p><p>云何世天眼天眼云何生</p><p>汝今当速说决断我所疑</p><p>尔时阿那律。以偈答言</p><p>常好施灯明说法闻化人</p><p>由是获天眼洞视无障碍</p><p>尔时央掘魔罗。复说偈言</p><p>如来深法藏精勤方便说</p><p>显示不隐覆究竟最胜眼</p><p>呜呼阿那律修习蚊蚋行</p><p>不能知出生天眼胜方便</p><p>陋哉蚊蚋眼无知宜默然</p><p>尔时尊者<a href=\"/remen/shamen.html\" class=\"keylink\" target=\"_blank\">沙门</a>陀娑来诣佛所。顶礼佛足却住一面。见央掘魔罗心生随喜。以偈叹言</p><p>奇哉央掘魔善修殊胜业</p><p>我今发随喜宜应修忍辱</p><p>尔时央掘魔罗。以偈问言</p><p>云何为世间成就第一忍</p><p>云何生忍辱速说决所疑</p><p>尔时沙门陀娑。以偈答言</p><p>栴檀涂右臂利刀斩左手</p><p>等心不倾动能生最上忍</p><p>是则名世间堪忍上调伏</p><p>尔时央掘魔罗。复说偈言</p><p>若说如来藏显示诸世间</p><p>无知恶邪见舍我须无我</p><p>言是佛<a href=\"/remen/zhengfa.html\" class=\"keylink\" target=\"_blank\">正法</a>闻彼说不怖</p><p>离慢舍身命广说如来藏</p><p>是名为世间堪忍上调伏</p><p>呜呼沙门陀修习蚊蚋行</p><p>不能知出生最上忍方便</p><p>蚊蚋亦堪耐饥渴寒热苦</p><p>陋哉蚊蚋忍无知宜默然</p><p>尔时尊者满愿子来诣佛所。顶礼佛足却住一面。见央掘魔罗心大<a href=\"/remen/huanxi.html\" class=\"keylink\" target=\"_blank\">欢喜</a>。以偈叹言</p><p>善哉修胜业我今发随喜</p><p>为一切众生安慰演说法</p><p>尔时央掘魔罗。以偈问言</p><p>如来称叹汝说法中第一</p><p>云何说法者云何为知义</p><p>唯愿说法上时为决所疑</p><p>尔时满愿子。以偈答言</p><p>诸佛及声闻圣所不得法</p><p>正觉善通达广为众生说</p><p>此说有何义。谓过去一切诸佛。于一切法中极方便求。不得众生界及我人<a href=\"/remen/shouming.html\" class=\"keylink\" target=\"_blank\">寿命</a>。现在未来一切诸佛及三世一切声闻缘觉。于一切法中极方便求亦悉不得。我亦如是为众生说。离众生界我人寿命。说无我法说空法。如是说法</p><p>尔时央掘魔罗。谓满愿子言。呜呼满愿。修蚊蚋行不知说法。哀哉蚊蚋无知默然。不知如来隐覆之说。谓法无我。堕愚痴灯如蛾投火。诸佛如来所不得者。谓过去一切诸佛<a href=\"/remen/shizun.html\" class=\"keylink\" target=\"_blank\">世尊</a>。于一切众生所极方便求无如来藏不可得。现在一切诸佛世尊。于一切众生所极方便求无我性不可得。未来一切诸佛世尊。于一切众生所极方便求无自性不可得。三世一切声闻缘觉。于一切众生所极方便求无如来藏亦不可得。此是如来偈之正义</p><p>复次诸佛如来所不得者。谓过去一切诸佛世尊。于一切法极方便求世间之我。如拇指粳米麻麦芥子。青黄赤白方圆长短。如是等比种种相貌。或言在心。或脐上下。或言头目及诸身分。或言遍身犹如津液。如是无量种种<a href=\"/remen/wangxiang.html\" class=\"keylink\" target=\"_blank\">妄想</a>。如世俗修我。亦言<a href=\"/remen/changzhu.html\" class=\"keylink\" target=\"_blank\">常住</a>安乐苏息。如是比我一切诸佛及声闻缘觉。悉皆不得正觉彼法为众生说。此是如来偈之正义。非如汝向妄想所说。复次诸佛如来所不得者。谓过去一切诸佛世尊。极方便求如来之藏作不可得。如来性是无作。于一切众生中无量相好清净庄严。现在一切诸佛世尊。极方便求如来之藏作不可得。如来性是无作。于一切众生中无量相好清净庄严。未来一切诸佛世尊。极方便求如来之藏作不可得。无作是如来性。于一切众生中无量相好清净庄严。三世一切声闻缘觉。有如来藏而眼不见。应说因缘。如罗睺罗敬重戒故。极视净水见虫不了。为是虫为非虫为是微尘耶。久久谛观渐见细虫。十地菩萨亦复如是。于自身<a href=\"/remen/zhongguan.html\" class=\"keylink\" target=\"_blank\">中观</a>察自性起如是如是无量诸性种种异见。如来之藏如是难入。安慰说者亦复甚难。谓于恶世极炽然时。不惜身命而为众生说如来藏。是故我说诸菩萨摩诃萨人中之雄即是如来。如阿那律天眼第一。真实明见空中鸟迹。与肉眼者俱共游行。彼肉眼者所不能见。信阿那律知有鸟迹。肉眼愚夫声闻缘觉。信<a href=\"/fojing/\" class=\"keylink\" target=\"_blank\">佛经</a>说有如来藏。云何能见佛境界性。声闻缘觉尚由他信。云何生盲凡夫而能自知不从他受</p><p>我闻先佛称说此地。于劫初时有四种味。彼时众生食四味者于今食土。以久习故今犹不舍。曾于过去诸如来所修如来藏者。亦复如是。久修习故。今犹信乐长夜修习报如来恩又于未来说法者所闻如来藏。闻已信乐。如彼食土。非余众生。彼信乐者。是如来子报如来恩。譬如鷍鸟从久远来无有惭愧不报恩养。以宿习故今犹不舍。彼诸众生亦复如是。过去世时无有惭愧。已无惭愧今无惭愧当无惭愧。闻如来藏不生信乐。已不信乐今不信乐当不信乐。譬如猨猴形极丑陋。常多惊怖其心躁动如水涌波。以宿习故今犹不息。彼诸众生亦复如是。去来现在心常轻躁。闻如来藏不生信乐。如鵄鸺鸟昼盲夜见好闇恶明。彼诸众生亦复如是。好邪恶正不乐见佛及如来藏。去来现在不生信乐。如彼鵄鸺好闇恶明。如人长夜修习邪见。染诸外道不正之说以宿习故今犹不舍。彼诸众生亦复如是。久习无我隐覆之教。如彼凡愚染诸邪说。去来现在不解密教。闻如来藏不生信乐非余众生。若人过去曾值诸佛。供养奉事闻如来藏。于弹指顷蹔得听受。缘是善业诸根纯熟。所生殊胜富贵自在。是诸众生今犹纯熟。所生殊胜富贵自在。由彼往昔曾值诸佛蹔得听闻如来藏故。于未来世闻如来藏。当复信乐如说<a href=\"/remen/xiuxing.html\" class=\"keylink\" target=\"_blank\">修行</a>。诸根纯熟富贵自在。色力具足智慧明达。<a href=\"/remen/fanyin.html\" class=\"keylink\" target=\"_blank\">梵音</a>清净莫不爱乐。或作转轮圣王。或为王子。或为大臣。贤德具足离诸慢恣。降伏睡眠精勤修学无诸放逸。及余功德悉皆成就。或为释梵护世四王。斯由曾闻如来之藏功德所致。身常安隐无病无恼。寿命延长人所爱敬。具足听闻如来常住大般<a href=\"/remen/niepan.html\" class=\"keylink\" target=\"_blank\">涅槃</a>甘露之法。坚固安隐久住世间。随顺世间而共娱乐。知诸如来不从欲生。广为世间开示演说。以此智慧功德利益。在所生处子孙众多父母长寿。常受人天一切快乐。族姓殊胜悉皆具足。斯由闻知一切众生悉有如来常住藏故。未来现在天上人中。一切快乐常得具足。由闻如来常住藏故。若彼众生去来现在。于五趣中支节不具。轮<a href=\"/remen/zhuansheng.html\" class=\"keylink\" target=\"_blank\">转生</a>死受一切苦。斯由轻慢如来藏故。若诸众生历事诸佛亲近供养。乃能得闻如来之藏。信乐听受不起诽谤。若能如实安慰说者。当如是人即是如来。若诸众生多背诸佛者。闻如来藏则生诽谤。彼诸众生自烧种子。呜呼苦哉苦哉。不信之人于三世中甚可哀愍。诸说法者。应如是说称扬如来常住真实。若说法者不如是说。是则弃舍如来之藏。是人不应处师子座。如旃陀罗不应服乘大王御象。一切诸佛极方便求如来之藏生不可得。不生是<a href=\"/remen/foxing.html\" class=\"keylink\" target=\"_blank\">佛性</a>。于一切众生所。无量相好清净庄严。一切诸佛极方便求自性不实不可得。真实性是佛性。于一切众生所。无量相好清净庄严。一切诸佛极方便求自性<a href=\"/remen/wuchang.html\" class=\"keylink\" target=\"_blank\">无常</a>不可得。常性是佛性。于一切众生所。无量相好清净庄严。一切诸佛极方便求如来之藏无恒不可得。恒性是佛性。于一切众生所无量相好清净庄严。一切诸佛极方便求如来之藏变易不可得。不变易性是佛性。于一切众生所无量相好清净庄严。一切诸佛极方便求如来之藏不寂静不可得。寂静性是佛性。于一切众生所无量相好清净庄严。一切诸佛极方便求如来之藏坏不可得。不坏性是佛性。于一切众生所无量相好清净庄严。一切诸佛极方便求如来之藏破不可得。不破性是佛性。于一切众生所无量相好清净庄严。一切诸佛极方便求如来之藏病不可得。无病性是佛性。于一切众生所无量相好清净庄严。一切诸佛极方便求如来之藏老死不可得。不老死性是佛性。于一切众生所无量相好清净庄严。一切诸佛极方便求如来之藏垢不可得。无垢性是佛性。于一切众生所无量相好清净庄严。如油杂水不可得。如是无量<a href=\"/remen/fannao.html\" class=\"keylink\" target=\"_blank\">烦恼</a>覆如来性。佛性杂烦恼者无有是处。而是佛性烦恼中住。如瓶中灯瓶破则现。瓶者谓烦恼。灯者谓如来藏。说如来藏者。或是如来或是菩萨或是声闻。能演说者随其所堪。或有烦恼或无烦恼。满愿当知。我说是人即是正觉。能破受者亿烦恼瓶。然后则能自见其性。犹如掌中见阿摩勒果。譬如日月密云所覆光明不现。云翳既除光明显照。如来之藏亦复如是。烦恼所覆性不明显。出离烦恼大明普照。佛性明净犹如日月。哀哉满愿。修蚊蚋行不知说法。宜嘿疾去</p><p>尔时孙陀罗难陀来诣佛所。稽首佛足却住一面。见央掘魔罗心生随喜。以偈叹言</p><p>善哉央掘魔已修殊胜业</p><p>宜应方便求如来妙色身</p><p>尔时央掘魔罗。以偈问言</p><p>世尊称叹汝端政最第一</p><p>云何为世间端政最殊特</p><p>何因得端政时说决所疑</p><p>尔时孙陀罗难陀。以偈答言</p><p>澡手合十指顶礼<a href=\"/sheli/fo/\" class=\"keylink\" target=\"_blank\">佛舍利</a></p><p>常供养病人从是致端政</p><p>尔时央掘魔罗。复说偈言</p><p><a href=\"/remen/foshen.html\" class=\"keylink\" target=\"_blank\">佛身</a>无筋骨云何有舍利</p><p>如来离舍利胜方便法身</p><p>如来不思议未信令信乐</p><p>故以巧方便示现有舍利</p><p>方便留舍利是则诸<a href=\"/remen/fofa.html\" class=\"keylink\" target=\"_blank\">佛法</a></p><p>世间从本来供养梵自在</p><p>天子及天女种种诸形像</p><p>以彼非归依建立<a href=\"/sheli/shelita/\" class=\"keylink\" target=\"_blank\">舍利塔</a></p><p>若有诸众生解知是方便</p><p>因此方便智获致端政色</p><p>非如汝先说妄想端政因</p><p>呜呼孙陀罗不知妙色门</p><p>蚊蚋色具足无知宜默然</p><p>尔时尊者优波离来诣佛所。稽首佛足却住一面。见央掘魔罗心生随喜。以偈叹言</p><p>奇哉央掘魔已修殊胜业</p><p>我今发随喜汝当修净律</p><p>尔时央掘魔罗。以偈问言</p><p>如来称叹汝持律中第一</p><p>云何善持律速说决所疑</p><p>尔时优波离。以偈答言</p><p>一切恶莫作诸善悉奉行</p><p>方便修净心是则善持律</p><p>尔时央掘魔罗。复说偈言</p><p>坏法毁禁戒非律恶比丘</p><p>应当夺六物一切资生具</p><p>逼迫加罚黜方便令调伏</p><p>梵行所应用斯非<a href=\"/remen/pojie.html\" class=\"keylink\" target=\"_blank\">破戒</a>物</p><p>譬如大国王所宝护身刀</p><p>若在屠脍舍法应强夺取</p><p>帝王所珍器不应属恶人</p><p>如是梵行者所应受畜物</p><p>不属坏法人是故还摄取</p><p>是则名世间第一善持律</p><p>不犯突吉罗亦非非威仪</p><p>如是持律者具足如来教</p><p>如来视一切犹如罗睺罗</p><p>呜呼优波离修习蚊蚋行</p><p>不解善持律无知宜默然</p><p>尔时文殊师利法王子来诣佛所。稽首佛足却住一面。见央掘魔罗心生随喜。以偈叹言</p><p>善哉央掘魔已修殊胜业</p><p>今当修大空诸法无所有</p><p>尔时央掘魔罗。以偈问言</p><p>文殊法王子汝见空第一</p><p>云何为世间善见空寂法</p><p>空空有何义时说决所疑</p><p>尔时文殊师利。以偈答言</p><p>诸佛如<a href=\"/remen/xukong.html\" class=\"keylink\" target=\"_blank\">虚空</a>虚空无有相</p><p>诸佛如虚空虚空无生相</p><p>诸佛如虚空虚空无色相</p><p>法犹如虚空如来妙法身</p><p>智慧如虚空如来大智身</p><p>如来无碍智不执不可触</p><p>解脱如虚空虚空无有相</p><p>解脱则如来空寂无所有</p><p>汝央掘魔罗云何能了知</p><p>尔时央掘魔罗。复说偈言</p><p>譬如有愚夫见雹生妄想</p><p>谓是琉璃珠取已执持归</p><p>置之瓶器中守护如真宝</p><p>不久悉融消空想默然住</p><p>于余真琉璃亦复作空想</p><p>文殊亦如是修习极空寂</p><p>常作空思惟破坏一切法</p><p>解脱实不空而作极空想</p><p>犹如见雹消滥坏余真实</p><p>汝今亦如是滥起极空想</p><p>见于空法已不空亦谓空</p><p>有异法是空有异法不空</p><p>一切诸烦恼譬如彼雨雹</p><p>一切不善坏犹如雹融消</p><p>如真琉璃宝谓如来常住</p><p>如真琉璃宝谓是佛解脱</p><p>虚空色是佛非色是二乘</p><p>解脱色是佛非色是二乘</p><p>云何极空相而言真解脱</p><p>文殊宜谛思莫不分别想</p><p>譬如空聚落川竭瓶无水</p><p>非无彼诸器中虚故名空</p><p>如来真解脱不空亦如是</p><p>出离一切过故说解脱空</p><p>如来实不空离一切烦恼</p><p>及诸天人阴是故说名空</p><p>呜呼蚊蚋行不知真空义</p><p>外道亦修空尼干宜默然</p><p>尔时文殊师利。以偈问言</p><p>汝央掘魔罗以何因缘故</p><p>恐迫声闻众轻蔑诸<a href=\"/remen/fozi.html\" class=\"keylink\" target=\"_blank\">佛子</a></p><p>纵意肄凶暴虓譀如猛虎</p><p>谁是蚊蚋行出是恶音声</p><p>尔时央掘魔罗。以偈答曰</p><p>譬如贫怯士游行旷野中</p><p>卒闻猛虎气恐怖急驰走</p><p>声闻缘觉人不知摩诃衍</p><p>趣闻菩萨香恐怖亦如是</p><p>譬如师子王处在山岩中</p><p>游步纵鸣吼余兽悉恐怖</p><p>如是人中雄菩萨师子吼</p><p>一切声闻众及诸缘觉兽</p><p>长夜习无我迷于隐覆教</p><p>设我野干鸣一切莫能报</p><p>况复能听闻无等师子吼</p><p>尔时文殊师利。以偈问言</p><p>汝是小蚊蚋兴造诣恶行</p><p>如汝是菩萨何处更有魔</p><p>呜呼世间人不能<a href=\"/remen/zijue.html\" class=\"keylink\" target=\"_blank\">自觉</a>知</p><p>不自省己过但见他人恶</p><p>汝央掘魔罗为作几许罪</p><p>尔时央掘魔罗。以偈答言</p><p>呜呼今世人二人坏正法</p><p>谓说唯极空或复说有我</p><p>如是二种人倾覆佛正法</p><p>呜呼汝文殊不知恶非恶</p><p>不知菩萨行蚊蚋师子异</p><p>奇哉我能知无畏诸菩萨</p><p>文殊今谛听佛叹菩萨行</p><p>譬如善幻师造作诸幻业</p><p>断截食众生以示诸大众</p><p>诸佛及菩萨所作皆如幻</p><p>示现变自身若生若涅槃</p><p>或于疾疫劫施身令服食</p><p>或见作火劫大地悉洞然</p><p>众生有常想示令知无常</p><p>或于刀兵劫示现加师旅</p><p>残贼断众命其数不可量</p><p>而实无恼害犹如幻所作</p><p>一切三千界令入芥子中</p><p>而无一众生恼逼不安隐</p><p>四海须弥山同入一毛孔</p><p>一切无恼逼现已还本处</p><p>或以一足指震动十方界</p><p>而不恼众生是则诸佛法</p><p>或为梵释主护世四天王</p><p>无量众像类安慰诸群生</p><p>王子若大臣聚落商人主</p><p>长者及<a href=\"/wenda/jushi/\" class=\"keylink\" target=\"_blank\">居士</a>和合安众生</p><p>或为诸天人转化众邪见</p><p>现生一切生故名为本生</p><p>譬如造幻师见杀幻众生</p><p>曾不起悲叹呜呼是大恶</p><p>以彼工幻师解是幻性故</p><p>我今亦如是现杀化众生</p><p>为调诸毁法而实无所伤</p><p>如彼佛世尊化现刀兵劫</p><p>我今亦如是善修菩萨行</p><p>呜呼汝文殊修习蚊蚋行</p><p>而不志龙象世雄大智慧</p><p>尔时世尊以一切智一切见。向文殊师利。以偈叹言</p><p>如央掘魔说菩萨行如是</p><p>当知彼非凡为度众生故</p><p>彼则大菩萨雄猛如汝等</p><p>善哉汝文殊当知彼功德</p><p>佛说是已。以偈叹言</p><p>善哉巧方便殊胜人中雄</p><p>安慰众生故现大<a href=\"/remen/jingjin.html\" class=\"keylink\" target=\"_blank\">精进</a>力</p><p>我今当演说欲成阿罗汉</p><p>如是诸功德善业及精进</p><p>令一切众生究竟永安乐</p><p>尔时舍利弗白佛言。世尊。唯愿哀愍一切众生。为我演说。将欲疾成阿罗汉者。以何功德何业何精进。<a href=\"/remen/154932.html\" class=\"keylink\" target=\"_blank\">饶益</a>安乐一切众生。尔时世尊以偈答言</p><p>父母和合时子来入母胎</p><p>父母心欢喜得随顺功德</p><p>异精进光泽世间极丰壤</p><p>王得极快乐母致殊胜梦</p><p>子生家巨富怨敌悉慈心</p><p>七岁入学堂师徒无违诤</p><p>仆使皆欢喜各勤修家业</p><p>至年满二十六畜悉无诤</p><p>相视如父母香乳皆盈溢</p><p>大哉贤明子无贪嗔嫉慢</p><p>谄曲及虚伪过言加恼害</p><p>小儿不威仪众恶不善业</p><p>慈孝供二亲诸尊及师保</p><p>若见诸耆长合掌致恭敬</p><p>怀纳诸中年幼则同游戏</p><p>施敬善周急子爱诸苦人</p><p>诫恶知惭愧常慕修正法</p><p>不习戏幻术常乐见诸佛</p><p>务诵诸经律善学诸明处</p><p>远酒离博奕恭敬诸最胜</p><p>眠食知止足不乐诸不净</p><p>天人所爱念一切悉欣敬</p><p>如是大功德无量不可譬</p><p>是将成正觉功德业精进</p><p>舍利弗当知是央掘魔罗</p><p>有如是像类当疾成正觉</p><p>云何如是人当复有诸恶</p><p>彼更有无量奇特诸功德</p><p>雄杰如文殊超绝非常类</p><p>视一切众生犹如一子想</p><p>当知央掘魔菩萨摩诃萨</p><p>誓度诸未度世间是我有</p><p>若欲发胜愿普济诸世间</p><p>而作不善行则无有是处</p><p>尔时世尊。复说偈言</p><p>现作日月天梵王众生主</p><p>地水火风空如是无量德</p><p>菩萨人中雄以此度众生</p><p>尔时大目犍连。以偈叹言</p><p>奇哉央掘魔如是大功德</p><p>暂见佛世尊<a href=\"/remen/chaodu.html\" class=\"keylink\" target=\"_blank\">超度</a>一切有</p><p>尔时央掘魔罗。以偈答言</p><p>云何大目连颇有诸众生</p><p>不见佛世尊能知正法耶</p><p>尔时大目犍连。以偈答言</p><p>如佛世尊说病人有三种</p><p>云何名为三邪正定不定</p><p>云何为邪定谓佛不能化</p><p>云何为正定谓大<a href=\"/remen/jiaye.html\" class=\"keylink\" target=\"_blank\">迦叶</a>等</p><p>如来未出世依佛入实法</p><p>尔时央掘魔罗。复说偈言</p><p>汝莫作是说上座大迦叶</p><p>如来未出世能入真实法</p><p>所以然者何如来当住世</p><p>若人依正法佛常住其舍</p><p>譬如雨河流无雨亦水流</p><p>智者巧方便应当善观察</p><p>无雨河水流终无有是处</p><p>当知上有雨是故流不绝</p><p>如是大目连世间出世间</p><p>一切诸胜法斯皆从佛流</p><p>是故大迦叶依佛得出家</p><p>尔时大目连。以偈问言</p><p>若有诸如来常住于世间</p><p>我及余众生何故此不见</p><p>尔时央掘魔罗。以偈答言</p><p>但令迦叶知犹如余处雨</p><p>是故世无佛众生不自度</p><p>面睹诸如来然后得解脱</p><p>譬如有士夫入于闇室禅</p><p>日月光来照而彼不睹见</p><p>如是大目连莫言世无佛</p><p>一切诸如来常住于世间</p><p>济度诸群生出家受具足</p><p>是故唯邪正无有不定聚</p><p>尔时大目连。以偈问言</p><p>世间有五戒佛出世亦然</p><p>尔时央掘魔罗。以偈答言</p><p>乃至世间有随顺戒威仪</p><p>世间出世间当知皆佛说</p><p>尔时大目连。以偈问言</p><p>云何世间病分别说三种</p><p>或有医治差或不得医差</p><p>或复有病人虽得医不差</p><p>是故诸病人分别有三种</p><p>尔时央掘魔罗。以偈答言</p><p>是义则不然不应说三种</p><p>可治不可治唯二无有三</p><p>若作三分别亦是声闻乘</p><p>若诸声闻乘佛说蚊蚋乘</p><p>以彼无知故分别有三种</p><p>所言邪定者谓彼一阐提</p><p>正定谓如来菩萨及二乘</p><p>目连应当知二种甚希有</p><p>所谓佛世尊及与一阐提</p><p>如来最上处于上更无余</p><p>第一极卑鄙所谓一阐提</p><p>譬如大菩萨满十波罗蜜</p><p>阐提亦如是具足十恶行</p><p>菩萨舍身施头目血髓脑</p><p>积骨踰须弥过是不可数</p><p>阐提亦如是具足恶行施</p><p>生于饿鬼趣贪欲极炽然</p><p>念念贪欲心众多女人应</p><p>亦生众多子长夜不得乐</p><p>饥渴苦所逼还自食其子</p><p>复有余饿鬼变作<a href=\"/remen/poluomen.html\" class=\"keylink\" target=\"_blank\">婆罗门</a></p><p>宿世恶业缘来从索子食</p><p>即施恣所欲或复自食身</p><p>如是一阐提恶行得满足</p><p>是故佛世尊无上处希有</p><p>极下处希有所谓一阐提</p><p>邪定是阐提正定是如来</p><p>住地诸菩萨及声闻缘觉</p><p>尔时世尊向央掘魔罗。而说偈言</p><p>汝来央掘魔出家受三归</p><p>尔时央掘魔罗。以偈答言</p><p>此乘是大乘说名无碍智</p><p>一乘一归依佛第一义依</p><p>佛法是一义如来妙法身</p><p>僧者说如来如来即是僧</p><p>法及比丘僧二是方便依</p><p>如来非方便是第一义依</p><p>是故我今日归依于如来</p><p>于诸归依中如来真实依</p><p>如欲食兴蕖应当取真实</p><p>舍真食虚伪自他无利益</p><p>如是愚痴人千医莫能救</p><p>如是舍一依修习方便依</p><p>是则群痴众千佛不能救</p><p>尔时世尊告央掘魔罗。汝当受持童真净戒。(童真是<a href=\"/remen/shani.html\" class=\"keylink\" target=\"_blank\">沙弥</a>别名戒梵本云式叉式叉宋言学亦言随顺无违)</p><p>尔时央掘魔罗。以偈问言</p><p>云何为童真云何<a href=\"/remen/juzujie.html\" class=\"keylink\" target=\"_blank\">具足戒</a></p><p>云何真沙门云何为<a href=\"/remen/futian.html\" class=\"keylink\" target=\"_blank\">福田</a></p><p>尔时世尊默然而住</p><p>央掘魔罗复说偈言</p><p>若不知一依是第一义依</p><p>不能知二依方便所建立</p><p>当知如是人是世间童真</p><p>未受具足戒云何是沙门</p><p>不知一归依云何净归依</p><p>若不知如来是第一义依</p><p>不清净归依云何为沙门</p><p>不知真实依云何为福田</p><p>于是二归依真实及方便</p><p>不善知差别是则世童真</p><p>尔时世尊告央掘魔罗。汝当受持不<a href=\"/remen/shasheng.html\" class=\"keylink\" target=\"_blank\">杀生</a>戒</p><p>央掘魔罗以偈答言</p><p>我今定不能受持不杀戒</p><p>我当常受持断绝众<a href=\"/remen/shengming.html\" class=\"keylink\" target=\"_blank\">生命</a></p><p>所言众生者无量诸烦恼</p><p>若能常害彼是名持杀戒</p><p>尔时世尊复告之言。汝当受持不妄语戒</p><p>央掘魔罗以偈答言</p><p>我今定不能受持不妄语</p><p>常于一切法受持妄说句</p><p>受持虚妄说是则诸佛法</p><p>所言为妄者一切诸法空</p><p>复有虚妄法声闻及缘觉</p><p>菩萨之所行随顺世间事</p><p>复有虚妄法我出于世间</p><p>受持具足戒得成阿罗汉</p><p>我受诸饮食建立他施事</p><p>或往来经行九道流诸漏</p><p>我受用革屣杨枝及服药</p><p>饥渴或睡眠剪爪剃须发</p><p>身中种种患随病服诸药</p><p>我当般涅槃如薪尽火灭</p><p>如是等一切诸余虚伪法</p><p>乃至我方便周行于世间</p><p>常于尔所时不净此妄语</p><p>今说实及谛目连宜善听</p><p>若实若谛者所谓如来藏</p><p>第一义常身佛不思议身</p><p>第一不变易恒身亦复然</p><p>第一义静身妙法身真实</p><p>如是不思议彼身云何现</p><p>是故伪法生则是诸<a href=\"/\" class=\"keylink\" target=\"_blank\">佛教</a></p><p>离一切虚伪是故说名佛</p><p>譬如牧牛人犊子若死时</p><p>取皮覆余犊悦母令欢喜</p><p>如来亦如是随顺世间行</p><p>若于聋人中云现作聋像</p><p>而为彼说法如彼牧牛者</p><p>众生作是念如来同世间</p><p>如彼牧牛者无量诸像类</p><p>种种巧方便引导诸群生</p><p>若彼牧牛人示余真犊子</p><p>彼乳则不下是故设方便</p><p>如来亦如是若现自性身</p><p>一切诸世间其谁堪任见</p><p>故以巧方便示现随世间</p><p>普令得解脱是则诸佛法</p><p>是故我从今当行虚伪事</p><p>乃至杀众生一切虚妄际</p><p>不受离虚妄则我戒清净</p><p>尔时世尊告央掘魔罗。汝今当受不饮酒戒</p><p>央掘魔罗以偈答言</p><p>我今亦不能受持不饮酒</p><p>常受饮酒戒长夜恒纵逸</p><p>由是大呌呼宛转遍五道</p><p>一向极快乐是则名为酒</p><p>从彼大乘生无上佛藏酒</p><p>是酒我今饮自足劝众生</p><p>常住不变易欢喜叹善哉</p><p>八声大宣唱酣醉无终极</p><p>尔时世尊告央掘魔罗。汝今当受不淫净戒</p><p>央掘魔罗以偈答言</p><p>我今亦不能受持不淫戒</p><p>我当常受持贪着他所爱</p><p>恒游淫女舍与彼相娱乐</p><p><a href=\"/remen/sanmei.html\" class=\"keylink\" target=\"_blank\">三昧</a>乐为妻<a href=\"/remen/zhendi.html\" class=\"keylink\" target=\"_blank\">真谛</a>法为子</p><p>慈悲心为女以空为舍宅</p><p>无量波罗蜜以为高广床</p><p>侍卫诸烦恼隐覆说为食</p><p>总持为园苑七觉华庄严</p><p>法语为林树解脱智为菓</p><p>是等名世间第一胜娱乐</p><p>慧者自性法非是愚境界</p><p>尔时世尊告央掘魔罗。汝今当受离不与取戒</p><p>央掘魔罗以偈答言</p><p>我今亦不能受持不盗戒</p><p>常受不与取劫盗他财物</p><p>不与者菩提无有授与者</p><p>不与而自取故我不与取</p><p>佛坐菩提树不得亦不失</p><p>此是自性法最胜无有上</p><p>尔时佛告央掘魔罗。汝今</p></div>"
},{
    "title": "央掘魔罗经 第三卷",
    "author": "求那跋陀罗 译",
    "html": "<div class=\"B1_text\"><p>　　央掘魔罗经 第三卷</p><p>　　宋<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>求那跋陀罗译</p><p>　　尔时佛告央掘魔罗。云何为一学。央掘魔罗以偈答言(学梵本云式叉式叉译言随顺无违亦云学即今所谓戒也)</p><p>　　一切<a href=\"/remen/zhongsheng.html\" class=\"keylink\" target=\"_blank\">众生</a>命　　皆由饮食住</p><p>　　是则声闻乘　　斯非摩诃衍</p><p>　　所谓摩诃衍　　离食常坚固</p><p>　　云何名为一　　谓一切众生</p><p>　　皆以如来藏　　毕竟恒安住</p><p>　　云何名为二　　所谓名与色</p><p>　　是则声闻乘　　斯非摩诃衍</p><p>　　名及色异种　　声闻缘觉乘</p><p>　　<a href=\"/remen/jietuo.html\" class=\"keylink\" target=\"_blank\">解脱</a>唯有名　　不说有妙色</p><p>　　一切诸如来　　解脱有妙色</p><p>　　犹如于掌中　　观察庵罗果</p><p>　　云何名为三　　所谓三种受</p><p>　　是则声闻乘　　斯非摩诃衍</p><p>　　如来第一常　　闻<a href=\"/remen/wuchang.html\" class=\"keylink\" target=\"_blank\">无常</a>生受</p><p>　　若闻法僧灭　　是二俱受生</p><p>　　是名摩诃衍　　所说三受义</p><p>　　云何名为四　　所谓<a href=\"/remen/sishengdi.html\" class=\"keylink\" target=\"_blank\">四圣谛</a></p><p>　　是则声闻乘　　斯非摩诃衍</p><p>　　一切诸如来　　第一毕竟常</p><p>　　是则大乘谛　　非苦是<a href=\"/remen/zhendi.html\" class=\"keylink\" target=\"_blank\">真谛</a></p><p>　　一切诸如来　　第一毕竟恒</p><p>　　是则大乘谛　　非集是真谛</p><p>　　一切诸如来　　第一不变易</p><p>　　是则大乘谛　　非灭是真谛</p><p>　　一切诸如来　　第一毕竟静</p><p>　　是则大乘谛　　非道是真谛</p><p>　　是大乘<a href=\"/remen/sidi.html\" class=\"keylink\" target=\"_blank\">四谛</a>　　非苦事是谛</p><p>　　若苦事是谛　　四趣应有谛</p><p>　　谓<a href=\"/remen/diyu.html\" class=\"keylink\" target=\"_blank\">地狱</a>畜生　　饿鬼阿修罗</p><p>　　云何名为五　　所谓彼五根</p><p>　　是则声闻乘　　斯非摩诃衍</p><p>　　所谓彼眼根　　于诸如来常</p><p>　　决定分别见　　具足无减损</p><p>　　所谓彼耳根　　于诸如来常</p><p>　　决定分明闻　　具足无减损</p><p>　　所谓彼鼻根　　于诸如来常</p><p>　　决定分明齅　　具足无减损</p><p>　　所谓彼舌根　　于诸如来常</p><p>　　决定分明尝　　具足无减损</p><p>　　所谓彼身根　　于诸如来常</p><p>　　决定分明触　　具足无减损</p><p>　　云何名为六　　所谓六入处</p><p>　　是则声闻乘　　斯非摩诃衍</p><p>　　所谓眼入处　　于诸如来常</p><p>　　明见来入门　　具足无减损</p><p>　　所谓耳入处　　于诸如来常</p><p>　　明闻来入门　　具足无减损</p><p>　　所谓鼻入处　　于诸如来常</p><p>　　明齅来入门　　具足无减损</p><p>　　所谓舌入处　　于诸如来常</p><p>　　明尝来入门　　具足无减损</p><p>　　所谓身入处　　于诸如来常</p><p>　　明触来入门　　具足无减损</p><p>　　所谓意入处　　明说如来藏</p><p>　　不起违逆心　　净信来入门</p><p>　　云何名为七　　所谓七觉分</p><p>　　是则声闻乘　　斯非摩诃衍</p><p>　　大乘七觉分　　犹如优昙钵</p><p>　　于如来<a href=\"/remen/changzhu.html\" class=\"keylink\" target=\"_blank\">常住</a>　　七觉妙花开</p><p>　　云何名为八　　所谓八圣道</p><p>　　是则声闻乘　　斯非摩诃衍</p><p>　　大乘八圣道　　闻说如来常</p><p>　　经耳<a href=\"/remen/yinyuan1.html\" class=\"keylink\" target=\"_blank\">因缘</a>力　　终到<a href=\"/remen/niepan.html\" class=\"keylink\" target=\"_blank\">涅槃</a>城</p><p>　　如来常及恒　　第一不变易</p><p>　　清净极寂静　　正觉妙法身</p><p>　　甚深如来藏　　毕竟无衰老</p><p>　　是则摩诃衍　　具足八圣道</p><p>　　云何名为九　　所谓九部经</p><p>　　是则声闻乘　　斯非摩诃衍</p><p>　　摩诃衍一乘　　如来无碍智</p><p>　　云何名为十　　所谓十种力</p><p>　　是则声闻乘　　斯非摩诃衍</p><p>　　大乘无量力　　故佛不思议</p><p>　　方便隐覆说　　无量修多罗</p><p>　　云何为一道　　一乘及一归</p><p>　　一谛与一依　　一界亦一生</p><p>　　一色谓如来　　是故说一乘</p><p>　　唯一究竟乘　　余悉是方便</p><p>　　尔时<a href=\"/remen/shizun.html\" class=\"keylink\" target=\"_blank\">世尊</a>叹言。善哉善哉。央掘魔罗。汝来<a href=\"/remen/biqiu.html\" class=\"keylink\" target=\"_blank\">比丘</a>。即成<a href=\"/remen/shamen.html\" class=\"keylink\" target=\"_blank\">沙门</a>威仪具足如旧比丘。尔时央掘魔罗稽首佛足白佛言。世尊。我今已来寻声即得阿罗汉果。佛又告言。汝来只陀林广度众生也。尔时世尊犹如雁王。与央掘魔罗<a href=\"/remen/sheli.html\" class=\"keylink\" target=\"_blank\">舍利</a>弗大目连文殊师利等大众翼从。如盛满月众星围绕从无忧树下上升<a href=\"/remen/xukong.html\" class=\"keylink\" target=\"_blank\">虚空</a>。去地七多罗树。至舍卫城四十牛鸣。尔时央掘魔罗母。与诸天龙夜叉乾闼婆紧那罗摩睺罗伽。兴大<a href=\"/remen/gongyang.html\" class=\"keylink\" target=\"_blank\">供养</a>到只陀林。尔时世尊犹如雁王。入只陀林给孤独园升师子座。三千<a href=\"/remen/daqianshijie.html\" class=\"keylink\" target=\"_blank\">大千世界</a>地平如掌。生柔软草如安乐国</p><p>　　尔时一切诸方诸大菩萨。悉皆欲来见央掘魔罗。诸佛即遣而告之曰。汝等应去。今释迦牟尼佛兴大法战。降大师子度无量众。今于祇树给孤独园。当为大众说无上法。汝等<a href=\"/remen/fozi.html\" class=\"keylink\" target=\"_blank\">佛子</a>。应往听受并复瞻睹央掘魔罗。彼诸菩萨从诸方来者。皆雨莲华大如车轮。此诸众生闻莲华香悉离<a href=\"/remen/fannao.html\" class=\"keylink\" target=\"_blank\">烦恼</a>。尔时天龙夜叉乾闼婆阿修罗紧那罗摩睺罗伽及诸天女。设天供养雨种种宝。一心同声而说偈言</p><p>　　我今稽首礼　　四八大人相</p><p>　　无量诸<a href=\"/remen/gongde.html\" class=\"keylink\" target=\"_blank\">功德</a>　　如净莲花敷</p><p>　　眉间白毫相　　明净踰月光</p><p>　　我今稽首礼　　牟尼上妙色</p><p>　　胜慈安慰德　　如净莲花敷</p><p>　　眉间白毫相　　明净踰月光</p><p>　　我今稽首礼　　第一常住身</p><p>　　最胜牟尼主　　无上<a href=\"/remen/tianren.html\" class=\"keylink\" target=\"_blank\">天人</a>尊</p><p>　　安慰众生上　　如净莲花敷</p><p>　　眉间白毫相　　明净踰月光</p><p>　　我今稽首礼　　第一恒功德</p><p>　　最胜牟尼主　　无上天人尊</p><p>　　安慰众生上　　如净莲花敷</p><p>　　眉间白毫相　　明净踰月光</p><p>　　我今稽首礼　　不变易功德</p><p>　　最胜牟尼主　　无上天人尊</p><p>　　安慰众生上　　如净莲花敷</p><p>　　眉间白毫相　　明净踰月光</p><p>　　我今稽首礼　　寂静殊胜德</p><p>　　最胜牟尼主　　无上天人尊</p><p>　　安慰众生上　　如净莲花敷</p><p>　　眉间白毫相　　明净踰月光</p><p>　　南无央掘魔　　忍辱修净戒</p><p>　　及诸无量德　　是故稽首礼</p><p>　　南无央掘魔　　执持一乘道</p><p>　　大乘慈功德　　是故稽首礼</p><p>　　南无央掘魔　　持无量身口</p><p>　　持无量秘密　　是故稽首礼</p><p>　　南无央掘魔　　持无量慧光</p><p>　　说无量隐覆　　是故稽首礼</p><p>　　南无央掘魔　　执持无量幻</p><p>　　降伏无量魔　　是故稽首礼</p><p>　　南无央掘魔　　持无量涅槃</p><p>　　顺世无量生　　是故稽首礼</p><p>　　尔时央掘魔罗白佛言。世尊。世尊说言我住无生际。此说有何义。云何世尊。住无生际住解脱地。而复住此。谁能信者愿说因缘。佛告央掘魔罗。汝今当与文殊师利俱。至北方过一恒河沙刹。有国名无量乐。佛名无量慧功德积聚地<a href=\"/remen/zizai.html\" class=\"keylink\" target=\"_blank\">自在</a>王如来应供等正觉。在世<a href=\"/remen/jiaohua.html\" class=\"keylink\" target=\"_blank\">教化</a>。汝等俱往问彼佛言。释迦牟尼如来。云何住无生际。而复住于<a href=\"/remen/suoposhijie.html\" class=\"keylink\" target=\"_blank\">娑婆世界</a>。尔时文殊师利央掘魔罗俱白佛言。唯然受教。犹如雁王乘<a href=\"/remen/shentong.html\" class=\"keylink\" target=\"_blank\">神通</a>力。往诣北方无量乐国。至无量慧功德积聚地自在王如来所。顶<a href=\"/remen/lifo.html\" class=\"keylink\" target=\"_blank\">礼佛</a>足白言。世尊。我等二人为释迦牟尼世尊所使。从娑婆世界来诣此土。启问世尊。云何释迦牟尼如来。住无生际住解脱地。不般涅槃而住于彼</p><p>　　尔时彼佛告二人言。善男子。释迦牟尼如来即是我身。汝等还去语彼佛言。无量慧佛遣我等还云。彼如来当为汝说。尔时文殊师利等。犹如雁王从彼而来。<a href=\"/remen/dl.html\" class=\"keylink\" target=\"_blank\">顶礼</a>佛足合掌恭敬白言。世尊奇哉。如来无量。如来无量身。如来无量德。我等二人今见如来奇特功德。彼无量慧自在王如来作是说言。我即彼佛。当为汝说。唯愿世尊。哀愍敷演。云何住无生际而复住此。佛告文殊师利等言。我云何住无量乐世界。为无量慧功德积聚地自在王佛而复住此。莫作是说。住无生际云何住彼而复住此。如来身无边所为亦无边。如来不可称所为亦不可称。如来身无量所为亦无量。央掘魔罗。云何而生不生之身。以如是义咨问如来。如来今当为汝解说。尔时央掘魔罗白佛言。善哉世尊。唯愿为说。哀愍安乐一切众生。佛告央掘魔罗。我于无量百千亿劫。具足<a href=\"/remen/xiuxing.html\" class=\"keylink\" target=\"_blank\">修行</a>十波罗蜜摄取众生。无量众生未发<a href=\"/remen/putixin.html\" class=\"keylink\" target=\"_blank\">菩提心</a>者开化令发。我于无量阿僧祇劫。具足修行无量波罗蜜诸善根故。生不生身</p><p>　　尔时央掘魔罗。复白佛言。世尊。云何如来身住实际而复生耶。佛告央掘魔罗。汝与文殊师利俱。至北方过二恒河沙刹。有国名不实电光鬘。佛名毗楼遮那如来应供等正觉。在世教化。汝与文殊师利俱往问言。释迦牟尼佛云何住于实际而住娑婆世界。尔时二人受教即行。犹如雁王陵虚而去。往诣不实电光鬘刹毗楼遮那佛所。稽首礼足。具以上事咨问彼佛。广说如上。文殊师利央掘魔罗复白佛言。世尊。唯愿为说。云何如来住于实际</p><p>　　佛告文殊师利等言。我于无量百千亿劫。具足修行十波罗蜜摄取众生。建立令住未曾有乐。我从彼无量百千亿劫阿僧祇波罗蜜。生实际身</p><p>　　尔时央掘魔罗复白佛言。世尊。云何如来住无为际。佛告央掘魔罗。汝与文殊师利俱。至北方过三恒河沙刹。有国名意取。佛名无量意如来应供等正觉。在世教化。汝往问言。云何释迦牟尼佛住无为际。如上广说。北方去此过四恒河沙刹。有国名众色<a href=\"/remen/zhuangyan.html\" class=\"keylink\" target=\"_blank\">庄严</a>。佛名最胜降伏。余如上说。北方去此过五恒河沙刹。有国名深尘。佛名深上。余如上说。北方去此过六恒河沙刹。有国名风。佛名如风。余如上说。北方去此过七恒河沙刹。有国名金刚意。佛名金刚上。余如上说。北方去此过八恒河沙刹。有国名离垢光。佛名离垢上。余如上说。北方去此过九恒河沙刹。有国名月主。佛名月上。余如上说。北方去此过十恒河沙刹。有国名日初出。佛名日初出。余如上说</p><p>　　东方去此过一恒河沙刹。有国名善味。佛名善味上。余如上说。东方去此过二恒河沙刹。有国名槃头耆婆。佛名槃头耆婆光。余如上说。东方去此过三恒河沙刹。有国名鬘熏。佛名鬘香。余如上说。东方去此过四恒河沙刹。有国名多摩罗钵多罗。佛名多摩罗钵多罗清凉香。余如上说。东方去此过五恒河沙刹。有国名月主。佛名月藏。余如上说。东方去此过六恒河沙刹。有国名沉香主。佛名沉香上。余如上说。东方去此过七恒河沙刹。有国名末香熏。佛名末香。余如上说。东方去此过八恒河沙刹。有国名明照。佛名光明。余如上说。东方去此过九恒河沙刹。有国名海主。佛名海德。余如上说。东方去此过十恒河沙刹。有国名龙主。佛名龙藏。余如上说</p><p>　　南方去此过一恒河沙刹。有国名朱沙。佛名朱沙光。余如上说。南方去此过二恒河沙刹。有国名大云。佛名大云藏。余如上说。南方去此过三恒河沙刹。有国名电鬘。佛名电得。余如上说。南方去此过四恒河沙刹。有国名金刚慧。佛名金刚藏。余如上说。南方去此过五恒河沙刹。有国名轮转。佛名持轮转。余如上说。南方去此过六恒河沙刹。有国名宝地。佛名宝地持。余如上说。南方去此过七恒河沙刹。有国名虚空慧。佛名虚空等。余如上说。南方去此过八恒河沙刹。有国名调伏。佛名调伏上。余如上说。南方去此过九恒河沙刹。有国名胜鬘。佛名胜藏。余如上说。南方去此过十恒河沙刹。有国名师子慧。佛名师子藏。余如上说</p><p>　　西方去此过一恒河沙刹。有国名恬。佛名恬味。余如上说。西方去此过二恒河沙刹。有国名恒鬘。佛名恒德。余如上说。西方去此过三恒河沙刹。有国名普贤。佛名普贤慧。余如上说。西方去此过四恒河沙刹。有国名华鬘。佛名华鬘上。余如上说。西方去此过五恒河沙刹。有国名无边。佛名无边华鬘。余如上说。西方去此过六恒河沙刹。有国名贤主。佛名贤藏。余如上说。西方去此过七恒河沙刹。有国名眼。佛名眼王。余如上说。西方去此过八恒河沙刹。有国名幢主。佛名幢藏。余如上说。西方去此过九恒河沙刹。有国名鼓音。佛名鼓自在。余如上说。西方去此过十恒河沙刹。有国名乐见。佛名乐见上。余如上说</p><p>　　西北方去此过一恒河沙刹。有国名<a href=\"/remen/huanxi.html\" class=\"keylink\" target=\"_blank\">欢喜</a>进。佛名欢喜进。余如上说。西北方去此过二恒河沙刹。有国名严饰。佛名严饰藏。余如上说。西北方去此过三恒河沙刹。有国名因慧。佛名因慧藏。余如上说。西北方去此过四恒河沙刹。有国名行意乐。佛名行意乐上。余如上说。西北方去此过五恒河沙刹。有国名众生聚。佛名众生上。余如上说。西北方去此过六恒河沙刹。有国名聪明。佛名明上。余如上说。西北方去此过七恒河沙刹。有国名意乐。佛名意乐声。余如上说。西北方去此过八恒河沙刹。有国名无量。佛名无量寿。余如上说。西北方去此过九恒河沙刹。有国名住。佛名安住上。余如上说。西北方去此过十恒河沙刹。有国名水。佛名水味上。余如上说</p><p>　　东北方去此过一恒河沙刹。有国名宝主。佛名宝幢。余如上说。东北方去此过二恒河沙刹。有国名摩尼陀。佛名摩尼清凉藏。余如上说。东北方去此过三恒河沙刹。有国名宝慧。佛名宝慧上。余如上说。东北方去此过四恒河沙刹。有国名金色。佛名金色光音。余如上说。东北方去此过五恒河沙刹。有国名网。佛名网光。余如上说。东北方去此过六恒河沙刹。有国名金主。佛名阎浮檀上。余如上说。东北方去此过七恒河沙刹。有国名网。佛名网光。余如上说。东北方去此过八恒河沙刹。有国名净水。佛名水王。余如上说。东北方去此过九恒河沙刹。有国名玉洲。佛名玉藏。余如上说。东北方去此过十恒河沙刹。有国名宝洲。佛名宝地。余如上说</p><p>　　东南方去此过一恒河沙刹。有国名金刚积。佛名金刚慧。余如上说。东南方去此过二恒河沙刹。有国名一切觉。佛名一切觉慧幢。余如上说。东南方去此过三恒河沙刹。有国名悉檀主。佛名悉檀义胜。余如上说。东南方去此过四恒河沙刹。有国名无垢。佛名无垢琉璃。余如上说。东南方去此过五恒河沙刹。有国名不那味。佛名不那聚。余如上说。东南方去此过六恒河沙刹。有国名香味。佛名香严。余如上说。东南方去此过七恒河沙刹。有国名香主。佛名香藏。余如上说。东南方去此过八恒河沙刹。有国名直行。佛名直胜。余如上说。东南方去此过九恒河沙刹。有国名无价。佛名无价上。余如上说。东南方去此过十恒河沙刹。有国名无边周罗。佛名无边王。余如上说</p><p>　　西南方去此过一恒河沙刹。有国名无量光。佛名无量寿。余如上说。西南方去此过二恒河沙刹。有国名无量眼。佛名无量自在。余如上说。西南方去此过三恒河沙刹。有国名火炎。佛名火炎光。余如上说。西南方去此过四恒河沙刹。有国名坏闇。佛名坏闇王。余如上说。西南方去此过五恒河沙刹。有国名调伏主。佛名调伏藏。余如上说。西南方去此过六恒河沙刹。有国名无生。佛名无生自在。余如上说。西南方去此过七恒河沙刹。有国名香主。佛名香象游戏。余如上说。西南方去此过八恒河沙刹。有国名香箧。佛名香箧王。余如上说。西南方去此过九恒河沙刹。有国名乐赞。佛名龙乐。余如上说。西南方去此过十恒河沙刹。有国名胜鬘。佛名胜调伏上。余如上说</p><p>　　上方去此过一恒河沙刹。有国名忍见。佛名一切<a href=\"/remen/shijian.html\" class=\"keylink\" target=\"_blank\">世间</a>乐见高显王神力严净大誓庄严地自在王一切光明积聚门。余如上说。上方去此过二恒河沙刹。有国名分陀利。佛名妙法分陀利。余如上说。上方去此过三恒河沙刹。有国名水笑华。佛名笑华王。余如上说。上方去此过四恒河沙刹。有国名无忧。佛名离一切忧。余如上说。上方去此过五恒河沙刹。有国名青莲华。佛名宝华胜。余如上说。上方去此过六恒河沙刹。有国名波头摩主。佛名波头摩藏。余如上说。上方去此过七恒河沙刹。有国名鸠牟陀。佛名鸠牟陀藏。余如上说。上方去此过八恒河沙刹。有国名竹。佛名竹香。余如上说。上方去此过九恒河沙刹。有国名拘迦尼。佛名一切胜王。余如上说。上方去此过十恒河沙刹。有国名功德河。佛名一切世间河王自在。余如上说</p><p>　　下方去此过一恒河沙刹。有国名师子积聚。佛名师子游戏。余如上说。下方去此过二恒河沙刹。有国名师子窟。佛名师子吼。余如上说。下方去此过三恒河沙刹。有国名忍作。佛名忍作华。余如上说。下方去此过四恒河沙刹。有国名胜。佛名一切生胜。余如上说。下方去此过五恒河沙刹。有国名无碍积聚。<a href=\"/remen/fohao.html\" class=\"keylink\" target=\"_blank\">佛号</a>大乘游戏王。余如上说。下方去此过六恒河沙刹。有国名频陀。佛名频陀山顶。余如上说。下方去此过七恒河沙刹。有国名尊重难见。佛名一切恭敬王。余如上说。下方去此过八恒河沙刹。有国名持慧。佛名持慧王。余如上说。下方去此过九恒河沙刹。有国名地慧。佛名地慧王。余如上说。下方去此十恒河沙刹。有国名常欢喜王。佛名断一切疑。在世教化。汝等当往问彼佛言。云何释迦牟尼佛住广说庄严际。而住娑婆世界不般涅槃。汝央掘魔罗与文殊师利俱往诣彼问如是义。彼决一切疑如来当为汝说。以能决断一切疑故名断一切疑佛</p><p>　　尔时文殊师利与央掘魔罗俱白佛言。世尊。善哉善哉。唯然受教。顶礼佛足。犹如雁王淩虚而去。至常欢喜王刹。礼断一切疑如来足。却坐一面白彼佛言。我等从娑婆世界释迦牟尼佛所。普诣十方各十世界诸如来所。问如是义。云何释迦牟尼佛。住娑婆世界不般涅槃解脱之际。彼诸如来悉答我言。释迦牟尼佛即我等身。彼佛自当决汝所疑。释迦牟尼佛。复遣我来至世尊所言。断一切疑如来当为汝说。是故我今咨问所疑。云何释迦牟尼佛住娑婆世界而不般涅槃。彼佛答言。汝等还去。彼佛自当决断汝等一切所疑。如是无量释迦牟尼如来所使。尔时二人俱发声言。善哉善哉。唯然受教。礼彼佛足奉辞而还。至释迦牟尼佛所。稽首作礼如是叹言。奇哉世尊。释迦牟尼如来持无量阿僧祇身。悉告我言。汝等还去。释迦牟尼佛当决汝疑。彼佛世尊即是我身。尔时世尊告文殊等言。彼诸如来告汝等言。我即是彼如来身耶。文殊等言如是。世尊。一切如来皆作是说。尔时世尊告文殊等言。彼诸如来世界云何。文殊等言。彼诸世界无诸沙砾平如澄水。柔软乐触犹如绵纩。如安乐国无诸五浊。亦无女人声闻缘觉。唯有一乘无有余乘。佛告文殊等言。若善男子善女人。称彼一切诸佛名号。若读若书若闻乃至戏笑言说。或顺他人或欲自显。若有一切恐怖事至悉皆消灭。一切诸天龙夜叉乾闼婆阿修罗迦楼罗紧那罗摩睺罗伽等。不能恼乱。闻则拥护闭四趣门。我说未<a href=\"/remen/faxin.html\" class=\"keylink\" target=\"_blank\">发心</a>者得<a href=\"/remen/puti.html\" class=\"keylink\" target=\"_blank\">菩提</a>因。况清净心若读若诵若书若闻。央掘魔罗。如来复有奇特大威德力方广惣持大修多罗说。八十亿佛皆是一佛即是我身。如是广说。如是无量佛刹。如是无量如来如是如来色身无量无边。如来成就如是无量功德。云何当有若无常若疾病。如来常住无边之身。我今当复广说有根本。有因有缘。一切佛一切因。悉皆不乐生此世界。以此众生不可治故。以是义故。我于此世界治不可治众生。数数舍身故生不生身(次应实际身无作身)</p><p>　　我于无量阿僧祇劫。为<a href=\"/remen/hufa.html\" class=\"keylink\" target=\"_blank\">护法</a>故舍恒河沙身。一一身若伤若打若坏故。生此不坏无为之身。我于无量阿僧祇劫众多住处。<a href=\"/remen/jingjin.html\" class=\"keylink\" target=\"_blank\">精进</a>舍身恒河沙数。一一身住<a href=\"/remen/wuliangjie.html\" class=\"keylink\" target=\"_blank\">无量劫</a>精进苦行故。生不老身。我于无量阿僧祇劫。生疾疫劫为作良药。一一身趣恒河沙劫故生无病身。我于无量阿僧祇。劫恒河沙生。为断无量众生饥饿之病。施大乘味故。生不死身。我于无量阿僧祇劫恒河沙生。除无量众生烦恼垢污。为诸难事示如来藏故。生无染污身。我于无量阿僧祇劫恒河沙生。为除无量饿鬼饥渴之病。以一乘味令其饱满故。生无漏身。我于无量阿僧祇劫恒河沙生。于一切众生等心爱念。如父如母如子如兄如弟故。生无罪身。我于无量阿僧祇劫恒河沙生。无量众生诸天及人不实语者。安立大乘谛故生谛常身。我于无量阿僧祇劫恒河沙生。无量众生诸天及人诸非法众。安立出世间法故。生此法身。我于无量阿僧祇劫恒河沙生。无量众生诸天及人随邪见者。安立<a href=\"/remen/zhengjian.html\" class=\"keylink\" target=\"_blank\">正见</a>故。生此第一寂静之身</p><p>　　我于无量阿僧祇劫恒河沙生。无量众生诸天及人有恐怖者。安立<a href=\"/remen/wuwei.html\" class=\"keylink\" target=\"_blank\">无畏</a>故。生安隐身。我于无量阿僧祇劫恒河沙生。无量众生诸天及人多忧恼者。安立无忧恼法故。生此无忧离忧之身。我于无量阿僧祇劫恒河沙生。一切天人乐他淫者。安立大尸罗威仪故。生此无尘离尘之身。我于无量阿僧祇劫恒河沙生。无量众生恶像类者。摄令清净安立<a href=\"/remen/zhengfa.html\" class=\"keylink\" target=\"_blank\">正法</a>故。生此无羸离羸离法身。我于无量阿僧祇劫恒河沙生。无量众生诸天及人诸贫穷者。施财法二藏安立菩提故。生无灾法身。我于无量阿僧祇劫恒河沙生。无量众生诸天及人随爱欲者。安立离欲故。生此无量无恼之身。我于无量阿僧祇劫恒河沙生。拂除无量众生诸天及人一切烦恼。如除蛇毒故。生此无患离患法身。我于无量阿僧祇劫恒河沙生。与无量众生诸天及人。结法亲属世间亲厚无过法亲故。生无作法明显妙身。我于无量阿僧祇劫恒河沙生。为无量众生诸天及人。<a href=\"/remen/rufa.html\" class=\"keylink\" target=\"_blank\">如法</a>演说清净如来藏法故。生此无所有身。我于无量阿僧祇劫恒河沙生。安立一切诸天世人。令住如来希有秘密故。生希有身</p><p>　　我于无量阿僧祇劫恒河沙生。以佛成就无量众生诸天及人故。生无量无边尊胜之身。我于无量阿僧祇劫恒河沙生。为度无量众生。于处处杂姓示现受生故。生此高身。我于无量阿僧祇劫恒河沙生。令无量众生度一切有安立菩提故。生无上身。我于无量阿僧。祇劫恒河沙生。现随世间支节不具。令无量众生安立菩提故。生无上法身。我于无量阿僧祇劫恒河沙生。不隐恒性如来之藏。为一切众生安慰说故。生此恒身。我于无量阿僧祇劫恒河沙生。护持净戒。见天女魔女及世间女不起染心故。生不危脆身。我于无量阿僧祇劫恒河沙生。一切世间尊长女人所不起染心故。生不崩坠身。我于无量阿僧祇劫恒河沙生。为无量众生诸天及人。除诸病患故。生此无边无比之身。我于无量阿僧祇劫恒河沙生。令无量众生乃至畜生安立深法故。生深远身。我于无量阿僧祇劫恒河沙生。为一切天人说如来藏如虚空鸟迹。令<a href=\"/remen/foxing.html\" class=\"keylink\" target=\"_blank\">佛性</a>显现故。生不可见身</p><p>　　我于无量阿僧祇劫恒河沙生。转无量众生诸天及人执<a href=\"/remen/wuwo.html\" class=\"keylink\" target=\"_blank\">无我</a>见。示以难见如来藏故。生一切众生难见之身。我于无量阿僧祇劫恒河沙生。令一切天人不害众生安立正法故。生微细身。我于无量阿僧祇劫恒河沙生。令一切天<a href=\"/remen/rensheng.html\" class=\"keylink\" target=\"_blank\">人生</a>法乐故。生<a href=\"/remen/yuanman.html\" class=\"keylink\" target=\"_blank\">圆满</a>身。我于无量阿僧祇劫恒河沙生。普示天人如来之藏。如今所见文殊师利故。生不难见身。我于无量阿僧祇劫恒河沙生。解一切众生缚安立解脱故。生极难见身。我于无量阿僧祇劫恒河沙生。天人恶趣一切诸有。普于中住。悉令安立真实解脱故。生无分身。我于无量阿僧祇劫恒河沙生。令一切天人净持<a href=\"/remen/wujie.html\" class=\"keylink\" target=\"_blank\">五戒</a>故。生无筋骨身。我于无量阿僧祇劫恒河沙生。善发大愿度一切众生故。生一切处解脱之身。我于无量阿僧祇劫恒河沙生。拔一切众生诸恶见箭安立真实法故。生此寂静不变易身。我于无量阿僧祇劫恒河沙生。等视一切众生如罗睺罗。亦令他等故。生寂止身</p><p>　　我于无量阿僧祇劫恒河沙生。自修知足令他知足故。生上止身。我于无量阿僧祇劫恒河沙生。为诸声闻说离食知足故。生断一切求波罗蜜身。我于无量阿僧祇劫恒河沙生。舍离一切鱼肉美食。亦教众生令舍离故。生美妙身。我于无量阿僧祇劫恒河沙生。令无量众生诸天及人吐一切烦恼故。生离虚伪身。我于无量阿僧祇劫恒河沙生。无量众生恶像类者。坏其住处驱出人众。犹如火雹故。生破宅身。我于无量阿僧祇劫恒河沙生。无量众生迷惑四倒。饮以法味故。生离慢梵身。我于无量阿僧祇劫恒河沙生。无量众生如来之藏。寂静恒道离乱过恶极令正真故。生寂静舍身。我于无量阿僧祇劫恒河沙生。无量众生无我佛语者。建立有我如指指月故。生舍离身。我于无量阿僧祇劫恒河沙生。无量般涅槃般涅槃。而不般涅槃般涅槃故。生如法法身。我于无量阿僧祇劫恒河沙生。尽无量众生际。极方便求如来藏垢。不可得故。生此界身。一切众生悉有此界</p><p>　　我于无量阿僧祇劫恒河沙生。演说大乘无碍智无我我所真实门故。生无入处身。我于无量阿僧祇劫恒河沙生。成就无量众生令畏烦恼故。生善出世间上上之身。我于无量阿僧祇劫恒河沙生。为一切众生而作归趣。无依作依无亲作亲故。生如万流趣大海身。我于无量阿僧祇劫恒河沙生。以无畏心说如来藏经故。生安住身。我于无量阿僧祇劫恒河沙生。舍上宫殿转轮王位无量快乐入山学道故。生宫殿身安乐不动。我于无量阿僧祇劫恒河沙生。离慢绥众如避栴陀罗。于净戒者乃至不同水器故。生不悔身。我于无量阿僧祇劫恒河沙生。轻无量众生烦恼重担故。生休息身照然明显。我于无量阿僧祇劫恒河沙生。毁呰在家如处牢狱故。生一切众生所求之身。我于无量阿僧祇劫恒河沙生。令无量众生断贪恚痴故。生无病无畏无我所身。我于无量阿僧祇劫恒河沙生。令无量众生诸天及人毁呰女人娱乐烦恼犹如毒蛇故。生此灭身</p><p>　　我于无量阿僧祇劫恒河沙生。于灯光如来所修菩萨行闻自受记。随顺于如不谤经故。生舍宅身。我于无量阿僧祇劫恒河沙生。闻如来藏一切众生断诸烦恼便得<a href=\"/remen/chengfo.html\" class=\"keylink\" target=\"_blank\">成佛</a>。因其信乐覆护众生故。生覆护身。我为菩萨时。无量阿僧祇劫恒河沙生。作忍辱仙人行四无量故。生一切众生依怙之身。我于无量阿僧祇劫恒河沙生。常为无量诸天世人。演说大乘一乘无上乘无碍之智极大照明一切众生所趣向乘。彼闻说已。以是大乘破阿僧祇恶故。生趣向身。我于无量阿僧祇劫恒河沙生。赞叹界安隐界一切众生第一界无垢如来藏。无合会故。生无合会身。我于无量阿僧祇劫恒河沙生。令无量众生诸天及人入白净解脱天舍宅故。生虚旷无限容受胜身。我于无量阿僧祇劫恒河沙生。无量众生若男若女。作父母兄弟姊妹想故。生一切处无上父身。我于无量阿僧祇劫恒河沙生。于饥馑劫以无量身施彼食故。生一切处离饥渴病身。我于无量阿僧祇劫恒河沙生。为无量众生。毁呰一阐提恶令生怖畏故。生此舍离一切有身。我于无量阿僧祇劫恒河沙生。示现无量方便身法身胜药树身。不增不善因故。生一切无行寂止之身</p><p>　　我于无量阿僧祇劫恒河沙生。度无量众生令灭烦恼。示其<a href=\"/remen/zixing.html\" class=\"keylink\" target=\"_blank\">自性</a>。如于掌中视庵罗果故。生断道身。我于无量阿僧祇劫恒河沙生。为无量众生毁呰一切有如四毒蛇如空瓶故。生离津溜筋脉之身。我于无量阿僧祇劫恒河沙生。为无量众生。灭一切有无量烦恼。离欲灭尽涅槃故。生涅槃不动快乐之身。央掘魔罗。我于无量阿僧祇劫。一切无际处住而复住此。央掘魔罗。涅槃即是解脱。解脱即是如来</p></div>"
},{
    "title": "央掘魔罗经 第四卷",
    "author": "求那跋陀罗 译",
    "html": "<div class=\"B1_text\"><p>　　央掘魔罗经 第四卷</p><p>　　宋<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>求那跋陀罗译</p><p>　　尔时央掘魔罗白佛言。<a href=\"/remen/shizun.html\" class=\"keylink\" target=\"_blank\">世尊</a>。奇哉如来。哀愍一切<a href=\"/remen/zhongsheng.html\" class=\"keylink\" target=\"_blank\">众生</a>。为第一难事。佛告央掘魔罗。非是如来为第一难事。更有第一难事。谓于未来<a href=\"/remen/zhengfa.html\" class=\"keylink\" target=\"_blank\">正法</a>住世余八十年。安慰说此摩诃衍经常恒不变如来之藏。是为甚难。若有众生持诸同类是亦甚难。若有众生闻说如来常恒不变如来之藏。随顺如实是亦甚难。央掘魔罗白佛言。世尊。何如为难。佛告央掘魔罗。譬如大地荷四重担。何等为四。一者大水。二者大山。三者草木。四者众生。如是大地荷此四担。央掘魔罗白佛言。如是世尊。佛告央掘魔罗。非是大地荷四重担。所以者何。余复更有荷重担者。央掘魔罗白佛言。谁耶世尊。佛告央掘魔罗。正法住世余八十年。菩萨摩诃萨为一切众生。演说如来常恒不变如来之藏。当荷四担。何等为四。谓凶恶像类常欲加害。而不顾存亡弃舍身命。要说如来常恒不变如来之藏。是名初担。重于一切众山积聚。凶恶像类非优婆塞。以一阐提而毁骂之。闻悉能忍。是第二担。重于一切大水积聚。<a href=\"/remen/wuyuan.html\" class=\"keylink\" target=\"_blank\">无缘</a>得为国王大臣大力勇将及其眷属说如来藏。唯为下劣形残贫乞堪忍演说。是第三担。重于一切众生大聚。穷守边地多恼之处。衣食汤药众具粗弊。一切苦触无一可乐。男悉邪谤女人少信。域郭丘聚丰乐之处不得止住。是第四担。重于一切草木积聚。若能荷此四重担者。是名能荷大担菩萨摩诃萨。若菩萨摩诃萨。于正法欲灭余八十年。弃舍身命。演说如来常恒不变如来之藏。是为甚难。若能维持彼诸众生。是亦甚难。彼诸众生闻说如来常恒不变如来之藏。能起信乐是亦甚难</p><p>　　复次央掘魔罗。非是如来为第一难事。今当更说复有难事。譬如士夫其寿无量。过无量百千亿岁。以一毛端渧大海水。复过是数以一毛渧乃至将竭余如牛迹。为甚难不。央掘魔罗言。甚难世尊。不可称说。佛告央掘魔罗。此不为难。更有甚难。央掘魔罗言。谁耶世尊。佛告央掘魔罗。正法住世余八十年。若有菩萨摩诃萨。弃舍身命。演说如来常恒不变如来之藏。是为甚难</p><p>　　复次央掘魔罗。非是如来为第一难事。更有难事。央掘魔罗。譬如士夫担须弥山王及大地大海经百亿岁。此为大力第一难不。央掘魔罗白佛言。如是。如来境界非彼声闻缘觉所及。佛告央掘魔罗。彼非大力非为甚难。若以大海一尘为百千亿分。百千亿劫持一尘去。乃至将竭余如牛迹。复能担负须弥山王大地河海。百千亿劫。而彼不能于正法住世余八十年时演说如来常恒不变如来之藏。唯有菩萨人中之雄。能说如来常恒不变如来之藏护持正法。我说此人第一甚难</p><p>　　复次央掘魔罗。譬如士夫能以水灭三千<a href=\"/remen/daqianshijie.html\" class=\"keylink\" target=\"_blank\">大千世界</a>炽然盛火。如是士夫为甚难不。央掘魔罗白佛言。世尊。灭一天下火尚为极难。况复三千大千世界是为甚难。佛言如是。央掘魔罗。未来世中持戒众减犯戒众僧。正法住世余八十年。菩萨摩诃萨弃舍身命奴婢牛羊非法财物。种种清净宣说正法。演说如来常恒不变如来之藏。此何士夫。央掘魔罗白佛言。唯佛能知非声闻缘觉。尔时护持<a href=\"/remen/shijian.html\" class=\"keylink\" target=\"_blank\">世间</a>净法犹尚为难。何况出世间上上如来常恒不变如来之藏。如彼士夫能以水灭三千大千世界炽然盛火。极为甚难。若于未来正法住世余八十年。菩萨摩诃萨弃舍身命。演说如来常恒不变如来之藏。当知彼人即是如来。佛告央掘魔罗。善哉善哉。善男子。我亦如是说。一切如来说彼士夫所为难事不得边际</p><p>　　复次善男子。譬如百川入于大海别流不现。如是士夫所得<a href=\"/remen/zhihui.html\" class=\"keylink\" target=\"_blank\">智慧</a>。一切士夫来入其中悉皆不现</p><p>　　复次善男子。譬如大海不受死尸。如是士夫无诸戏行家爱家病杂乱非法。谤如来藏者不与同止。如是士夫极为甚难。维持彼众及听法者。是亦甚难</p><p>　　央掘魔罗白佛言。世尊。菩萨摩诃萨。成就几相名非新学。佛告央掘魔罗言。善男子。菩萨摩诃萨成就八相非为新学。何等为八。一者知法。二者知思量持。三者<a href=\"/remen/gongyang.html\" class=\"keylink\" target=\"_blank\">供养</a>父母。四者知师恩。五者厌诸恶见。六者离一切相轻慢不调伏不善不净之物。七者不思欲乃至梦中亦不起想。八者敬重于戒。如是菩萨摩诃萨成就八相。非为新学</p><p>　　复次菩萨摩诃萨成就八相非为新学。何等为八。一者说摩诃衍。二者分明演说如来之藏。而不厌舍。三者不贪财物。四者慈悲喜舍忍。五者视一切众生犹如一子。六者近善知识。七者离恶知识。八者世利知足。菩萨成就如是八相非为新学。复次菩萨成就八相非为新学。何等为八。一者安慰知量美说。二者不嬉戏。三者<a href=\"/remen/fannao.html\" class=\"keylink\" target=\"_blank\">烦恼</a>微薄忍。四者闻一切经忍。五者降伏睡眠。六者不懒惰。七者精勤不放逸。八者常乐求戒。菩萨成就如是八相非为新学。复次菩萨成就八相非为新学。何等为八。一者真实。二者鲜净乐习净事。三者光泽。四者端政。五者远离女人。六者远离亲族。七者闻恶恐怖彼彼恼乱身毛皆竖。八者愍念众生。菩萨成就如是八相非为新学。复次菩萨成就八相非为新学。何等为八。一者善知佛说魔说差别。二者恭敬知经者。三者知律非律差别二隐覆。四者善知如来隐覆之说。五者知如来秘密。六者善知随顺世闻事。七者善知如来常恒不变。八者善知菩萨恶非恶事。善知时方自能。菩萨成就如是八相非为新学。成就如是四十相身念法。是菩萨非为新学。若无四十<a href=\"/remen/gongde.html\" class=\"keylink\" target=\"_blank\">功德</a>若半减半。当知善男子善女人不住摩诃衍。亦不入诸菩萨数。是故菩萨行则为甚难。彼何等胜功德。谓无欲想乃至梦中亦不起心。当知是人有一切觉支殊胜功德</p><p>　　尔时文殊师利语央掘魔罗言。如来藏者有何义。若一切众生悉有如来藏者。一切众生皆当作佛。一切众生皆当杀盗邪淫<a href=\"/remen/wangyu.html\" class=\"keylink\" target=\"_blank\">妄语</a>饮酒等不善业迹。何以故。一切众生悉有<a href=\"/remen/foxing.html\" class=\"keylink\" target=\"_blank\">佛性</a>当一时得度。若有佛性者。当作逆罪及一阐提。若有我者我界。当度一切有。是故世间。无有我无有界。一切法<a href=\"/remen/wuwo.html\" class=\"keylink\" target=\"_blank\">无我</a>是诸<a href=\"/\" class=\"keylink\" target=\"_blank\">佛教</a>。佛告文殊师利。一切众生有如来藏。为无量烦恼覆如瓶中灯。复次文殊师利。譬如有一调伏子。<a href=\"/remen/jiaye.html\" class=\"keylink\" target=\"_blank\">迦叶</a>如来为授记言。却后七年当为转轮圣王正法治化。我亦却后七日当般<a href=\"/remen/niepan.html\" class=\"keylink\" target=\"_blank\">涅槃</a>。时调伏子闻授记已<a href=\"/remen/huanxi.html\" class=\"keylink\" target=\"_blank\">欢喜</a>踊跃。作是念言。一切智记我当得转轮圣王。我今不疑。即白母言。与我鱼肉乳酪麻豆种种美食。我当有力。彼并食杂食肉故。不能自活非时而死。云何文殊师利。彼佛为妄语耶。为非一切智耶。为彼实无转轮圣王善根<a href=\"/remen/guobao.html\" class=\"keylink\" target=\"_blank\">果报</a>耶。文殊师利白佛言。世尊。彼本恶业故致此死。佛告文殊师利。勿作是说。彼非时死耳。非本恶业报也。文殊师利。彼佛不知先恶业报而记之耶。无先恶业今自作过以致失命耳。如是文殊师利。若男<a href=\"/remen/zinv.html\" class=\"keylink\" target=\"_blank\">子女</a>人作是念言。我身中有如来之藏。自当得度。我当作恶。若如是作恶者。为佛性得度耶。不得度耶。如上所说彼调伏子实有王性而不得度。所以者何。以多放逸故。佛性不度亦复如是。以彼众生多放逸故。一切众生为无佛性耶。实有佛性如转轮王报。为佛妄语耶。众生妄语作诸放逸。以闻法放逸故。自过恶故不得<a href=\"/remen/chengfo.html\" class=\"keylink\" target=\"_blank\">成佛</a>。文殊师利白佛言。世尊。一切众生无本业耶。佛告文殊师利。彼有本业但少闻此经。无量阿僧祇罪皆悉除灭。所以者何。如来无量阿僧祇劫发大誓言。一切众生未度令度。未脱令脱。以此誓愿善根。如来慧日光明所照。无量阿僧祇罪皆悉除灭。复次文殊师利。譬如一切云雾覆过。日未出时皆悉障蔽一切世间。日光少出一切世间闇障悉灭。如是阿僧祇大罪积聚。乃至此经日未出时。一切众生<a href=\"/remen/lunhui.html\" class=\"keylink\" target=\"_blank\">轮回</a><a href=\"/remen/shengsi.html\" class=\"keylink\" target=\"_blank\">生死</a>。此经日出。阿僧祇恶大闇积聚一弹指顷。于如来常恒不变如来之藏。若戏笑说若随顺他。此及道外。若波罗夷无间恶业。阿僧祇罪须臾悉灭。所以者何。若闻释迦牟尼如来名号。虽未<a href=\"/remen/faxin.html\" class=\"keylink\" target=\"_blank\">发心</a>已是菩萨。所以者何。以如来胜愿一切世间是我有故。诸未度者当令得度。化以正法悉令<a href=\"/remen/juewu.html\" class=\"keylink\" target=\"_blank\">觉悟</a>。是故文殊师利。闻如来名者皆为菩萨。非但自能速除烦恼。亦复当得我所得身。文殊师利。如我偈说</p><p>　　我已称说道　　忧悲毒刺拔</p><p>　　汝等应当作　　如来之所说</p><p>　　我说道者说何等道。道有二种。谓声闻道及<a href=\"/remen/pusadao.html\" class=\"keylink\" target=\"_blank\">菩萨道</a>。彼声闻道者。谓八圣道。菩萨道者。谓一切众生皆有如来藏。我次第断诸烦恼得佛性。不动快乐甚可爱乐。若不断者恒轮<a href=\"/remen/zhuansheng.html\" class=\"keylink\" target=\"_blank\">转生</a>死。我已称说道忧悲毒刺拔。忧悲者谓烦恼义。拔刺者谓如来。我断除无量烦恼。为大医王。汝等当从我受。我当示汝如来之藏。汝等。应当作者。隐覆说义。如来之所说者。此生欺诳汝欺诳汝。佛出世间如优昙钵华。得信犹如恒沙金粟。亦如盲龟值浮木孔。如是遇如来应供等正觉如来藏经。不以生死寿果欺诳。汝等。自度一切有及一切烦恼病。是故言如来之所说</p><p>　　精勤诸善法　　折伏诸恶心</p><p>　　修福迟缓者　　意乐着诸恶</p><p>　　此偈我为声闻说。又如来藏者极为难得。世间无有如是难得。譬类如来之藏。当疾观察。如是如是意乐着诸恶者。<a href=\"/remen/biqiu.html\" class=\"keylink\" target=\"_blank\">比丘</a><a href=\"/remen/zixing.html\" class=\"keylink\" target=\"_blank\">自性</a>净。心心习恶知识过。五垢为首众多烦恼前后围绕。云何五垢为本诸烦恼围绕。所谓贪欲嗔恚睡眠掉疑。此五垢坏心。欲净除五垢本及诸烦恼者。当勤方便自性清净心力。当勤方便及未谤修多罗未成一阐提。当勤方便修习自度。以是义故。说彼心无量客尘烦恼。应当疾疾拔其根本</p><p>　　意法前行　　意胜法生　　意法净信</p><p>　　若说若作　　快乐自追　　如影随形</p><p>　　我为声闻乘说。此偈意者。谓如来藏义若自性清净意。是如来藏胜一切法。一切法是如来藏。所作及净信意法。断一切烦恼故。见我界故。若自净信有如来藏。然后若说若作。得成佛时若说若作。度一切世间如人见影。见如来藏亦复如是。是故说如影随形</p><p>　　意法前行　　意胜意生　　意法为恶</p><p>　　若说若作　　众苦自追　　如轮随迹</p><p>　　(谓一辕两轮二牛牵之故轮随迹)</p><p>　　此偈说烦恼义。意法恶者。为无量烦恼所覆造作诸恶。故名为恶。不知自性心如来藏。入无量烦恼义。如是躁浊不息故。若说若作。一切众苦常随不绝。如轮随迹者。诸恶积聚生死轮回。转一切众生于三恶趣中。如轮随迹。是故说于福迟缓者心乐于恶法</p><p>　　复次文殊师利。如知乳有酥故方便钻求而不钻水。以无酥故。如是文殊师利。众生知有如来藏故。精勤持戒净修梵行。复次文殊师利。如知山有金故凿山求金而不凿树。以无金故。如是文殊师利。众生知有如来藏故。精勤持戒净修梵行。言我必当得成佛道。复次文殊师利。若无如来藏者空修梵行。如穷劫钻水终不得酥。文殊师利白佛言。世尊。梵行有何义。何故如来舍五欲乐。央掘魔罗谓文殊师利言。无量<a href=\"/remen/tianren.html\" class=\"keylink\" target=\"_blank\">天人</a>常知堕法故离诸欲想</p><p>　　佛告央掘魔罗。勿作是说。一切众生有如来藏。一切男子皆为兄弟。一切女人皆为姊妹。央掘魔罗白佛言。世尊。云何净饭王摩耶夫人兄弟姊妹而作父母。佛告央掘魔罗。是方便示现度脱众生。若不如是则不能度。譬如大王有二千力士。二人方便现相折伏。以悦王心娱乐众人。唯彼自知余无能觉。佛亦如是。示因父母现同人事。然后得度无量众生。令出生死无边大海。而彼众生莫能知者。譬如伎儿于大众中种种变现以悦众心。诸佛世尊亦复如是。种种变现以度众生。而彼众生莫能知者。譬如幻师于大众中自断身分以悦众人。而实于身无所伤损。诸佛世尊亦复如是。如彼幻师种种变现以度众生。文殊师利。如来一切智知一切。观察世间一切众生。无始已来无非父母兄弟姊妹。升降<a href=\"/remen/wuchang.html\" class=\"keylink\" target=\"_blank\">无常</a>迭为尊卑。如彼伎儿数数转变。是故如来净修梵行</p><p>　　复次文殊师利。彼此自界共相娱乐。如何受乐。自余身分。云何不得。不成界报。当知是乐是大苦聚。女有佛藏男亦如是。云何一性而自染着。以一性故。是故如来净修梵行。住于自地不退转地得如来地</p><p>　　文殊师利白佛言。世尊。何故如来。不以一切梵行建立优婆塞优婆夷。何故世尊。说比丘<a href=\"/remen/biqiuni.html\" class=\"keylink\" target=\"_blank\">比丘尼</a>优婆塞优婆夷正法因故如堂四柱。而今优婆塞优婆夷现有大恶。何故建立于正法律中。佛告文殊师利。此异想名世俗想。如来视一切众生如罗睺罗。常欲安立令住佛地无此阶渐。佛想异此俗想。异此名非问论</p><p>　　文殊师利白佛言。世尊。以一切众生界是一界故。诸佛离<a href=\"/remen/shasheng.html\" class=\"keylink\" target=\"_blank\">杀生</a>耶。佛言如是。世间杀生如人<a href=\"/remen/zisha.html\" class=\"keylink\" target=\"_blank\">自杀</a>。杀自界故</p><p>　　文殊师利白佛言。世尊。何故视一切众生如罗睺罗。而复教人调伏杀罚有自界诸恶像类者。佛告文殊师利。善男子。莫作是说。如来如是视一切众生如罗睺罗。譬如士夫常日再食。爱乐法故日唯一食则杀八万户虫。如是者应名杀生。而非杀生不净。复次文殊师利。无边欲乐圣所背舍。<a href=\"/remen/shengren.html\" class=\"keylink\" target=\"_blank\">圣人</a>为害欲故自害。若如是者。圣人则有自害过恶。谓爱欲心盛至他所言。我起欲心愿见教诫令生惭愧。我存亡无在。则方便自害。如是者为害自界耶。文殊师利白佛言。不也世尊。彼乃因是功德增积。佛告文殊师利。如是文殊师利。何故诸圣自害。以是烦恼毒蛇因故。而况他身。佛所<a href=\"/remen/shuofa.html\" class=\"keylink\" target=\"_blank\">说法</a>。诸恶像类坏正法者。如自烦恼盛而教诫彼为作诸难。则为供养自界。如自求毕竟乐。弃舍欲乐衣食命乐。如自害身而调伏彼。是名善知如来之藏</p><p>　　文殊师利白佛言。世尊。因如来藏故。诸佛不食肉耶。佛言如是。一切众生无始生死生生轮转。无非父母兄弟姊妹。犹如伎儿变易无常。自肉他肉则是一肉。是故诸佛悉不食肉。复次文殊师利。一切众生界我界即是一界。所宅之肉即是一肉。是故诸佛悉不食肉。文殊师利白佛言。世尊。珂贝蜡蜜皮革缯绵。非自界肉耶。佛告文殊师利。勿作是语。如来远离一切世间。如来不食。若言习近世间物者。无有是处。若习近者是方便法。若物展转来者则可习近。若物所出处不可习近。若展转来离杀者手则可习近。文殊师利白佛言。今此城中有一皮师能作革屣。有人买施。是展转来佛当受不。复次世尊。若自死牛牛主从旃陀罗取皮。持付皮师使作革屣施持戒人。此展转来可习近不。佛告文殊师利。若自死牛牛主持皮用作革屣。施持戒人为应受不。若不受者是比丘法。若受者非悲然不<a href=\"/remen/pojie.html\" class=\"keylink\" target=\"_blank\">破戒</a></p><p>　　文殊师利白佛言。世尊。亦不得用不净水熟食。比丘不应受。若如是者如是现。佛告文殊师利。此名世间想。若有优婆塞者。以净水作食而不得作用。若无优婆塞者。诸佛其如之何。陆虫水虫<a href=\"/remen/xukong.html\" class=\"keylink\" target=\"_blank\">虚空</a>亦虫。若如是者于净宗为恶。世间云何得修净宗。此名非问论</p><p>　　文殊师利白佛言。世尊。世间久来亦自立不食肉。佛告文殊师利。若世间有随顺佛语者。当知皆是佛语。文殊师利白佛言。世尊。世间亦说有<a href=\"/remen/jietuo.html\" class=\"keylink\" target=\"_blank\">解脱</a>。然彼解脱非解脱。唯<a href=\"/remen/fofa.html\" class=\"keylink\" target=\"_blank\">佛法</a>是解脱。亦有<a href=\"/remen/chujia.html\" class=\"keylink\" target=\"_blank\">出家</a>而非出家。唯有佛法是出家。世尊。世间亦说我不食肉。彼等无我亦无不食肉。唯世尊法中。有我决定不食肉。佛告文殊师利。汝欲闻世间建立外道因不。当为汝说</p><p>　　文殊师利白佛言。唯然世尊。愿乐欲闻。佛告文殊师利。乃往过去无量阿僧祇劫时世有佛。名拘孙陀跋陀罗。出兴于世在此城中。时彼世界无诸沙砾。无外道名唯一大乘。彼诸众生一向快乐。尔时如来久住于世乃般涅槃。般涅槃后正法久住。法欲灭时持戒者减。非法者增。有一阿兰若比丘名曰佛慧。有一善人施无价衣。比丘愍彼即为受之。比丘受已示诸猎师。诸猎师众见此好衣生劫盗心。即于其夜将是比丘至深山中坏身裸形悬手系树。尔时其夜有采花<a href=\"/remen/poluomen.html\" class=\"keylink\" target=\"_blank\">婆罗门</a>。至阿兰若处。见虎恐怖向山驰走。见彼比丘坏身裸形悬手系树。见已惊叹。呜呼<a href=\"/remen/shamen.html\" class=\"keylink\" target=\"_blank\">沙门</a>先着<a href=\"/remen/jiasha.html\" class=\"keylink\" target=\"_blank\">袈裟</a>而今裸形。必知袈裟非解脱因。自悬苦行是真学道。彼人岂当舍离善法。当知分明是解脱道因。坏正法故即舍衣拔发作裸形沙门。裸形沙门从是而起。尔时比丘自得解缚已。即取树皮赤石涂染以自障蔽。结草作拂用拂蚊虫更有采花婆罗门见已念言。是比丘舍先好衣。着如是衣捉如是拂。彼人岂当舍离善法。当知分明是解脱道。即学彼法。出家婆罗门从是而起。时彼比丘暮入水浴因洗头疮。即取水衣以覆疮上。取牧牛人所弃弊衣以自覆身。时有樵者见已念言。是比丘先着袈裟而今悉舍。必知袈裟非解脱因。故被发弊衣日夜三浴修习苦行。彼人岂当舍离善法。当知分明是解脱道。即学彼法。苦行婆罗门从是而起。比丘浴已身体多疮蝇蜂唼食。即以白灰处处涂疮。以水衣覆身。时有见者谓言是道。即学彼法。灰涂婆罗门从是而起。时彼比丘然火炙疮。疮转苦痛不能堪忍。投岩自害。时有见者作是念言。是比丘先着好衣今乃如是。彼人岂当舍离善法。当知投岩是解脱道。投岩事火从是而起。如是九十六种。皆因是比丘种种形类起诸<a href=\"/remen/wangxiang.html\" class=\"keylink\" target=\"_blank\">妄想</a>各自生见。譬如有国一一相视而起粗想。粗想生已各各相杀。九十六种道各生异想亦复如是。犹如鹿渴于炎水想追逐乏死。正法灭时因彼比丘非法法想亦复如是。如是文殊师利。世间一切所作之上。尸罗威仪种种所作。一切悉是如来化现。法灭尽时如是事生。若如是者正法则灭。如是文殊师利。于真实我世间如是。如是邪见诸异妄想。谓解脱如是。谓我如是出世间者。亦不知如来隐覆之教。谓言无我是佛所说。彼随说思量如外道因。起彼诸世间随顺愚痴。出世间者。亦复迷失隐覆说智。是故如来说一乘中道离于二边。我真实佛真实法真实僧真实。是故说中道名摩诃衍</p><p>　　尔时央掘魔罗白佛言。世尊。众生不知中道。妄想说余中道。佛告央掘魔罗。少有众生闻此经信。未来众生多谤此经。央掘魔罗白佛言。世尊。唯愿为说。何方几所众生诽谤此经。几一阐提。何方有能广为众生安慰说者。唯愿如来哀愍为说。佛告央掘魔罗。未来世中。中国当有九十八百千亿众生谤毁此经。七十亿众生作一阐提。东方九十八千亿众生谤毁此经。六十亿众生作一阐提。西方九十八百亿众生谤毁此经。五十亿众生作一阐提。南方九十八亿众生谤毁此经。四十亿众生作一阐提。罽宾国中有我余法。婆楼迦车国余名不灭。频陀山国亦复如是。罽宾比丘半半行摩诃衍。半半乐摩诃衍说摩诃衍。南方当有行坚固道行如来行。离八大事。说如来常恒不变如来之藏。菩萨摩诃萨比丘比丘尼优婆塞优婆夷。行坚固道任荷我法</p><p>　　尔时文殊师利白佛言。世尊。奇哉佛法。当住南方。佛告文殊师利。如是如是。我法当住南方少时。如汝等苦行菩萨摩诃萨不惜身命。安慰一切众生故。说如来常恒不变如来之藏。如一切诸佛。悉皆不乐至此世界荷负三千大千世界无量众生。而我独能于此度脱。我菩萨摩诃萨正法欲灭余八十年。尔时不乐任持正法。亦复如是。如汝等文殊师利。正法欲灭余八十年。当于尔时任荷正法。一切阎浮提及诸洲间不惜身命。演说如来常恒不变如来之藏。彼时众生或信或不信。彼诸菩萨作是念言。若断截我身作种种分。我当由此得<a href=\"/remen/changzhu.html\" class=\"keylink\" target=\"_blank\">常住</a>身。如汝文殊师利等无量菩萨摩诃萨。于彼南方任荷正法。第一最难。是故我常赞叹南方最后说法。由彼菩萨威德力故。一切阎浮提及诸洲间。彼诸众生闻名<a href=\"/remen/huixiang.html\" class=\"keylink\" target=\"_blank\">回向</a>。或因惭愧或因恐怖故。譬如有王闻余王法而自治国。罽宾国及伽楼迦车城。惭愧恐怖故。说摩诃衍秘密之藏。亦复如是。然不说如来常恒不变如来之藏。文殊师利。譬如放火草中唯烧中间不烧边际。我初生地坚固道灭。余法住于南方边际。诸菩萨于彼任荷正法。亦复如是。当知彼中则有如来</p><p>　　尔时释提桓因与三十三天诸眷属俱。稽首佛足兴大供养已白佛言。世尊。我等当共护持此经。愿见付授。唯愿哀愍一切众生说此经名。佛告天帝释言。憍尸迦。此经名为央掘魔罗。如是<a href=\"/remen/shouchi.html\" class=\"keylink\" target=\"_blank\">受持</a>。憍尸迦。此经难得如优昙钵华。时帝释长子名阿毗漫柔。顶<a href=\"/remen/lifo.html\" class=\"keylink\" target=\"_blank\">礼佛</a>足白佛言。世尊。如我父王与阿修罗战时。告驭者言。汝当<a href=\"/remen/zhuangyan.html\" class=\"keylink\" target=\"_blank\">庄严</a>伏阿修罗车。驭者白王。愿勿忧虑。我要先死然后及王。今当毕命坚意决战。余人亦当舍身尽力。如是世尊。于未来世正法欲灭八十年时。菩萨摩诃萨说如来常恒不变如来之藏。复作是念。我说法时多有众生不能堪忍。我当不说。尔时莫令诸善男子闻彼诸难生退转心。当知善驭庄严法乘如如来藏。如来常恒寂静不变广宣世间。彼善男子说如来常恒不变如来之藏。我于尔时。当作比丘弃舍身命而为作护。尔时众多帝释子。若男若女及余诸天。<a href=\"/remen/dl.html\" class=\"keylink\" target=\"_blank\">顶礼</a>佛足而发誓言。我当作比丘比丘尼优婆塞优婆夷弃舍身命而为作护。时佛叹言。善哉善哉。善男子。汝等皆是求正法者。我亦当为诸乐法者而作覆护。我亦常当于彼前行如善驭者。汝等常当坚固知恩。于如来常处恒处寂静处不变易处如来藏处。当广宣说</p><p>　　尔时波斯匿王。具四种兵告诸大臣言。今有人像罗刹杀害多人一千少一。以指为鬘以血涂身。勇健骁捷纵暴此境。今去此城减四十牛鸣。或能害我及诸臣子以充其数。今当共行剪除杀鬼。今此城中一切男女欲求取者悉不敢出。一切鸟兽闻其恶名亦所不至。汝等今当宣令内外。波斯匿王今兴四兵。罚彼罗刹央掘魔罗。一切皆当持器仗来。若能与彼尽力共战。若伤不伤随功赏赐。象马珍宝城邑土田。随其所欲悉当与之。闻彼恶名莫不震慑如是宣唱无一应命。唯王左右不得<a href=\"/remen/zizai.html\" class=\"keylink\" target=\"_blank\">自在</a>。抑逼威颜俯仰只顺。时诸妃后啼泣上谏。宁失国位愿勿自征。即召太卜问其吉凶。今当能制央掘魔罗不。卜筮咸曰。彼今当灭。虽闻是语王犹不信。将四种兵往诣佛所稽首佛足。有怖畏色额上流汗却坐一面</p><p>　　尔时世尊一切智知一切。知而故问。大王。今日何故流汗。王白佛言。今有罗刹名央掘魔罗。杀害人民一千少一。以指作鬘以血涂身。恐其不息与我共战。举国人民悉皆怖畏。杜门不出事业斯废。一切鸟兽悉不敢近。严此四兵欲往罚之。佛告王曰。今大王欲罚彼耶。王白佛言。今唯一心取信佛足。佛告大王。若央掘魔罗来至此者。王当云何。尔时四兵悉大恐怖。唯王不畏恃佛威德故。王白佛言。若彼来者如是为一。尔时世尊指示王言。此即常胜央掘魔罗。王见央掘魔罗瞪瞩不眴。观其形相赤眼雄姿。心惊毛竖如非人所持。勇猛心退刀剑自落。渐近如来师子之座。一心至诚归依如来。当视我等如罗睺罗。于时四兵倍增惶怖。迷乱颠沛奔驰逃窜。尔时世尊放安慰众生<a href=\"/remen/wuwei.html\" class=\"keylink\" target=\"_blank\">无畏</a>光明。照彼众生令身安乐。尔时波斯匿王内外眷属城邑人民。咸作是念。今央掘魔罗为世尊所伏</p><p>　　波斯匿王作是叹言。奇哉世尊。真为第一调御之轭。真为无上天人之师。如是凶暴大恶业者。乃能方便安立正法。尔时世尊说偈叹言</p><p>　　人前放逸　　后止不犯　　是照世间</p><p>　　如月云消</p><p>　　若菩萨摩诃萨。先现放逸后现功德。是照世间如月云消。度无量众生现如来功德。大王。当知彼非恶人。是则菩萨善方便耳。王白佛言。以何义故言非恶人。先辱师妇。受行恶师毗舍遮行。佛告大王。彼不辱师妇彼亦非师。现为彼师及妇色像变易其心。习乐师法言常清净。大王当知。是大奇特。譬如龙象冲击非驴所堪。如是大王。如来人中大龙象王。隐覆言教秘密说耳。声闻缘觉皆所不堪。唯佛与佛乃能堪任。大王。南方去此过六十二恒河沙刹有国。名一切宝庄严。佛名一切世间乐见上大<a href=\"/remen/jingjin.html\" class=\"keylink\" target=\"_blank\">精进</a>如来应供等正觉。在世<a href=\"/remen/jiaohua.html\" class=\"keylink\" target=\"_blank\">教化</a>。无有声闻缘觉之乘。纯一大乘无余乘名。彼诸众生无有老病及不可意苦。纯一快乐<a href=\"/remen/shouming.html\" class=\"keylink\" target=\"_blank\">寿命</a>无量。光明无量纯一妙色。一切世间无可为譬。故国名一切宝庄严。佛名一切世间乐见上大精进。王当<a href=\"/remen/suixi.html\" class=\"keylink\" target=\"_blank\">随喜</a>合掌恭敬。彼如来者岂异人乎。央掘魔罗即是彼佛。诸佛境界不可思议</p><p>　　尔时波斯匿王语诸占师。汝等一切悉皆妄语。汝速远去勿复妄说。尔时诸天世人及诸龙神声闻菩萨波斯匿王。一切城邑聚落人民。承佛威神悉皆来集。稽首敬礼央掘魔罗足。一心同声说偈叹言</p><p>　　南无如来无边身　　南无方便央掘魔</p><p>　　我今顶礼圣足下　　<a href=\"/remen/chanhui.html\" class=\"keylink\" target=\"_blank\">忏悔</a>天尊柔软足</p><p>　　我今忏悔如来尊　　央掘魔罗二生身</p><p>　　为我等故来至此　　现佛色像胜光焰</p><p>　　照诸众生堪能说　　我数忏谢无量身</p><p>　　无依作依等正觉　　无亲怙者为作亲</p><p>　　奇哉二佛出于世　　未曾有法行世间</p><p>　　犹如火中生莲华　　世间希有见二佛</p><p>　　尔时世尊告波斯匿王言。北方去此过四十二恒河沙刹。有国名常喜。佛名欢喜藏摩尼宝积如来应供等正觉。在世教化。彼土无有声闻缘觉。纯一大乘无余乘名。亦无老病众苦之名。纯一快乐寿命无量。光明无量无有譬类。故国名常喜。佛名欢喜藏摩尼宝积如来应供等正觉。王当随喜合掌恭敬。彼如来者岂异人乎。文殊师利即是彼佛。若有众生向央掘魔罗文殊师利恭敬作礼。若复闻是二人名者。见欢喜国如见自家。闻彼名故常闭四趣。或以戏笑或随顺他。或为名利此及外道。或犯重禁五无间罪。亦闭四趣。若善男子善女人为二名所护者。若今现在及未来世。旷野崄难诸恐怖处皆悉蒙护。于一切处恐怖悉灭。若天龙夜叉乾闼婆阿修罗迦楼罗紧那罗摩睺罗伽毗舍阇众。悉不能干</p><p>　　尔时世尊告波斯匿王。如来所说有如是大威德。菩萨所行有如是大威德。文殊师利及央掘魔罗。有如是大威德。于此二龙发随喜心。能起菩萨无量之行。大王。汝当给养央掘魔母勿得遣忘。此央掘魔罗母。是我方便之所守护。尔时央掘魔罗母。身升虚空高七多罗树。而说偈言</p><p>　　如来所变化　　众生悉不知</p><p>　　如来所作幻　　众幻中之王</p><p>　　大身方便身　　是则为如来</p><p>　　说此偈已即没不现。尔时波斯匿王白佛言。世尊。此为幻耶。佛告大王。此是化母。如化母所说。菩萨行亦如是。尔时央掘魔罗师摩尼跋陀罗。身升虚空高七多罗树。而说偈言</p><p>　　譬如野干兽　　常与师子游</p><p>　　虽久相习近　　其声不相类</p><p>　　闻彼声怖死　　况能师子吼</p><p>　　我如彼小兽　　虽久为彼师</p><p>　　不能堪任发　　人雄无畏声</p><p>　　若彼非方便　　我则必当死</p><p>　　我如野干兽　　岂堪受彼供</p><p>　　我行愚痴法　　菩萨悉远离</p><p>　　于一切众生　　等视如一子</p><p>　　佛化无量幻　　众生不能知</p><p>　　设化百千亿　　婆罗门师长</p><p>　　众生悉不知　　唯佛知佛幻</p><p>　　当知佛世尊　　一切幻中王</p><p>　　尔时彼师摩尼跋陀罗妇。而说偈言</p><p>　　呜呼诸众生　　不知佛功德</p><p>　　谓实旃遮女　　不知如来化</p><p>　　示现作我身　　幻化亦如是</p><p>　　大王应当知　　<a href=\"/remen/foshen.html\" class=\"keylink\" target=\"_blank\">佛身</a>不思议</p><p>　　彼诸旃陀罗　　尚不得近王</p><p>　　恐怖常畏死　　何况对言说</p><p>　　此人彼亦人　　不敢相习近</p><p>　　况复诸天人　　亲近转<a href=\"/remen/foxin.html\" class=\"keylink\" target=\"_blank\">佛心</a></p><p>　　无量天龙神　　常供养如来</p><p>　　恶心向佛者　　彼即断其命</p><p>　　佛以巧方便　　示现种种幻</p><p>　　制未来众生　　无量诸非法</p><p>　　佛幻为大幻　　如来方便身</p><p>　　说是语已即没不现。尔时波斯匿王。闻见如是诸希有事。欢喜踊跃白佛言。世尊。为是幻耶。佛言。大王。如彼师及师妇央掘魔罗母。彼三人者悉是我幻。我示幻化不可思议。因我教化央掘魔罗。度无量众生。时波斯匿王白佛言。世尊。我当七日<a href=\"/remen/xiuxing.html\" class=\"keylink\" target=\"_blank\">修行</a>大施。央掘魔罗如来在<a href=\"/remen/futian.html\" class=\"keylink\" target=\"_blank\">福田</a>方今为福田。佛告王言。如是如是。尔时诸天龙神共说偈言</p><p>　　南无幻化王　　具足大精进</p><p>　　如来方便身　　方便相具足</p><p>　　方便般涅槃　　示现舍<a href=\"/remen/sheli.html\" class=\"keylink\" target=\"_blank\">舍利</a></p><p>　　如来无边身　　智慧亦无边</p><p>　　无边善名称　　无边明力士</p><p>　　如来无边身　　密迹无有边</p><p>　　言说亦无边　　隐覆亦无边</p><p>　　无边照世间　　光明亦无边</p><p>　　功德过数量　　无称不可量</p><p>　　虚空无碍智　　如来虚空身</p><p>　　安慰文殊事　　及与我等类</p><p>　　为央掘魔罗　　故佛世尊来</p><p>　　若来及不来　　非我等所知</p><p>　　如来视一切　　犹如罗睺罗</p><p>　　尔时世尊说是经已。诸天龙神声闻菩萨及波斯匿王一切众会。皆慕央掘魔罗行及文殊师利菩萨<a href=\"/remen/xingyuan.html\" class=\"keylink\" target=\"_blank\">行愿</a>生彼国。皆发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。踊跃欢喜</p></div>"
}]