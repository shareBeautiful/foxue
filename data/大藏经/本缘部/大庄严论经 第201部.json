[{
    "title": "大庄严论经 第一卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第一卷</p><p>马鸣菩萨造</p><p>后秦<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>前礼最胜尊离欲迈三有</p><p>亦敬一切智<a href=\"/remen/ganlu.html\" class=\"keylink\" target=\"_blank\">甘露</a>微妙法</p><p>并及八辈众无垢清净僧</p><p>富那胁<a href=\"/remen/biqiu.html\" class=\"keylink\" target=\"_blank\">比丘</a>弥织诸论师</p><p>萨婆室婆众牛王正道者</p><p>是等诸论师我等皆敬顺</p><p>我今当次说显示庄严论</p><p>闻者得满足众善从是生</p><p>可归不可归可供不可供</p><p>于中<a href=\"/remen/shane.html\" class=\"keylink\" target=\"_blank\">善恶</a>相宜应分别说</p><p>(一)</p><p>说曰。我昔曾闻。干陀罗国有商贾客。到摩突罗国。至彼国已。时彼国中有一佛塔。众贾客中有一优婆塞。日至彼塔恭敬<a href=\"/remen/libai.html\" class=\"keylink\" target=\"_blank\">礼拜</a>。向塔中路有诸<a href=\"/remen/poluomen.html\" class=\"keylink\" target=\"_blank\">婆罗门</a>。见优婆塞礼<a href=\"/remen/baifo.html\" class=\"keylink\" target=\"_blank\">拜佛</a>塔皆共嗤笑。更于余日天甚烝热。此诸婆罗门等食讫游行而自放散。或在路中。或立门侧。有洗浴者。有涂香者。或行或坐。时优婆塞礼塔回还。诸婆罗门见已唤言。来优婆塞就此坐语。优婆塞言。尔今云何不识知彼摩醯首罗毗纽天等而为致敬。乃<a href=\"/remen/lifo.html\" class=\"keylink\" target=\"_blank\">礼佛</a>塔得无烦耶。时优婆塞即答之曰。我知<a href=\"/remen/shizun.html\" class=\"keylink\" target=\"_blank\">世尊</a><a href=\"/remen/gongde.html\" class=\"keylink\" target=\"_blank\">功德</a>少分。是故钦仰恭敬为礼。未知汝天有何<a href=\"/remen/daode.html\" class=\"keylink\" target=\"_blank\">道德</a>。而欲令我向彼礼乎。诸婆罗门闻是语已。瞋目呵叱。愚痴之人。汝云何不知我天所有神德。而作是言。诸婆罗门即说偈言</p><p>阿修罗城郭高显周三重</p><p>悬处于<a href=\"/remen/xukong.html\" class=\"keylink\" target=\"_blank\">虚空</a>男女悉充满</p><p>我天弯弓矢远中彼城郭</p><p>一念尽烧灭如火焚干草</p><p>时优婆塞闻是偈已。大笑而言。如斯之事吾之鄙薄所不敬尚。以偈答言</p><p>命如叶上露有生会当灭</p><p>云何有智者弓矢加残害</p><p>时诸婆罗门等闻是偈已。咸共同声呵优婆塞言。是痴人。彼阿修罗有大势力好为恶事。我天神德力能杀害。云何乃言非有智耶。时优婆塞被呵责已。喟然长叹。而说偈言</p><p>美恶谛观察智者修善业</p><p>能获大<a href=\"/remen/guobao.html\" class=\"keylink\" target=\"_blank\">果报</a>后则转受乐</p><p>云何于过恶反生功德想</p><p>邪见既增长叹恶以为善</p><p>以是恶业故后获大苦报</p><p>诸婆罗门闻是语已。竖目举手懔疠攘袂瞋忿战动。而作是言。汝甚愚痴不吉之人。此等诸天不加恭敬而恭敬谁。时优婆塞意志闲裕而语之言。吾虽单独贵申道理。不应以力朋党竞说。时优婆塞复说偈言</p><p>汝等所<a href=\"/remen/gongyang.html\" class=\"keylink\" target=\"_blank\">供养</a>凶恶好残害</p><p>汝若奉事彼以为功德者</p><p>亦应生恭敬师子及虎狼</p><p>触恼生残害恶鬼罗剎等</p><p>愚人以畏故于彼生恭敬</p><p>诸有智能者宜应深观察</p><p>若不为残害乃可生恭敬</p><p>诸有功德者终无残害心</p><p><a href=\"/remen/xiuxing.html\" class=\"keylink\" target=\"_blank\">修行</a>诸恶者无不坏残害</p><p>不能善分别功德及过恶</p><p>功德起恶心过生功德想</p><p>残害逼迫者凡愚增敬顺</p><p>于善功德者反生轻贱心</p><p><a href=\"/remen/shijian.html\" class=\"keylink\" target=\"_blank\">世间</a>皆颠倒不别可敬者</p><p>干陀罗生者解知别善恶</p><p>是故信如来不敬<a href=\"/remen/zizai.html\" class=\"keylink\" target=\"_blank\">自在</a>天</p><p>彼时婆罗门闻是语已。即作是言。咄干陀罗。出何种姓有何道德。而名佛乎。时优婆塞说偈答言</p><p>出于释氏宫具足一切智</p><p>众过悉耘除诸善皆普备</p><p>于诸<a href=\"/remen/zhongsheng.html\" class=\"keylink\" target=\"_blank\">众生</a>中未始不<a href=\"/remen/154932.html\" class=\"keylink\" target=\"_blank\">饶益</a></p><p>觉了诸<a href=\"/remen/faxiang.html\" class=\"keylink\" target=\"_blank\">法相</a>一切悉明解</p><p>如是之大仙故称号为佛</p><p>时诸婆罗门。复说偈言</p><p>汝言佛大仙应作逼恼事</p><p>此阎浮提中瞻默监持陀</p><p>婆塞婆私咤提释阿坻耶</p><p>如是诸大仙名称世所闻</p><p>能结大神咒残灭诸国土</p><p>汝名佛大仙亦应作斯咒</p><p>汝佛有大德应作逼恼事</p><p>若不作咒害云何名大仙</p><p>时优婆塞不忍闻彼诽谤之言。以手掩耳。而说偈言</p><p>咄莫出恶语谤言佛有咒</p><p>毁谤最胜尊后获大苦报</p><p>时婆罗门。复说偈言</p><p>佛若无咒术不名有大力</p><p>若无恼害者云何名大仙</p><p>我但说实语何故称诽谤</p><p>时诸婆罗门抚掌大笑言</p><p>是故汝痴人定堕于负处</p><p>时优婆塞语婆罗门言。汝莫怪笑。汝言如来无大功德亦无大力。斯是<a href=\"/remen/wangyu.html\" class=\"keylink\" target=\"_blank\">妄语</a>。如来实有大功德力永断咒根。终不复作恼害之事。汝今谛听。当为汝说。即说偈言</p><p>以贪瞋痴故则作大恶咒</p><p>当结恶咒时恶鬼取其语</p><p>于诸罪众生而行恼害事</p><p>佛断贪瞋痴慈悲广饶益</p><p>永除恶咒根但有众善事</p><p>是故佛世尊都无有恼害</p><p>以大功德力拔济无量苦</p><p>汝今何故言佛无大势力</p><p>时诸婆罗门闻是偈已。瞋恚心息语优婆塞言。我于今者欲问少事。勿见瞋也。咄优婆塞。佛若无恶咒。云何而得受他供养。既不为损又不能益。云何而得称为大仙。优婆塞言。如来大慈悲终无恶咒损减众生。亦复不为利养之事。但为饶益故受供养。而说偈言</p><p>大悲愍群生常欲为拔苦</p><p>见诸受恼者过于己自处</p><p>云何结恶咒而作恼害事</p><p>众生体性苦生老病死逼</p><p>如痈着燥灰云何更加恶</p><p>常以清凉法休息诸热恼</p><p>诸婆罗门闻是语已。即便低头思惟斯语。此是好事心欲生信。汝健陀罗善别胜处。汝能信此甚为希有。是故叹汝。健陀罗者名不虚设。言健陀者。名为持也。持善去恶故得斯号。而说偈言</p><p>能持此地者是名善丈夫</p><p>善丈夫中胜实是健陀罗</p><p>时优婆塞作是思惟。此婆罗门心欲信解皆可成器。我今当更为分别说佛之功德。时优婆塞颜貌熙怡而作是言。见汝信佛我甚<a href=\"/remen/huanxi.html\" class=\"keylink\" target=\"_blank\">欢喜</a>。汝今幸可少听我语。功德过恶汝宜观察。而说偈言</p><p>观察佛功德一见皆满足</p><p>戒闻及定慧无与佛等者</p><p>诸山须弥最众流海第一</p><p>世间<a href=\"/remen/tianren.html\" class=\"keylink\" target=\"_blank\">天人</a>中无有及佛者</p><p>能为诸众生具受一切苦</p><p>必令得<a href=\"/remen/jietuo.html\" class=\"keylink\" target=\"_blank\">解脱</a>终不放舍离</p><p>谁有归依佛不得利益者</p><p>谁有归依佛而不解脱者</p><p>谁随<a href=\"/\" class=\"keylink\" target=\"_blank\">佛教</a>旨而不断<a href=\"/remen/fannao.html\" class=\"keylink\" target=\"_blank\">烦恼</a></p><p>佛以神足力降伏诸外道</p><p>名称普远闻遍满十方剎</p><p>唯佛师子吼说诸行<a href=\"/remen/wuwo.html\" class=\"keylink\" target=\"_blank\">无我</a></p><p>所说恒处中不着于二边</p><p>天上及人中皆作如是说</p><p>不能善分别结使诸业报</p><p>如来<a href=\"/remen/niepan.html\" class=\"keylink\" target=\"_blank\">涅盘</a>后诸国造塔庙</p><p>庄严于世间犹虚空星宿</p><p>以是故当知佛为最胜尊</p><p>诸婆罗门闻是语已。有生<a href=\"/remen/xinxing1.html\" class=\"keylink\" target=\"_blank\">信心</a>者。有<a href=\"/remen/chujia.html\" class=\"keylink\" target=\"_blank\">出家</a>者。得道者</p><p>复次应分别论。所谓论者即是法也。夫于法所宜善思惟。若能思惟则解其义。我昔曾闻。有婆罗门名憍尸迦。善知僧佉论卫世师论若提碎摩论。如是等论解了分别。彼婆罗门住华氏城中。于其城外。有一聚落。彼婆罗门有少<a href=\"/remen/yinyuan1.html\" class=\"keylink\" target=\"_blank\">因缘</a>。诣彼聚落。到所亲家。时其亲友以缘事故余行不在。时憍尸迦婆罗门语其家人。汝家颇有经书以不。吾欲并读待彼行还。时所亲妇即为取书。偶得十二缘经而以与之。既得经已至于林树间闲静之处。而读此经。闻无明缘行。行缘识。识缘名色。名色缘六入。六入缘触。触缘受。受缘爱。爱缘取。取缘有。有缘生。生缘老病死忧悲苦恼。是名集谛。无明灭则行灭行灭则识灭。识灭则名色灭。名色灭则六入灭。六入灭则触灭。触灭则受灭。受灭则爱灭。爱灭则取灭。取灭则有灭。有灭则生灭。生灭则老病死忧悲苦恼众苦集聚灭。初读一遍犹未解了。至第二遍即解无我。外道之法着于二见。我见边见。于一切法深知生灭无有常者。而自念言。一切外论皆悉无有出<a href=\"/remen/shengsi.html\" class=\"keylink\" target=\"_blank\">生死</a>法。唯此经中有出生死解脱之法。心生欢喜寻举两手。而作是言。我于今者。始得实论。始得实论。端坐思惟深解其义。容貌熙怡如花开敷复作是言。我今始知生死系缚解出世法。乃悟外道所说诸论甚为欺诳不离生死。叹言。<a href=\"/remen/fofa.html\" class=\"keylink\" target=\"_blank\">佛法</a>至真至实说有<a href=\"/remen/yinguo.html\" class=\"keylink\" target=\"_blank\">因果</a>。因灭则果灭。外道法中甚为虚妄。说言有果而无其因。不解因果不识解脱。自观。我昔深生怪笑。云何乃欲外道法中度生死河。我昔外道求度生死。譬如有人没溺洹河波浪之中惧失身命值则攀缘既不免难没水而死。我亦如是。遇彼外道求度生死。然其法中都无解脱出世之法。没生死河丧善身命堕三恶道。今见此论当随顺行得出生死。外道经论如愚狂语。九十六种道悉皆虚伪。唯有佛道至真至正。六师之徒及余智者。咸自称为一切智人。斯皆妄语。唯佛世尊是一切智。诚实不虚。时憍尸迦即说偈言</p><p>外道所为作虚妄不真实</p><p>犹如小儿戏聚土作城郭</p><p>醉象践蹈之散坏无遗余</p><p>佛破诸外论其事亦如是</p><p>时憍尸迦婆罗门。深于佛法生信敬心。舍外道法除去邪见。昼夜常读十二缘经。时其所亲方与诸婆罗门。归还其家问其妇言。我闻憍尸迦来至于此。今何所在。妇语夫言。彼婆罗门向借经书。我取与之。不识何经。然其得已披揽翻覆。弹指赞叹熙怡异常。夫闻其言即往其所。见憍尸迦端坐思惟。即问之言。汝于今者何所思惟。时憍尸迦说偈答曰</p><p>愚痴无智能周回三有中</p><p>如彼陶家轮轮转无穷已</p><p>我思十二缘解脱之方所</p><p>尔时亲友即语之言。汝于是经乃能深生希有之想。我释种边而得此经。将欲洗却其字以用书彼毗世师经。憍尸迦婆罗门闻是语已呵责亲友。汝愚痴人。云何乃欲水洗斯经。如是妙法宜用真金而以书写。盛以宝函种种供养。即说偈言</p><p>设我有财宝以真金造塔</p><p>七珍用厕填宝案妙巾帙</p><p>庄严极殊妙而用以供养</p><p>虽作如是事尚不称我意</p><p>时其亲友闻斯语已。甚怀忿恚而作是言。今此经中有何深妙未曾有事。何必胜彼毗世师经。欲以真金种种珍宝而为供养。时憍尸迦闻是语已。愁然作色而作是言。汝今何故轻蔑<a href=\"/fojing/\" class=\"keylink\" target=\"_blank\">佛经</a>至于是乎。彼毗世师论极有过患。云何乃用比于佛语。如毗世师论不知法相错乱因果。于瓶因果浅近之法。尚无慧解分别能知。况解人身身根觉慧因果之义。尔时其亲友语憍尸迦言。汝今何故言毗世师论不解因果。彼论中说破瓦以为瓶因。云何而言不解因果。憍尸迦言。汝毗世师论实有是语。然无道理。汝今且观如因于缕以为经纬然后有叠。瓶瓨亦尔。先有瓶故然后有瓦。若先无瓶云何有瓦。复次破瓦无用瓶瓨有用。是以破瓦不得为因。现见陶师取泥成瓶不用破瓦。又见瓶坏后有破瓦。瓶若未坏云何有破。时亲友言。汝意谓若毗世师论都无道理。我等宁可徒劳其功而自辛苦。时亲友徒党诸婆罗门闻是语已心生愁恼。若如其言。毗世师论即于今日不可信耶。憍尸迦言。毗世师论非但今者不可取信。于昔已来善观察者久不可信。所以然者。昔佛十力未出世时。一切众生皆为无明之所覆蔽。盲无目故。于毗世师论生于明想。佛日既出慧明照了。毗世师论无所知晓。都应弃舍。譬如鸱鸺夜则游行能有力用。昼则藏窜无有力用。毗世师论亦复如是。佛日既出彼论无用。亲友复言。若如汝言。毗世师论不如佛经。然此佛经宁可得比僧佉论耶。憍尸迦言。如僧佉经说有五分论义得尽。第一言誓。第二因。第三喻。第四等同。第五决定。汝僧佉经中无有譬喻可得明了如牛犎者。况辩法相而能明了。何以故。汝僧佉经中说钵罗陀那不生如常遍一切处亦处处去。如僧佉经中说钵罗陀那不从他生而体是常。能生一切遍一切处去至处处。说如是事多有[亿-音+(夫*夫)]过。何以故。于三有中无有一法但能生物不从他生。是故有过。复次遍一切处能至处处。此亦有过。何以故。若先遍者去何所至。若去至者遍则不遍。二理相违其义自破。若如是者是则<a href=\"/remen/wuchang.html\" class=\"keylink\" target=\"_blank\">无常</a>。如其所言不从他生而能生物遍一切处去至处处。是语非也。亲友婆罗门闻是语已语憍尸迦言。汝与释种便为朋党。故作是说。然佛经中亦有大过。说言生死无有本际。又复说言一切法中悉无有我。时憍尸迦语亲友言。我见佛法生死无际。一切无我故。吾今者敬信情笃。若人计我终不能得解脱之道。若知无我则无贪欲。无贪欲故便得解脱。若计有我则有贪爱。既有贪爱遍于生死。云何能得解脱之道。复次若言生死有初始者。此初身者。为从善恶而得此身。为不从善恶自然有耶。若从善恶而得身者。则不得名初始有身。若不从善恶得此身者。此善恶法。云何而有。若如是者汝法则为半从因生半不从因。如是说者有大过失。我佛法无始故无罪咎。于时亲友语憍尸迦。有缚则有解。汝说无我则无有缚。若无有缚谁得解脱。憍尸迦言。虽无有我犹有缚解。何以故。烦恼覆故则为所缚。若断烦恼则得解脱。是故虽复无我犹有缚解。诸婆罗门复作是言。若无我者谁至后世。时憍尸迦。语诸人言。汝等善听。从于过去烦恼诸业得现在身及以诸根从今现在复造诸业。以是因缘得未来身及以诸根。我于今者。乐说譬喻以明斯义。譬如谷子众缘和合故得生芽。然此种子实不生芽。种子灭故芽便增长。子灭故不常。芽生故不断。佛说受身亦复如是。虽复无我业报不失。诸婆罗门言。我闻汝说无我之法洗我心垢。犹有少疑今欲谘问。若无我者先所作事云何故忆而不忘失。答曰。以有念觉与心相应。便能忆念三世之事而不忘失。又问。若无我者过去已灭现在心生。生灭既异。云何而得忆念不忘。答曰。一切受生识为种子入母胎田。爱水润渍身树得生。如胡桃子随类而生。此阴造业能感后阴。然此前阴不生后阴。以业因缘故便受后阴。生灭虽异相续不断。如婴儿病与乳母药儿患得愈。母虽非儿药之力势能及于儿。阴亦如是。以有业力便受后阴忆念不忘。诸婆罗门复作是言。汝所<a href=\"/remen/dujing.html\" class=\"keylink\" target=\"_blank\">读经</a>中但说无我法。今汝解悟生欢喜耶。时憍尸迦即为诵十二缘经而语之言。无明缘行。行缘识。乃至生缘老死忧悲苦恼。无明灭则行灭。乃至老死灭故忧悲苦恼灭。以从众缘无有宰主。便于其中解悟无我。非经文中但说无我。复次以有身故则便有心。以有身心诸根有用识解分别。我悟斯事便解无我。又问。若如汝言生死受身相续不断。设有身见有何过咎。答曰。以身见故造作诸业。于五趣中受善恶身形。得恶形时受诸苦恼。若断身见不起诸业。不起诸业故则不受身。不受身故众患永息。则得涅盘。云何说言身见非过。复次若身见非过咎者。应无生死不于三有受生死苦。是故有过。时婆罗门逆顺观察十二缘义。深生信解。心怀庆幸。略赞佛法。而说偈言</p><p>如来在世时<a href=\"/remen/shuofa.html\" class=\"keylink\" target=\"_blank\">说法</a>摧诸论</p><p>佛日照世间群邪皆隐蔽</p><p>我今遇遗法如在世尊前</p><p>释种中胜妙深达诸法相</p><p>所言如来者真实而不虚</p><p>逆顺观诸法名闻普遍满</p><p>向佛涅盘方恭敬合掌礼</p><p>叹言佛世尊实有大悲心</p><p>诸仙中最胜世间无伦匹</p><p>我今归依彼无等<a href=\"/remen/jiedinghui.html\" class=\"keylink\" target=\"_blank\">戒定慧</a></p><p>憍尸迦言。汝今云何乃尔深解佛之功德。亲友答言。我闻此法。是故知佛无量功德。如沈水香黑重津腻。以是因缘烧之甚香远近皆闻。如是我见如来定慧身故。便知世尊有大功德。我于今者虽不睹佛见佛圣迹则知最胜。亦如有人于花池边见象足迹则知其大。睹因缘论虽不见佛知佛圣迹功德最大。见其亲友深生信解叹未曾有。而作是言。汝于昔来读诵外典亦甚众多。今闻佛经须臾之顷解其义趣。悉舍外典极为希有。即说偈言</p><p>除去邪见论信解正真法</p><p>如是人难得是故叹希有</p><p>不但叹于汝亦叹外诸论</p><p>因其理鄙浅我等悉舍离</p><p>以彼诸论有过咎故。令我等辈得生厌离生信解心。佛实大人无与等者。名称普闻遍十方剎。外诸邪论前后有过。犹如谄语不可辩了。由彼有过令我弃舍得入佛法。犹如春夏之时人患日热皆欲离之。既至冬寒人皆思念。外道诸论亦复如是。诚应舍离如夏时日。然由此论得生信心亦宜思念。犹如寒时思念彼日。于时亲友问憍尸迦。我等今者当作何事。憍尸迦言。今宜舍弃一切邪论。于佛法中出家学道。所以者何。如夜暗中然大炬火一切鸽鸟皆悉堕落。佛智能灯既出于世。一切外道悉应颠坠。是故今欲出家学道。于是憍尸迦从亲友家。即诣僧坊求索出家。出家已后得阿罗汉。何因缘故说是事耶。以诸外道常为邪论之所幻惑故。说<a href=\"/remen/shieryinyuan.html\" class=\"keylink\" target=\"_blank\">十二因缘</a>经论而破析之</p><p>(三)</p><p>复次夫取<a href=\"/remen/futian.html\" class=\"keylink\" target=\"_blank\">福田</a>当取其德。不应简择少壮老弊。我昔曾闻。有檀越遣知识道人诣僧伽蓝请诸众僧。但求老大不用年少。后知识道人请诸众僧。次到<a href=\"/remen/shani.html\" class=\"keylink\" target=\"_blank\">沙弥</a>。然其不用。沙弥语言。何故不用我等沙弥。答言。檀越不用非是我也。劝化道人即说偈言</p><p>耆年有宿德发白而面皱</p><p>秀眉齿缺落背偻支节缓</p><p>檀越乐如是不喜见幼小</p><p>时寺中有诸沙弥。尽是罗汉。譬如有人触恼师子枨其腰脉令其瞋恚。诸沙弥等皆作是语。彼之檀越愚无智能。不乐有德唯贪耆老。时诸沙弥即说偈言</p><p>所谓长老者不必在白发</p><p>面皱牙齿落愚痴无智能</p><p>所贵能修福除灭去众恶</p><p>净修梵<a href=\"/remen/xingzhe.html\" class=\"keylink\" target=\"_blank\">行者</a>是名为长老</p><p>我等于毁誉不生增减心</p><p>但令彼檀越获得于罪过</p><p>又于僧福田诽谤生增减</p><p>我等应速往起发彼檀越</p><p>莫令堕恶趣彼诸沙弥等</p><p>寻以<a href=\"/remen/shentong.html\" class=\"keylink\" target=\"_blank\">神通</a>力化作老人像</p><p>发白而面皱秀眉牙齿落</p><p>偻脊而柱杖诣彼檀越家</p><p>檀越既见已心生大欢庆</p><p><a href=\"/remen/shaoxiang.html\" class=\"keylink\" target=\"_blank\">烧香</a>散名花速请令就坐</p><p>既至须臾顷还服沙弥形</p><p>檀越生惊愕变化乃如是</p><p>为饮天甘露容色忽鲜变</p><p>尔时沙弥即作是言。我非夜叉亦非罗剎。先见檀越选择耆老。于僧福田生高下想坏汝善根。故作是化令汝改悔。即说偈言</p><p>譬如蚊子[目*(隹/乃)]欲尽大海底</p><p>世间无能测众僧功德者</p><p>一切皆无能筹量僧功德</p><p>况汝独一己而欲测量彼</p><p>沙弥复言。汝今不应校量众僧耆少形相。夫求法者不观形相唯在智能。身虽幼稚断诸结漏得于圣道。虽老放逸是名幼小。汝所为作甚为不是。若以爪指欲尽海底。无有是处。汝亦如是。欲以汝智测量福田而知高下。亦无是处。汝宁不闻如来所说四不轻经。王子蛇火沙弥等都不可轻。世尊所说庵罗果喻。内生外熟。外生内熟莫妄称量前人长短。一念之中亦可得道。汝于今者极有大过。汝若有疑今悉可问。从今已后更莫如是于僧福田生分别想。即说偈言</p><p>众僧功德海无能测量者</p><p>佛尚生欣敬自以百偈赞</p><p>况余一切人而当不称叹</p><p>广大良福田种少获大利</p><p>释迦和合众是名第<a href=\"/remen/sanbao.html\" class=\"keylink\" target=\"_blank\">三宝</a></p><p>于诸大众中勿以貌取人</p><p>不可以种族威仪巧言说</p><p>未测其内德睹形生宗仰</p><p>观形虽幼弱聪慧有高德</p><p>不知内心行乃更生轻蔑</p><p>譬如大<a href=\"/remen/conglin.html\" class=\"keylink\" target=\"_blank\">丛林</a>薝卜杂伊兰</p><p>众树虽参差语林则不异</p><p>僧虽有长幼不应生分别</p><p><a href=\"/remen/jiaye.html\" class=\"keylink\" target=\"_blank\">迦叶</a>欲出家舍身上妙服</p><p>取库最下衣犹直十万金</p><p>众僧之福田其事亦如是</p><p>供养最下者获报十万身</p><p>譬如大海水不宿于死尸</p><p>僧海亦如是不容毁禁者</p><p>于诸凡夫僧最下持少戒</p><p>恭敬加供养能获大果报</p><p>是故于众僧耆老及少年</p><p>等心而供养不应生分别</p><p>尔时檀越闻是语已身毛为竖。五体投地求哀<a href=\"/remen/chanhui.html\" class=\"keylink\" target=\"_blank\">忏悔</a>。凡夫愚人多有[亿-音+(夫*夫)]咎。愿听忏悔。所有疑惑幸为解释。即说偈言</p><p>汝有大智能以断诸疑网</p><p>我若不谘问则非有智者</p><p>尔时沙弥即告之曰。恣汝所问当为汝说。檀越问言。大德。敬信佛僧何者为胜。沙弥答曰。汝宁不知有三宝乎。檀越言。我今虽复知有三宝。然三宝中岂可无有一最胜耶。沙弥答曰。我于佛僧不见增减。即说偈言</p><p>大姓婆罗门厥名突罗阇</p><p>毁誉佛不异以食施如来</p><p>如来既不受<a href=\"/remen/sanjie.html\" class=\"keylink\" target=\"_blank\">三界</a>无能消</p><p>掷置于水中烟炎同时起</p><p>瞿昙弥奉衣佛敕施众僧</p><p>以是因缘故三宝等无异</p><p>尔时檀越闻是语已。即作是言。如其佛僧等无异者。何故以食置于水中不与众僧。沙弥答言。如来于食都无吝惜。为欲显示众僧德力故为是耳。所以者何。佛观此食。三界之中无能消者。置于水中水即炎起。然瞿昙弥故以衣奉佛。佛回与僧。众僧受已无有变异。是故当知。僧有大德。得大名称佛僧无异。时彼檀越即作是言。自今以后于众僧所若老若少等心恭敬不生分别。沙弥答言。汝若如是不久当得见谛之道。即说偈言</p><p>多闻与持戒<a href=\"/remen/chanding.html\" class=\"keylink\" target=\"_blank\">禅定</a>及智能</p><p>趣向三乘人得果并与向</p><p>譬如辛头河流注入大海</p><p>是等诸贤圣悉入僧大海</p><p>譬如雪山中具足诸妙药</p><p>亦如好良田增长于种子</p><p>贤善诸智人悉从僧中出</p><p>说是偈已而作是言。檀越汝宁不闻经中。阿尼虑头难提黔毗罗。此三族姓子鬼神大将。名曰伽扶。白佛言。世尊。一切世界若天若人若魔若梵。若能心念此三族姓子者。皆能令其得利安乐。僧中三人尚能利益。况复大众。即说偈言</p><p>三人不成僧念则得利益</p><p>如彼鬼将言未得名念僧</p><p>尚获是大利况复念僧者</p><p>是故汝当知功德诸善事</p><p>皆从僧中出譬如大龙雨</p><p>唯海能堪受众僧亦如是</p><p>能受大法雨是故汝应当</p><p>专心念众僧如是众僧者</p><p>是诸善之群解脱之大众</p><p>僧犹勇健军能摧魔怨敌</p><p>如是众僧者胜智之丛林</p><p>一切诸善行运集在其中</p><p>趣三乘解脱大胜之伴党</p><p>尔时沙弥说偈赞已。檀越眷属心大欢喜。皆得须陀洹果</p></div>"
},{
    "title": "大庄严论经 第二卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第二卷</p><p>马鸣菩萨造</p><p>后秦<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(四)</p><p>复次夫听法者。有大利益增广智能。能令心意悉皆调顺。我昔曾闻。师子诸国。尔时有人。得摩尼宝大如人膝。其珠殊妙世所希有。以奉献王。王得珠已谛视此珠而说偈言</p><p>往古诸王等积宝求名称</p><p>聚会诸宾客出宝自矜高</p><p>舍位命终时捐宝而独往</p><p>唯有<a href=\"/remen/shane.html\" class=\"keylink\" target=\"_blank\">善恶</a>业随身不舍离</p><p>譬如蜂作蜜他得自不获</p><p>财宝亦如是资他无随己</p><p>往昔诸国王为宝之所诳</p><p>储积已待他无一随己者</p><p>吾今当自为必使宝随己</p><p>唯佛<a href=\"/remen/futian.html\" class=\"keylink\" target=\"_blank\">福田</a>中造作诸<a href=\"/remen/gongde.html\" class=\"keylink\" target=\"_blank\">功德</a></p><p>随己至后世善报不朽灭</p><p>临当命终时一切皆舍离</p><p>举宫室亲爱大臣诸猛将</p><p>悲恋送亡者至冢则还家</p><p>象马宝辇舆珍玩及库藏</p><p>人民诸城郭园苑快乐处</p><p>飘然独舍逝都无随从者</p><p>王说偈已即诣塔所。以此宝珠置塔枨上。其明显照犹如大星。若日出时照王宫殿。晖曜相映倍于常明。珠之光明日日常尔。于一日中卒无光色。王怪其尔即遣人看。既至彼已不见宝珠。但见枨下血流污地。寻逐血迹至迦陀罗林。未到彼林已见偷珠人窜伏树间。偷珠之人当取珠时。堕枨折[月*坒]故有是血。即执此人将诣王边。王初见时甚怀忿恚。见其伤毁复生悲愍。慈心视之而语之言。咄哉男子。汝甚愚痴偷佛宝珠。将来之世必堕恶趣。即说偈言</p><p>怪哉甚愚痴无智造大恶</p><p>如人畏杖捶返受于斩害</p><p>畏于贫穷苦兴此狂愚意</p><p>不安少贫乏长受无穷厄</p><p>尔时一臣闻是偈已。即白王言如王所说真实不虚。即说偈言</p><p>塔为人中宝愚痴辄盗窃</p><p>斯人<a href=\"/remen/wuliangjie.html\" class=\"keylink\" target=\"_blank\">无量劫</a>不得值<a href=\"/remen/sanbao.html\" class=\"keylink\" target=\"_blank\">三宝</a></p><p>如昔有一人<a href=\"/remen/xinxing1.html\" class=\"keylink\" target=\"_blank\">信心</a><a href=\"/remen/huanxi.html\" class=\"keylink\" target=\"_blank\">欢喜</a>故</p><p>耳上须曼花以用奉佛塔</p><p>人天百亿劫极受大快乐</p><p>十力<a href=\"/remen/shizun.html\" class=\"keylink\" target=\"_blank\">世尊</a>塔盗宝而自营</p><p>以是业缘故沉没于<a href=\"/remen/diyu.html\" class=\"keylink\" target=\"_blank\">地狱</a></p><p>复有有一臣怀忿而言。如此愚人罪咎已彰。何须呵责宜加刑戮。王告臣言。莫出此语。彼人已死何须更杀。如人倒地宜应扶起。时王即说偈言</p><p>此人已毁行宜速拔济之</p><p>我当赐财宝令<a href=\"/remen/chanhui.html\" class=\"keylink\" target=\"_blank\">忏悔</a>修福</p><p>使其得免离将来大苦难</p><p>我当与钱财使彼<a href=\"/remen/gongyang.html\" class=\"keylink\" target=\"_blank\">供养</a>佛</p><p>若彼不向佛罪过终不灭</p><p>如人因地跌还扶而得起</p><p>因佛获过罪亦因佛而灭</p><p>时王即便大赐钱财。教令佛边作诸功德。尔时偷者即作是念。今者大王。若非<a href=\"/remen/fofa.html\" class=\"keylink\" target=\"_blank\">佛法</a>中调顺之人。计我[亿-音+(夫*夫)]罪应被斩害。此王能容。实是大人赦我重罪。释迦如来甚为奇特。乃能调化邪见国王作如斯事。说是语已。还到塔所匍匐向寺。合掌归命。而作是言。大悲世尊<a href=\"/remen/shijian.html\" class=\"keylink\" target=\"_blank\">世间</a>真济。虽入<a href=\"/remen/niepan.html\" class=\"keylink\" target=\"_blank\">涅盘</a>犹能以命赈赐于我。世间咸皆号为真济。名称普闻遍诸世界。及于今者济我<a href=\"/remen/shengming.html\" class=\"keylink\" target=\"_blank\">生命</a>。是故真济名不虚设。即说偈言</p><p>世间称真济此名实不虚</p><p>我今蒙救拔知实真济义</p><p>世间皆炽然多诸郁蒸恼</p><p>慈悲清凉月照除热恼苦</p><p>如来在世时于旷野鬼所</p><p>拔济首长者是事未为难</p><p>于今涅盘后遗法济危厄</p><p>令我脱苦恼是乃为甚难</p><p>云何世工匠奇巧合圣心</p><p>图像举右手示作安慰相</p><p>怖者睹之已尚能除恐惧</p><p>况佛在世时所济甚弘多</p><p>今遭大苦厄形像免济我</p><p>(五)</p><p>复次夫少欲者。虽有财物心不爱着。犹得称之名为少欲。我昔曾闻。有优婆塞。彼优婆塞时有亲友信<a href=\"/remen/poluomen.html\" class=\"keylink\" target=\"_blank\">婆罗门</a>法。时彼亲友善信婆罗门。弊衣苦行五热炙身恒食恶食卧粪秽中。即唤优婆塞言。汝可就此观婆罗门。汝颇曾见清身自苦高行之士少欲知足如此人不。优婆塞言。如此高行可诳于汝。即共亲友问婆罗门。汝今苦行为何所求。婆罗门曰。我今苦行欲求为王。时优婆塞语亲友言。此人今者。方求大地库藏珍宝。宰割自恣贪嗜美味。宫人侍御好乐女色。种种音乐而以自娱。虽作大臣长者有诸财宝不适其意。乃欲希求一切大地人民珍宝。何以称之为少欲耶。汝但见其身行苦行。便谓少欲。不知此人所求无厌。谓为少欲。即说偈言</p><p>所谓少欲者非必恶衣食</p><p>无诸资生具以之为少欲</p><p>此人于今者心如大河海</p><p>贪求无厌足云何名少欲</p><p>今修此苦行贪渴五欲故</p><p>此人实虚伪诈现少欲相</p><p>为贪故自苦实非少欲者</p><p>说是偈已。优婆塞复作是言。今者此人具诸贪欲瞋恚愚痴。仙圣所行无有少分。是故当知。夫少欲者不在钱财多诸宝物。何以知之。如频婆娑罗王富有国土象马七珍。犹名少欲。所以者何。虽有财宝心不贪着乐于圣道。以是之故虽复富有七珍盈溢。心无希求名为少欲。虽无财宝希求无厌。不得名为少欲知足。即说偈言</p><p>若以无衣食倮形尼干等</p><p>造作诸勤苦以为苦<a href=\"/remen/xingzhe.html\" class=\"keylink\" target=\"_blank\">行者</a></p><p>饿鬼及畜生贫穷诸衰恼</p><p>斯等处艰难亦应名苦行</p><p>此人亦如是徒为自疲劳</p><p>形虽作苦行而心怀贪着</p><p>希求无厌足不名为少欲</p><p>虽复具众物心无所染着</p><p><a href=\"/remen/xiuxing.html\" class=\"keylink\" target=\"_blank\">修行</a>乐圣道是乃名少欲</p><p>譬如诸农夫以谷种田中</p><p>贪收多果实不名为少欲</p><p>身如恶痈疮将适须众具</p><p>意求于道故是名少欲者</p><p>为治恶痈疮少受资生具</p><p>心不贪后有是真名少欲</p><p>心意不谄曲亦不求名利</p><p>虽有资生具名闻具实德</p><p>能有如斯事是乃真少欲</p><p>(六)</p><p>复次虽复持戒。为人天乐是名<a href=\"/remen/pojie.html\" class=\"keylink\" target=\"_blank\">破戒</a>。我昔曾闻。有一<a href=\"/remen/shamen.html\" class=\"keylink\" target=\"_blank\">沙门</a>与婆罗门于空林中夏坐安居。于时沙门数数往返婆罗门所。与其共事不存亲疏正处其中。所以者何。若与亲昵恐其生憍慢。若与其疏谓为憎恶。即说偈言</p><p>以杖置日中竖卧俱无影</p><p>执杖倚亚者其影则修长</p><p>彼人亦如是亲疏宜得中</p><p>令渐通泰已然后为<a href=\"/remen/shuofa.html\" class=\"keylink\" target=\"_blank\">说法</a></p><p>此婆罗门无有智能。不别贤愚供事极苦。是以我今不宜亲昵亦不应疏。何以故。事愚人苦不解供事亦名为苦。种种方便共相习近。渐相体信得与言语。尔时<a href=\"/remen/biqiu.html\" class=\"keylink\" target=\"_blank\">比丘</a>问婆罗门。汝今何故举手向日。卧灰土上裸形啖草。昼夜不卧翘足而立。行此苦行为何所求。婆罗门答曰。我求国王。此婆罗门于后少时身遇病患。往问医师疗疾之方。医师报言。宜须食肉。于是婆罗门语比丘言。汝可为我至檀越家乞索少肉以疗我疾。于时比丘作是思惟。我今化彼正是其时。作是念已化为一羊系着其边。婆罗门问比丘言。汝为索肉今在何处。比丘答言。羊即是肉。婆罗门大生瞋恚而作是言。我宁杀羊而食肉耶。于是比丘说偈答言</p><p>汝今怜一羊犹尚不欲杀</p><p>后若为国王牛羊与猪豕</p><p>鸡犬及野兽杀害无有量</p><p>汝在御座上厨宰供汝食</p><p>汝若瞋恚时当言斩彼头</p><p>或言截手足又时教挑目</p><p>汝今怜一羊方欲多杀害</p><p>若实有悲心宜舍求王意</p><p>如人临刑戮畏苦多饮酒</p><p>华林极敷荣猛火将欲焚</p><p>又如着金锁虽好能系缚</p><p>王位亦如是恒有恐惧心</p><p>威力诸侍从庄严以珍宝</p><p>不见后过患凡夫贪愿求</p><p>既得造诸恶坠堕三恶道</p><p>如蛾贪火色投中自燋灭</p><p>虽有五欲乐名称普闻知</p><p>恒多怀恐惧忧苦患极深</p><p>犹如捉毒蛇逆风持炬火</p><p>不舍危害至亦如临死苦</p><p>王者游出时顶上戴天冠</p><p>众宝自璎珞上妙庄严服</p><p>名马众宝车乘之出游巡</p><p>道从数百千威势极炽盛</p><p>若有寇敌时宝铠自严身</p><p>胜则多杀害负则失身命</p><p>妙香以涂身上服以香熏</p><p>所食诸肴膳百味恣其口</p><p>所须皆随意无有违逆者</p><p>行来若坐卧举动悉疑畏</p><p>亲友亦不信虽复为亲友</p><p>恒有危惧心云何名为乐</p><p>如鱼吞钩饵如蜜涂利刀</p><p>亦如网罗襁鱼兽贪其味</p><p>不见后苦患贵富亦如是</p><p>终受地狱苦地狱垣墙壁</p><p>屋地皆炽然罪人在其中</p><p>火出自烧身受苦无有量</p><p>汝当自思惟所为乐既少</p><p>众苦患甚多是故应念苦</p><p>莫求贵<a href=\"/remen/zizai.html\" class=\"keylink\" target=\"_blank\">自在</a>舍汝愿求心</p><p>唯有求<a href=\"/remen/jietuo.html\" class=\"keylink\" target=\"_blank\">解脱</a>众苦悉消除</p><p>婆罗门闻是偈已默然不答。合掌向比丘白言。尊者。善有辩才开悟我心。设使得彼三十二天王者亦不甘乐。即说偈言</p><p>善意巧方便明智能观察</p><p>为我除邪愿示导正真路</p><p>善友当如是世间所称赞</p><p>常应近是友无有诤恼患</p><p>善导我心意回邪入正道</p><p>示我善恶相令得于解脱</p><p>(七)</p><p>复次依邪道者得众苦患。修正道者增长信心及以名称。有智之人应观邪正。我昔曾闻。有一人于行路侧作小苦行。若有人时卧棘刺上。若无人时别居余处。有人见已而语之言。汝今亦可徐卧刺上。何必纵体伤毁甚多。此人闻已深生瞋忿。放身纵体投棘刺上转剧于前。时有一优婆塞在其傍立。是苦行者见已自摆转复增剧。优婆塞即语之言。汝于前者但以小刺。今复乃用瞋恚之棘而以自刺。先所刺者伤毁甚浅。贪瞋之刺乃为深利。卧棘刺者苦止一世。贪瞋刺苦及无量身。以刺刺身此疮易灭。贪瞋刺疮历劫不差。是故宜速除深毒刺。即说偈言</p><p>汝今应勤拔心中深毒刺</p><p>宜以利智刀割断贪瞋棘</p><p>贪瞋深着人世世不可袪</p><p>愚小诸邪见不识正真道</p><p>苦身卧棘刺以苦欲离苦</p><p>人见卧棘刺无不远逃避</p><p>唯汝于斯苦抱持不放舍</p><p>我见如此事乃知有邪正</p><p>是故重自归十力之世尊</p><p>大悲拔众苦开示正道者</p><p>涉彼邪径众导以八正道</p><p>外道邪见等为苦所欺诳</p><p>极为信着苦<a href=\"/remen/liuzhuan.html\" class=\"keylink\" target=\"_blank\">流转</a>无穷已</p><p>诸有智能者见此倍增信</p><p>外道甚愚惑苦尽得解脱</p><p>出世大仙说众具悉备足</p><p>得修八正道<a href=\"/remen/xiudao.html\" class=\"keylink\" target=\"_blank\">修道</a>故解脱</p><p>以是故当知安乐获解脱</p><p>非如汝外道受苦得涅盘</p><p>依心故造作善恶等诸业</p><p>汝当伏心意何故横苦身</p><p>身为众结使妄修种种苦</p><p>是苦修道者地狱应是道</p><p>然此地狱中斩截及粪屎</p><p>炽然烧炙等具受众苦毒</p><p>彼虽受诸苦不得名苦行</p><p>智能袪三业垢秽皆消除</p><p>释迦文<a href=\"/\" class=\"keylink\" target=\"_blank\">佛教</a>教诸一切人</p><p>应求天<a href=\"/remen/ganlu.html\" class=\"keylink\" target=\"_blank\">甘露</a>又宣说<a href=\"/remen/zhiguan.html\" class=\"keylink\" target=\"_blank\">止观</a></p><p>亦庄饰智能是名真苦行</p><p>何用徒劳身造作无益苦</p><p>此苦甚长远深广无崖限</p><p>譬如有恶子不得其<a href=\"/remen/xiaoyang.html\" class=\"keylink\" target=\"_blank\">孝养</a></p><p>但作诸罪累由彼受众苦</p><p>是时彼外道而作如是言</p><p>诸仙修苦行亦复得生天</p><p>优婆塞说偈而答于彼言</p><p>诸仙生天上非因卧棘刺</p><p>由施戒实语而得生天上</p><p>汝虽作苦行都无有利益</p><p>犹如春农夫不下于种子</p><p>至秋无果实而可得收获</p><p>汝等亦如是不种善根子</p><p>但修诸苦行毕竟无所获</p><p>夫欲修道者当资于此身</p><p>以美味饮食充足于躯命</p><p>气力既充溢能修<a href=\"/remen/jiedinghui.html\" class=\"keylink\" target=\"_blank\">戒定慧</a></p><p>断食甚饥渴身心俱扰恼</p><p>不令心专定云何获圣果</p><p>虽复食肴膳不贪着美味</p><p>但为戒实语施忍及<a href=\"/remen/chanding.html\" class=\"keylink\" target=\"_blank\">禅定</a></p><p>斯等为种子能获善<a href=\"/remen/guobao.html\" class=\"keylink\" target=\"_blank\">果报</a></p><p>身虽受饥渴而心望美味</p><p>因时尚不甘况当获美果</p><p>若有残害心使他生畏怖</p><p>若除残害心能施<a href=\"/remen/wuwei.html\" class=\"keylink\" target=\"_blank\">无畏</a>者</p><p>是则名行法若复生残害</p><p>称之为非法美味充足者</p><p>终无害他意以无害心故</p><p>无有损于彼设起大慈心</p><p>然得大善果汝虽行自饿</p><p>饥渴而睡眠亦复无益事</p><p>外道作是言如汝起慈心</p><p>不必能利益而得大果报</p><p>自饿而睡眠其事亦如是</p><p>虽无益于彼亦得善果报</p><p>优婆塞答言慈心除瞋害</p><p>以除瞋害故能获善果报</p><p>汝法作苦行增长于瞋故</p><p>便起身口恶云何得善果</p><p>慈心则不尔若起慈心时</p><p>能除灭瞋害以无瞋害故</p><p>则起身口善无益而苦行</p><p>云何同慈善譬如师子吼</p><p>诸兽无在前如来无碍辩</p><p>其事亦如是一切诸外道</p><p>无敢抗对者说法摧外道</p><p>默然无酬答</p><p>(八)</p><p>复次夫身口业不能自在要由于意。我昔曾闻。有<a href=\"/remen/biqiuni.html\" class=\"keylink\" target=\"_blank\">比丘尼</a>至赊伽罗国。于彼国中。有婆罗门。五热炙身额上流水。胸腋怀中悉皆流汗。咽喉干燥唇舌燋然。无有涎唾。四面置火。犹如融金。亦如黄发。红赤炽然。夏日盛热以炙其上。展转反侧无可避处。身体燋烂如饼在[金*敖]。此婆罗门常着缕褐五热炙身。时人因名号缕褐炙。时比丘尼见是事已。而语之言。汝可炙者而不炙之。不可炙者而便炙之。尔时缕褐闻是语已。极生瞋恚而作是言。恶剃发者何者可炙。比丘尼言。汝若欲知可炙处者。汝但炙汝瞋忿之心。若能炙心是名真炙。如牛驾车。车若不行乃须策牛不须打车。身犹如车。心如彼牛。以是义故汝应炙心云何暴身。又复身者如林如墙。虽复烧炙将何所补。即说偈言</p><p>心如城主城主瞋恚乃欲求城</p><p>无所增益譬如师子有人或以</p><p>弓箭瓦石而打射之而彼师子</p><p>逐逐彼人譬如痴犬有人打掷</p><p>便逐瓦石不知寻本言师子者</p><p>喻智能人能求其本而灭<a href=\"/remen/fannao.html\" class=\"keylink\" target=\"_blank\">烦恼</a></p><p>言痴犬者即是外道五热炙身</p><p>不<a href=\"/remen/shixin.html\" class=\"keylink\" target=\"_blank\">识心</a>本婆罗门言何名炙心</p><p>比丘尼言<a href=\"/remen/sidi.html\" class=\"keylink\" target=\"_blank\">四谛</a>之智如四火聚</p><p>修道如日夫智能者以四谛火</p><p>修道净日以此五法而炙其心</p><p>而此身者不得自在何故苦身</p><p>若欲苦者当苦于彼能苦身本</p><p>行来坐卧非身所为但为心使</p><p>若非身作过在于心何故苦身</p><p>心若离身身如木石是以智者</p><p>宜责其心不应苦身又汝以此</p><p>五热炙身以为苦行而得道者</p><p>地狱<a href=\"/remen/zhongsheng.html\" class=\"keylink\" target=\"_blank\">众生</a>受苦无量种种楚毒</p><p>亦应得道婆罗门曰为此苦行</p><p><a href=\"/remen/faxin.html\" class=\"keylink\" target=\"_blank\">发心</a>造作得名修道地狱众生</p><p>逼迫受苦是故不应说言修道</p><p>比丘尼曰若自发心而得福者</p><p>小儿把火亦应得福然实不得</p><p>以是推之汝之所作五热炙身</p><p>亦无有福婆罗门曰婴孩小儿</p><p>无有智能是以无福我有智能</p><p>造作如此五热炙身是故有福</p><p>比丘尼言若以有智修于苦行</p><p>便有福者采真珠人刺身出血</p><p>珠乃可得亦应有福婆罗门曰</p><p>以贪心故虽复出血不名为福</p><p>比丘尼言汝为苦行贪天上乐</p><p>亦应无福若以贪求无果报者</p><p>游猎之人不应得报若使鱼猎</p><p>不得报者汝今为此苦行之事</p><p>亦不应得天上乐报汝今何故</p><p>身心回转欲以苦行得于天乐</p><p>我佛法中无有如斯五热炙身</p><p>受苦行法得彼天乐欲得天乐</p><p>修实语等诸善功德虽复贪怖</p><p>得生天乐譬如服药或贪或怖</p><p>既服之已药力必行若住实语</p><p>诸功德者或贪或怖必得天乐</p><p>时婆罗门辞穷理屈不能加报</p><p>默然而住时左右人于佛法中</p><p>生清净信深乐<a href=\"/remen/zhengfa.html\" class=\"keylink\" target=\"_blank\">正法</a>各相谓言</p><p>善哉佛法有大智力甚深难测</p><p>外道之智极为浅薄譬如爆火</p><p>若触人身人无不畏佛法爆火</p><p>亦复如是触婆罗门能令其怖</p><p>我等今者得闻佛法善胜之论</p><p>咸应归向佛涅盘处恭敬<a href=\"/remen/libai.html\" class=\"keylink\" target=\"_blank\">礼拜</a></p><p>南无世尊音声善柔敷演说法</p><p>女人智浅饮佛甘露能大众中</p><p>说法无畏谁于佛语而不恭敬</p><p>斯比丘尼智能微浅能用灭结</p><p>牟尼尊语犹故能令此婆罗门</p><p>不能加报默然而住</p><p>(九)</p><p>复次欲如肉抟众鸟竞逐。有智之人深知财患而不贪着。我昔曾闻。修婆多国时有比丘。于坏垣壁见有伏藏。有大铜瓮满中金钱。将一贫优婆塞而示之处。即语之言。可取是宝以为资生。时优婆塞问比丘言。何时见此。比丘答言。今日始见。优婆塞言。我见是宝非适今日。久来见之。然我不用。尔今善听。我当说宝所有过患。若取是宝为王所闻。或至于死。或被谪罚。或复系闭。如斯等苦不可称数。即说偈言</p><p>我见是宝来历年甚久远</p><p>此宝毒螫害剧彼黑毒蛇</p><p>是故于此宝都无有贪心</p><p>观之如毒蛇不生财宝想</p><p>系闭被谪罚或时至死亡</p><p>一切诸灾害皆由是宝生</p><p>能招种种苦为害甚可怖</p><p>故我于宝所不生贪近想</p><p>群生迷着宝谓之为珍玩</p><p>宝是危害物妄生安善想</p><p>有如斯过患何用是宝为</p><p>如是脓污身趣自支躯命</p><p>会当舍败灭何用珍宝为</p><p>譬如火投薪无有厌足时</p><p>人心亦如是希求无厌足</p><p>汝若怜愍我教我少欲法</p><p>云何以财宝而以见示语</p><p>夫少欲知足能生大利乐</p><p>若其多欲者诸根恒散乱</p><p>贪求无厌足希望增苦恼</p><p>然此多欲人常生于欲想</p><p>贪利无有极如摩竭鱼口</p><p>而彼少欲人无贪求苦故</p><p>心恒怀悦豫欢庆同节会</p><p>时优婆塞赞叹少欲知足之法。彼比丘生希有想而赞之言。善哉善哉。真是丈夫。虽无法服心已<a href=\"/remen/chujia.html\" class=\"keylink\" target=\"_blank\">出家</a>。能顺佛语知少欲法。而此少欲诸佛所赞。比丘言。汝之所说总而言之。深见讥呵令我愧踖。汝今处家妻子眷属僮仆使人。正应贪求以用自营。能随佛语赞叹少欲。假使有人以铁为舌。无有能呵少欲知足。我今虽复剃除须发身服法衣相同沙门。然实不知沙门之法。而方教汝多欲之事。不能称述法王所赞少欲之法。是诸善源。如佛修多罗中亦说少欲为沙门本。如来昔日乞食讫。若有余食。或时施与诸比丘等。或复置于水中用与诸虫。尔时有二比丘乞食不足。而有饥色从外来入。佛既见已而语之言。今有余食汝能食不。一比丘言。如来世尊说于少欲有大功德。我今云何贪于此食而啖之耶。一比丘言。如来世尊所有余食难可值遇。梵释天王等皆悉顶戴而恭敬之。我今若食当益色力安乐辩才。如是之食甚难值遇。云何不食。于时世尊赞不食者。善哉比丘。能修佛教行少欲法。此一比丘虽顺佛语。食佛余食佛不赞叹。是故当知。少欲之法。佛所印可教戒之本。即说偈言</p><p>欲得法利者应当解小欲</p><p>如此少欲法圣庄严璎珞</p><p>今世除重担无忧而快乐</p><p>乃是大涅盘宅室之初门</p><p>关制魔军众要防之隘路</p><p>度于魔境界无上之印封</p><p>持戒如巨海少欲如海潮</p><p>能为众功德密致之覆盖</p><p>贪求疲劳者憩驾止息处</p><p>亲近少欲者如似[(壳-一)/牛]牛乳</p><p>酪酥醍醐等因之而得出</p><p>少欲亦如是出生诸功德</p><p>能展手施者此手名严胜</p><p>受者能缩手严胜复过彼</p><p>若人言施与是语价难量</p><p>受者言我足难量复过彼</p><p>若欲得法者应亲近少欲</p><p>十力说少欲即是圣种法</p><p>少欲无财物增长戒闻慧</p><p>如此少欲法出家之法食</p><p>虽有渴爱等终不能扰恼</p><p>且置后世乐现在获安隐</p><p>(一○)</p><p>复次夫知足者虽贫名富。不知足者虽富是贫。若圣智满乃名大富。我昔曾闻。有优婆塞有人讥呵云最贫穷。而优婆塞乐佛所赞知足之法即顺<a href=\"/remen/faxiang.html\" class=\"keylink\" target=\"_blank\">法相</a>。而说偈言</p><p>无病第一利知足第一富</p><p>善友第一亲涅盘第一乐</p><p>时优婆塞说偈已语彼人言。如佛所说知足则富。汝今何故称我贫穷。复说偈言</p><p>虽有诸珍宝丰饶资生具</p><p>不信三宝者说彼最贫穷</p><p>虽无诸珍宝及以资生具</p><p>能信三宝者是名第一富</p><p>我今敬三宝以信为珍玩</p><p>汝以何<a href=\"/remen/yinyuan1.html\" class=\"keylink\" target=\"_blank\">因缘</a>说我为贫穷</p><p>帝释毗沙门虽富众珍宝</p><p>如其<a href=\"/remen/bushi.html\" class=\"keylink\" target=\"_blank\">布施</a>时不能一切舍</p><p>我心爱知足于诸财宝物</p><p>无有贪着意一切悉能舍</p><p>富贵者库藏多有众珍宝</p><p>水火及盗贼悉皆能侵夺</p><p>彼若丧失时则生大苦恼</p><p>良医及妙药不能治彼苦</p><p>我以信为宝无能侵夺者</p><p>心意坦然乐无诸忧患苦</p><p>说是偈已复作是言。是故当知。虽有库藏象马七宝资生之具。不知足者犹名为贫。是以佛说知足最富。众人闻是语已皆叹善哉。真是正说。有大智能。名大丈夫。各相语言。自今已后虽无财宝但有信心。我等见之称为富者。苦集钱财皆为乐故。为欲供给室家眷属令无乏故。如斯之乐正为现身。信心之宝为于累世。于人天中财宝自恣。是故知信为第一财宝。如此信财于<a href=\"/remen/shengsi.html\" class=\"keylink\" target=\"_blank\">生死</a>中极受快乐无诸苦恼。金银珍宝能生灾患。昼夜忧惧畏他劫掠。然有八危。以贪着故累世受苦。以有信故能得戒财施财定财慧财。若无信者云何得有如是等财。是以信财为最第一。我有是财。故于人前自言大富。我于往昔深积善业。是以今者因信心知足。而说偈言</p><p>因有信心故则不造诸恶</p><p>一切诸功德以信为使命</p><p>信亦如河箭驶流甚迅速</p><p>能令于心意速疾至善法</p><p>谁有多财宝能胜信巨富</p><p>虽有<a href=\"/remen/caifu.html\" class=\"keylink\" target=\"_blank\">财富</a>者失财则贫穷</p><p>若其命终时舍之而独逝</p><p>无随至后世信财不丧失</p><p>恒常自随逐累劫受快乐</p><p>世人积财宝能生彼贪欲</p><p>信财则不尔见则生欢喜</p><p>于诸财宝中信财最为上</p><p>显示此义者牟尼之所说</p><p>是故我非贫信财最为胜</p><p>余者不名财唯信是实财</p><p>以信布施者财物得增长</p><p>不信施彼者果报转鮮少</p></div>"
},{
    "title": "大庄严论经 第三卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第三卷</p><p>马鸣菩萨造</p><p>后秦<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(一一)</p><p>复次若有<a href=\"/remen/dizi.html\" class=\"keylink\" target=\"_blank\">弟子</a>。能坚持戒为人宗仰。一切世人并敬其师。我昔曾闻。有诸<a href=\"/remen/biqiu.html\" class=\"keylink\" target=\"_blank\">比丘</a>旷野中行。为贼剽掠剥脱衣裳。时此群贼惧诸比丘往告聚落尽欲杀害。贼中一人先曾<a href=\"/remen/chujia.html\" class=\"keylink\" target=\"_blank\">出家</a>。语同伴言。今者何为尽欲杀害。比丘之法不得伤草。今若以草系诸比丘。彼畏伤故终不能得四向驰告。贼即以草而系缚之。舍之而去。诸比丘等既被草缚。恐犯禁戒不得挽绝。身无衣服为日所炙。蚊虻蝇蚤之所唼娆。从旦被缚至于日中。转到日没晦冥大暗。夜行禽狩交横驰走。野狐群鸣鸱枭雊呼。恶声啼叫甚可怖畏。有老比丘语诸年少。汝等善听。人命促短如河驶流。设处天堂不久磨灭。况人间命而可保乎。命既不久。云何为命而毁禁戒。诸人当知。人身难得。<a href=\"/remen/fofa.html\" class=\"keylink\" target=\"_blank\">佛法</a>难值。诸根难具。<a href=\"/remen/xinxing1.html\" class=\"keylink\" target=\"_blank\">信心</a>难生。此一一事皆难值遇。譬如盲龟值浮木孔。佛之正道不同于彼九十五种邪见倒惑无有<a href=\"/remen/guobao.html\" class=\"keylink\" target=\"_blank\">果报</a>。<a href=\"/remen/xiuxing.html\" class=\"keylink\" target=\"_blank\">修行</a>佛道必获正果。云何吝惜如此危脆不定之命毁佛圣教。若护佛语现世名闻具足<a href=\"/remen/gongde.html\" class=\"keylink\" target=\"_blank\">功德</a>后受快乐。如佛说偈</p><p>若有智能者能坚持禁戒</p><p>求人天<a href=\"/remen/niepan.html\" class=\"keylink\" target=\"_blank\">涅盘</a>称意而获得</p><p>名称普闻知一切咸<a href=\"/remen/gongyang.html\" class=\"keylink\" target=\"_blank\">供养</a></p><p>必得人天乐亦获<a href=\"/remen/jietuo.html\" class=\"keylink\" target=\"_blank\">解脱</a>果</p><p>伊罗钵龙王以其毁禁戒</p><p>掏伤树叶故命终堕龙中</p><p>诸佛悉不记彼得出龙时</p><p>能坚持禁戒斯事为甚难</p><p>戒相极众多分别晓了难</p><p>如剑林棘聚处中多伤毁</p><p>愚劣不堪任护持如是戒</p><p>是诸比丘为苦所逼。不得屈申及以动转。恐绝于草伤犯禁戒。自相谓言。我等修行亦如彼称。均平处所不令增减。今在怖难恐惧之处。执志不亏始别儜健。以斯贱命当贸贵法。人天之乐及涅盘乐。我等今者更无所趣。唯当护戒至死不犯。即说偈言</p><p>我等往昔来造作众恶业</p><p>或得生人道窃盗淫他妻</p><p>王法受刑戮计算不能数</p><p>复受<a href=\"/remen/diyu.html\" class=\"keylink\" target=\"_blank\">地狱</a>苦如是亦难计</p><p>或受畜生身牛羊及鸡犬</p><p>獐鹿禽狩等为他所杀害</p><p>丧身无涯限未曾有少利</p><p>我等于今者为护圣戒故</p><p>分舍是微命必获大利益</p><p>我等今危厄必定舍躯命</p><p>若当命终后生天受快乐</p><p>若毁犯禁戒现在恶名闻</p><p>为人所轻贱命终堕恶道</p><p>今当共立要于此至没命</p><p>假使此日光曝我身命干</p><p>我要持佛戒终不中毁犯</p><p>假使诸恶狩掴裂我手足</p><p>终不敢毁犯释师子禁戒</p><p>我宁持戒死不愿犯禁生</p><p>诸比丘等闻老比丘说是偈已。各正其身不动不摇。譬如大树无风之时枝叶不动。时彼国王遇出田猎。渐渐游行至诸比丘所系之处。王遥见之。心生疑惑作是思惟。彼裸形者为是尼揵为是<a href=\"/remen/shamen.html\" class=\"keylink\" target=\"_blank\">沙门</a>。作是念已遣人往看。诸比丘等深生惭愧障蔽其身。使人审知释子沙门。何故知之。右肩黑故。使即还返白言。大王。彼是沙门非为尼揵。即说偈言</p><p>王今应当知彼为贼所劫</p><p>惭愧为草系如钩制大象</p><p>于时大王闻是事已。深生疑怪默作是念。我今宜往彼比丘所。作是念已。即说偈言</p><p>青草所系手犹如鹦鹉翅</p><p>又如祠天羊不动亦不摇</p><p>虽知处危难默住不伤草</p><p>如林为火焚[牦-未+牙]牛为尾死</p><p>说是偈已往至其所。以偈问曰</p><p>身体极丁壮无病似有力</p><p>以何<a href=\"/remen/yinyuan1.html\" class=\"keylink\" target=\"_blank\">因缘</a>故草系不动转</p><p>汝等岂不知身自有力耶</p><p>为咒所迷惑为是苦行耶</p><p>为自厌患身愿速说其意</p><p>于是比丘。以偈答曰</p><p>此草甚脆弱顿绝亦不难</p><p>但为佛<a href=\"/remen/shizun.html\" class=\"keylink\" target=\"_blank\">世尊</a>金刚戒所缚</p><p>守诸法禁故不敢挽顿绝</p><p>佛说诸草木悉是鬼神村</p><p>我等不敢违是以不能绝</p><p>如似咒场中为蛇画境界</p><p>以神咒力故毒蛇不能度</p><p>牟尼尊画界我等不敢越</p><p>我等虽护命会归于磨灭</p><p>愿以持戒死终不犯戒生</p><p>有德及无德俱共舍<a href=\"/remen/shouming.html\" class=\"keylink\" target=\"_blank\">寿命</a></p><p>有德慧命存并复有名称</p><p>无德丧慧命亦复失名誉</p><p>我等诸沙门以持戒为力</p><p>持戒为良田能生诸功德</p><p>生天之梯蹬名称之种子</p><p>得圣之桥津诸利之首目</p><p>谁有智能者欲坏戒德瓶</p><p>尔时国王心甚<a href=\"/remen/huanxi.html\" class=\"keylink\" target=\"_blank\">欢喜</a>。即为比丘解草系缚。而说偈言</p><p>善哉能坚持释师子所说</p><p>宁舍己身命<a href=\"/remen/hufa.html\" class=\"keylink\" target=\"_blank\">护法</a>不毁犯</p><p>我今亦归命如是显大法</p><p>归依离热恼牟尼解脱尊</p><p>坚持禁戒者我今亦归命</p><p>(一二)</p><p>复次若人内心贤善则多安隐利益一切。是故智者应修其心恒令贤善。我昔曾闻。有诸比丘。与诸估客入海采宝。既至海中船舫破坏。尔时有一年少比丘捉一枚板。上座比丘。不得板故将没水中。于时上座恐怖惶悸。惧为水漂。语年少言。汝宁不忆佛所制戒。当敬上座。汝所得板应以与我。尔时年少即便思惟。如来世尊实有斯语。诸有利乐应先上座。复作是念。我若以板用与上座。必没水中洄澓波浪。大海之难极为深广。我于今者命将不全。又我年少初始出家未得<a href=\"/remen/daoguo.html\" class=\"keylink\" target=\"_blank\">道果</a>。以此为忧。我今舍身用济上座正是其时。作是念已。而说偈言</p><p>我为自全济为随佛语胜</p><p>无量功德聚名称遍十方</p><p>躯命极鄙贱云何违圣教</p><p>我今受佛戒至死必坚持</p><p>为顺佛语故奉板遗身命</p><p>若不为难事终不获难果</p><p>我若持此板必渡大海难</p><p>若不顺圣旨将没<a href=\"/remen/shengsi.html\" class=\"keylink\" target=\"_blank\">生死</a>海</p><p>我今没水死虽死犹名胜</p><p>若舍佛所教失于人天利</p><p>及以大涅盘无上第一乐</p><p>说是偈已。即便舍板持与上座。既受板已。于时海神感其精诚。即接年少比丘置于岸上。海神合掌白比丘言。我今归依坚持戒者。汝今遭是危难之事能持佛戒。海神说偈。赞比丘曰</p><p>汝真是比丘实是苦<a href=\"/remen/xingzhe.html\" class=\"keylink\" target=\"_blank\">行者</a></p><p>号尔为沙门汝实称斯名</p><p>由汝德力故众伴及财宝</p><p>得免大艰难一切安隐出</p><p>汝言誓坚固敬顺佛所说</p><p>汝是大胜人能除众患难</p><p>我今当云何而不加拥护</p><p>见谛能持戒斯事未为难</p><p>凡夫不毁禁此乃名希有</p><p>比丘处安隐清净自谨慎</p><p>能不毁禁戒此亦未为难</p><p>未获于道迹处于大怖畏</p><p>舍己所爱命护持<a href=\"/\" class=\"keylink\" target=\"_blank\">佛教</a>戒</p><p>难为而能为此最为希有</p><p>(一三)</p><p>复次若不见道迹。虽复多闻不能得拔生死之苦。是故智者应求见谛。我昔曾闻。兄弟二人俱共出家。兄得罗汉。弟诵三藏。时彼罗汉语三藏言。汝可<a href=\"/remen/zuochan.html\" class=\"keylink\" target=\"_blank\">坐禅</a>。三藏报曰。我当坐禅。罗汉比丘复语之言。汝宁不闻佛之所说。夫行道者如救头然。即说偈言</p><p>今日造此事未必到明旦</p><p>人命不可保宜速修善业</p><p>死大军来至无可求请处</p><p>若其命终时不知从何道</p><p>冥冥随业缘莫知路远近</p><p>命如风中灯不知灭时节</p><p>汝言明当作斯言甚虚妄</p><p>死虎极暴急都无有容纵</p><p>一旦卒来到不待至明日</p><p>死王多残害汝应生怖畏</p><p>当知身危脆命速难可保</p><p>应勤观内身舍弃多闻业</p><p>求离世解脱超拔生死根</p><p>死若卒至时悔热无所及</p><p>今若见道迹后无悔热患</p><p>佛法中坚实所谓得道迹</p><p>多闻业虚伪应舍莫爱吝</p><p>虽多闻博达不获道迹者</p><p>譬如盲执灯照彼自不睹</p><p>若欲求自利必须见道迹</p><p>处众师子吼言辞善巧妙</p><p>敷演诸<a href=\"/remen/faxiang.html\" class=\"keylink\" target=\"_blank\">法相</a>分别释疑难</p><p>能令听法众皆发欢喜心</p><p>又使一切人悉得于调顺</p><p>虽有如是事<a href=\"/remen/linzhong.html\" class=\"keylink\" target=\"_blank\">临终</a>心错乱</p><p>堕于恶道中智者所嗤笑</p><p>汝之所<a href=\"/remen/shuofa.html\" class=\"keylink\" target=\"_blank\">说法</a>言词字句满</p><p>次第说<a href=\"/remen/yinguo.html\" class=\"keylink\" target=\"_blank\">因果</a>美味悦心意</p><p>甜如甘蔗浆虽能作斯事</p><p>不能自调顺未断三恶趣</p><p>自求得解脱空用是事为</p><p>凡夫不可信宜速求见谛</p><p>汝有大名称咸云善说法</p><p>虽有空名誉于汝将何益</p><p>当观察内身嘿然修<a href=\"/remen/chanding.html\" class=\"keylink\" target=\"_blank\">禅定</a></p><p>昔来多闻者其数甚众多</p><p><a href=\"/remen/wuchang.html\" class=\"keylink\" target=\"_blank\">无常</a>所迁谢存者极鮮少</p><p>勤苦求名誉虽得复散失</p><p>佛说有为法一切悉无常</p><p>过去恒沙佛成就三达智</p><p>除灭于三障一念观三世</p><p>斯等诸世尊名闻满十方</p><p>今皆般涅盘名字亦随灭</p><p>是故汝今者应勤修<a href=\"/remen/jingjin.html\" class=\"keylink\" target=\"_blank\">精进</a></p><p>舍离于名称专求于解脱</p><p>三藏答言。正尔当作。未久之间身遇重病。恐命将终深生悔恨。而说偈言</p><p>怪哉我今日于佛圣法中</p><p>戒闻虽具足而不得见谛</p><p>我今若死者与狗亦无别</p><p>洄流没生死如彼陶家轮</p><p>我今可哀愍未得证道迹</p><p>师长垂慈矜劝我学禅思</p><p>我不奉法教都不习少分</p><p>是故于今者不得见<a href=\"/remen/zhendi.html\" class=\"keylink\" target=\"_blank\">真谛</a></p><p><a href=\"/remen/wozhi.html\" class=\"keylink\" target=\"_blank\">我执</a>释迦文大明之法灯</p><p>而为无明首不能自照了</p><p>以不能照故永没生死苦</p><p>其诸同学闻其病患咸来瞻视。见其恐惧皆悉惊愕。各作是言。汝宁不闻佛之所说。多闻之人有智能力能知无常。是故汝今不应忧怖。时病比丘即便说偈答同学言</p><p>我先蒙教诲当习坐禅法</p><p>今日至明日窳惰自欺诳</p><p>令此一生中空过无所获</p><p>是身如聚沫我不深观察</p><p>横计为坚实不觉死卒至</p><p>专着多闻法生于最胜想</p><p>忽为死蟒吞悔恨无所及</p><p>如修多罗言应当习坐禅</p><p>专精莫懈倦灭结之所说</p><p>佛有如是教不能随顺行</p><p>悔热火所烧令我心燋恼</p><p>我今甚暗劣譬如婴愚者</p><p>于彼<a href=\"/remen/liudao.html\" class=\"keylink\" target=\"_blank\">六道</a>中不知趣何道</p><p>未知将来世得闻佛语不</p><p>周回三有中为遇何等人</p><p>亦不知未来为作何事业</p><p>或能丧本心兴起于三毒</p><p>不修诸善事但造于众恶</p><p>呜呼大苦哉我为自欺诳</p><p>已得离诸难应获出世道</p><p>云何为痴误放逸而自恣</p><p>时诸同学闻说偈已重安慰言。汝既多闻又坚持戒。宜应自宽何为忧怖乃至如是。病比丘言。我今病困。诸贤见舍必死无疑。涕泣流泪而白兄曰。愿少近我。由我愚惑。不奉兄教。今者病笃必就后世。愿兄垂愍当见拔济令离大苦。即说偈言</p><p>同处佛法中汝称沙门宝</p><p>数数教诫我愚劣不承顺</p><p>我以斯事故倍复生悔热</p><p>盛夏郁蒸气猛焰烧燋然</p><p>我之背恩教悔热复过彼</p><p>我今无所恃唯当归依汝</p><p>于后受身时观察莫忘我</p><p>令后值佛法复还得出家</p><p>不虚着法服愿心获道果</p><p>学问诸余业舍之不复为</p><p>专精求解脱更无余志求</p><p>假使将来世求于见谛者</p><p>皮肉及筋骨髓脉消干竭</p><p>身命趣<a href=\"/remen/zizai.html\" class=\"keylink\" target=\"_blank\">自在</a>终不舍解脱</p><p>又愿未来身常勤修善法</p><p>昼夜六时中精进初不废</p><p>时病比丘说是偈已。心怀惶悸。其兄见之生大忧愍。而作是言。善哉善哉。子今乃能深生悔恨发于誓愿。但先教汝不用我语。惊悔于后将何所及。而说偈言</p><p>疾病以困笃大命不云远</p><p>支节皆舒缓刀风解其形</p><p>汤药所不疗医师舍之去</p><p>左右咸称言怪哉决定死</p><p>诸亲妇女等对而悲啼哭</p><p>临终大恐怖惊畏苦难喻</p><p>设当平健时知死有斯苦</p><p>谁不发道意克获解脱果</p><p>盛年无患时<a href=\"/remen/xiedai.html\" class=\"keylink\" target=\"_blank\">懈怠</a>不精进</p><p>但营众事务不修施戒禅</p><p>后遭重病疾诸根如火然</p><p>临为死所吞方悔求修善</p><p>彼病比丘即便命终还生人中。时阿罗汉以天眼观。知其生处数到其家。此儿渐大乳母抱持。将诣僧坊至罗汉所。捉儿不坚失手扑地。头打石上儿大瞋恚。舍身命终堕地狱中。时阿罗汉复以天眼而观察之。见在地狱生苦难处。即说偈言</p><p>呜呼大毁败生处难可救</p><p><a href=\"/remen/foli.html\" class=\"keylink\" target=\"_blank\">佛力</a>尚难拔况我能救济</p><p>系心慧无漏非苦所能修</p><p>地狱中苦恼无有暂乐心</p><p>尚无暂乐心云何得系念</p><p>以无系念故不得慧无漏</p><p>如是之难处云何可救拔</p><p>地狱受大苦不可以方喻</p><p>设复强为譬人中死为苦</p><p>少可得为喻彼苦恒过此</p><p>如火着干薪无有暂冷时</p><p>地狱苦亦尔无有暂憩息</p><p>地狱中阴身皆如融铁聚</p><p>热恼烧然苦不可得称计</p><p>宜应除懈怠昼夜不休息</p><p>勤修于正道必使尽苦际</p><p>是故先<a href=\"/remen/xiudao.html\" class=\"keylink\" target=\"_blank\">修道</a>克获解脱果</p><p>然后以多闻而作妙璎珞</p><p>(一四)</p><p>复次见此事已应生惊悟。尊豪荣位无得常者。我昔曾闻。栴檀罽尼咤王。将欲往诣罽尼咤城。于其中路见五百乞儿。同声乞丐言施如我。王闻是语便生悟解。即作是念。彼觉寤我。我于往日曾更贫苦。今若不施后亦如彼。即说偈言</p><p>由其先世时多饶钱财宝</p><p>说言无可施今获斯贫贱</p><p>设我今言无后亦同于彼</p><p>时有辅相名曰天法。下马合掌而白王言。此诸乞儿咸言如我。王答臣言。我闻其语。然我所解与汝有异。汝之所解谓为乞索钱财杂物。我所解者当为汝说。汝今善听。即说偈言</p><p>此诸乞儿等故来觉寤我</p><p>以斯贫贱形示我令得见</p><p>自言受此身悭不惠施故</p><p>放逸所欺诳受是苦恼形</p><p>愚劣诸乞儿示我如此义</p><p>自言曾为王犹如星中月</p><p>宝盖覆顶上左右众妓直</p><p>侍从悉庄严闻者皆避路</p><p>虽有如此等种种众妙事</p><p>由不<a href=\"/remen/bushi.html\" class=\"keylink\" target=\"_blank\">布施</a>故今受贫贱苦</p><p>福乐迷汝心不觉后有苦</p><p>人帝应当知我今甚毒苦</p><p>宜当修布施莫使后如我</p><p>辅相天法闻是偈已。深生欢喜。合掌白王。如佛言曰。见他受苦当自观察。王于今者实合佛意。见彼乞儿则能觉寤。善哉大王。意细乃尔。能觉是事。善解分别佛所说义。大王称实能持大地。真是地主不虚妄也。所以者何。能善分别佛法深义。聪慧明达。是故称王为大地主。即说偈言</p><p>地主常应尔此意为无上</p><p>此意难可恒能自利亦难</p><p>人身极难得信心亦难生</p><p>财宝难可足<a href=\"/remen/futian.html\" class=\"keylink\" target=\"_blank\">福田</a>复难遇</p><p>如是一一事极难得聚会</p><p>譬如大海中盲龟值浮孔</p><p>如斯之难事大王尽具有</p><p>是故于今者不应恣心意</p><p>人身如电光暂发不久停</p><p>虽复得人身危脆不可保</p><p>临终两肩垂诸节皆舒缓</p><p>虽有四威仪进止不自由</p><p>眼目已上眄将为死毒中</p><p>亲属在其侧睹之咸悲泣</p><p>以手触其身安慰言勿惧</p><p>既见亲慰喻益更增悲感</p><p>决定知已去涉于死长途</p><p>虽有众财物不可为资粮</p><p>诸脉断绝时颜色皆变异</p><p>命来催促已如油尽灯灭</p><p>当于如斯时谁能修布施</p><p>持戒及忍辱精进禅智等</p><p>如斯时未至宜应勤用心</p><p>(一五)</p><p>复次若命终时欲赍财宝至于后世。无有是处。唯除布施作诸功德。若惧后世得贫穷者。应修惠施。我昔曾闻。有一国王名曰难陀。是时此王聚积珍宝规至后世。嘿自思惟。我今当集一国珍宝使外无余。贪聚财故以自己女置淫女楼上。敕侍人言。若有人赍宝来求女者。其人并宝将至我边。如是集敛一国钱宝。悉皆荡尽聚于王库。时有寡妇唯有一子心甚敬爱。而其此子见于王女仪容瓖玮姿貌非凡。心甚耽着。家无财物。无以自通。遂至结病。身体羸瘦气息微惙。母问子言何患乃尔。子具以状启白于母。我若不得与彼交往。定死不疑。母语子言。国内所有一切钱宝尽无遗余。何处得宝。复更思惟。汝父死时。口中有一金钱。汝若发塜可得彼钱。以用自通。即随母言。往发父塜开口取钱。既得钱已至王女边。尔时王女遣送此人并所与钱以示于王。王见之已语此人言。国内金宝一切荡尽除我库中。汝于何处得是钱来。汝于今者必得伏藏。种种拷楚征得钱处。此人白王。我实不得地中伏藏。我母示我。亡父死时置钱口中。我发塜取故得是钱。时王遣人往捡虚实。使人既到果见死父口中钱处。然后方信。王闻是已而自思忖。我先聚集一切宝物。望持此宝至于后世。彼父一钱尚不能得赍持而去。况复多也。即说偈言</p><p>我先勤聚集一切众珍宝</p><p>望赍诸钱物随己至后世</p><p>今观发塜者还夺金钱取</p><p>一钱尚不随况复多珍宝</p><p>复作是思惟当设何方便</p><p>得使诸珍宝随我至后世</p><p>昔者顶生王将从诸军众</p><p>并象马七宝悉到于天上</p><p>罗摩造草桥得至楞伽城</p><p>吾今欲升天无有诸梯蹬</p><p>欲诣楞伽城又复无津梁</p><p>我今无方计持宝至后世</p><p>时有辅相聪慧知机。已知王意而作是言。王所说者正是其理。若受后身必须财宝。然今珍宝及以象马。不可赍持至于后世。何以故。王今此身尚自不能至于后世。况复财宝象马者乎。当设何方令此珍宝得至后身。唯有施与沙门<a href=\"/remen/poluomen.html\" class=\"keylink\" target=\"_blank\">婆罗门</a>贫穷乞儿。<a href=\"/remen/fubao.html\" class=\"keylink\" target=\"_blank\">福报</a>资人必至后世。即说偈言</p><p>庄严面目者临水见胜好</p><p>好丑随其面影悉现水中</p><p>庄严则影好垢秽则影丑</p><p>今身如面貌后受形如影</p><p>庄严形戒慧后得可爱果</p><p>若作恶行者后受报甚苦</p><p>信心以财物供养父母师</p><p>沙门婆罗门贫穷困厄者</p><p>即是后有水于中见面像</p><p>施戒慧业影亦复彼中现</p><p>王有众营从宫人诸婇女</p><p>臣佐及吏民音乐等倡妓</p><p>如其命终时悲恋送塜间</p><p>到已便还家无一随从者</p><p>后宫侍直等库藏众珍宝</p><p>象马宝辇舆一切娱乐具</p><p>国邑诸人民苑园游戏处</p><p>悉舍而独逝亦无随去者</p><p>唯有<a href=\"/remen/shane.html\" class=\"keylink\" target=\"_blank\">善恶</a>业随逐终不放</p><p>若人临终喘气粗出。喉舌干燋不能下水言语不了。瞻视不端筋脉断绝。刀风解形支节舒缓。机关止废不能动转。举体酸痛如被针刺。命尽终时见大黑暗如坠深坑。独游旷野无有党侣。唯有修福为作亲伴而拥护之。若为后世宜速修福。即说偈言</p><p>若人命终时独往无伴党</p><p>毕定当舍离所爱诸亲友</p><p>独游黑暗中可畏恐怖处</p><p>亲爱皆别离孤茕无徒伴</p><p>是故应庄严善法之资粮</p><p>为满此义故。婆罗留支以六偈赞王。即说偈言</p><p>虽有诸珍宝积聚如雪山</p><p>象马众宝车谋臣及咒术</p><p>专念死时至不可以救免</p><p>宜修诸善业为己得利乐</p><p>目如青莲者应勤行戒施</p><p>死为大恐畏闻者皆恐惧</p><p>一切诸<a href=\"/remen/shijian.html\" class=\"keylink\" target=\"_blank\">世间</a>无不终没者</p><p>以是故大王宜应观死苦</p><p>目如青莲者应当修善业</p><p>为己得利乐宜勤行戒施</p><p>人命寿终时财宝不随逐</p><p>壮色及盛年终不还重至</p><p>目如青莲者应当修善业</p><p>为己得利乐宜勤行戒施</p><p>弥力那侯沙耶耶帝大王</p><p>及屯豆摩罗娑加跌利不</p><p>翘离奢势夫逾越频世波</p><p>如是人中上众胜大王等</p><p>军众及群宫悉皆灭没去</p><p>欣戚相续生意念次第起</p><p>目如青莲者应当修善业</p><p>使己受快乐宜勤行戒施</p><p>财宝及荣贵此事难可遇</p><p>福禄非恒有身力有增损</p><p>一切无定相地主亦非常</p><p>如此最难事今悉具足得</p><p>目如青莲者应具修诸善</p><p>使己受快乐宜勤修戒施</p><p>劲勇有力者能越渡大海</p><p>专念健丈夫能<a href=\"/remen/chaodu.html\" class=\"keylink\" target=\"_blank\">超度</a>诸山</p><p>设作如斯事未足名为难</p><p>能利益后世是事乃为难</p><p>(一六)</p><p>复次此身不坚。是故智者应当分别供养尊长。是则名为以不坚法易坚固法。我昔曾闻。牟尼种中有王名曰阿育。信乐<a href=\"/remen/sanbao.html\" class=\"keylink\" target=\"_blank\">三宝</a>。若于静处见<a href=\"/remen/fodizi.html\" class=\"keylink\" target=\"_blank\">佛弟子</a>。不问长幼必为下马接足而礼。尔时彼王有一大臣。号名耶赊。邪见不信。见王礼敬诸比丘等。深生谤毁。而白王言。此诸沙门皆是杂种而得出家。非诸剎利及婆罗门。亦杂毗舍首陀罗等。又诸皮作及能织者。巧作砖瓦剃须发师。亦有下贱旃陀罗等。大王何故而为作礼。王闻是语默然不报。别于后时集诸大臣。敕诸人言。我于今者须种种头不听杀害。仰汝等辈得自死者。即语诸臣。汝今某甲仰得是头。复告某甲仰得彼头。如是展转遍敕诸臣。仰得异头不听共同。别告耶赊。今又仰汝取自死人头。各各皆使于市中卖。如是头等余头皆售。唯有人头。见者恶贱。远避而去无肯买者。众人见之咸皆骂辱而语之言。汝非旃陀罗夜叉罗剎。云何乃捉死人头行。被骂辱已还诣王边。而白王言。我卖人头不能令售返被呵骂。王复语言。若不得价但当虚与。时彼耶赊寻奉王教。入市唱告欲虚与人。市人见已复加骂辱无肯取者。耶赊惭愧还至王所。向王合掌。而说偈言</p><p>牛驴及象马猪羊诸畜头</p><p>一切悉获价竞共诤买取</p><p>诸头尽有用唯人头秽恶</p><p>无有一可用虚与不肯取</p><p>而返被呵骂况复有买者</p><p>王问耶赊。汝卖人头何故不售。耶赊白王。人所恶贱无肯买者。王复问言。唯此一头为可憎恶。一切人头悉可恶乎。耶赊答王。一切人头悉可恶贱非独此一。王复问言如是我头亦复如是为人恶耶。耶赊闻已惧不敢对默然而住。王复语言。我于今者施汝<a href=\"/remen/wuwei.html\" class=\"keylink\" target=\"_blank\">无畏</a>。以实而说。我今此头亦可恶耶。耶赊对曰。王头亦尔。王复语言。为审尔不。耶赊复言。审尔大王。王告耶赊。若此人头贵贱等同皆可恶者。汝今云何自恃豪贵种姓色智以自矜高。而欲遮我礼敬沙门诸释种子。即说偈言</p><p>唯有此人头见者咸讥呵</p><p>卖之无所直虚与恶不近</p><p>遥见皆生瞋言不祥鄙恶</p><p>此头脓血污鄙贱甚可恶</p><p>以斯下贱头贸易功德首</p><p>虽向彼屈申毫厘无损减</p><p>王告耶赊言汝虽见比丘</p><p>杂种而卑贱不能睹其内</p><p>真实有<a href=\"/remen/daode.html\" class=\"keylink\" target=\"_blank\">道德</a>汝愚痴邪见</p><p>迷惑错乱心计己婆罗门</p><p>独有解脱分自余诸种姓</p><p>无得解脱者若欲为<a href=\"/remen/hunyin.html\" class=\"keylink\" target=\"_blank\">婚姻</a></p><p>当求于种族若求善法者</p><p>安用种族为若其求法者</p><p>不应观种姓虽生上族中</p><p>造作极恶行众人皆呵责</p><p>是则名下贱种族虽卑微</p><p>内有实道行为人所尊奉</p><p>是则名尊贵<a href=\"/remen/dexing.html\" class=\"keylink\" target=\"_blank\">德行</a>既充满</p><p>云何不礼敬心恶使形贱</p><p>意善令身贵沙门修诸善</p><p>信戒施闻具是故可尊尚</p><p>宜应深恭敬造作恶行者</p><p>汝今宁不闻释种具大悲</p><p>牛王正道者所说之法耶</p><p>以三危脆法贸易三坚法</p><p>佛无有异语故我不敢违</p><p>若违世尊教不名为亲善</p><p>譬如压甘蔗取汁弃其滓</p><p>人身亦如是为死之所压</p><p>尸骸委在地不能复进止</p><p>供敬修诸善是故应当知</p><p>以此败坏身贸易坚牢法</p><p>犹如火烧舍智者出财物</p><p>如水没伏藏亦应速出宝</p><p>此身终败坏宜贸易坚法</p><p>愚人不分别坚与不坚法</p><p>死军卒来至如入摩竭口</p><p>当于如是时惊恐大怖畏</p><p>如酪取生酥及以于醍醐</p><p>取已酪瓶破不生大苦恼</p><p>此身亦如是取其坚实善</p><p>于后命尽时终不生悔恨</p><p>不修诸善行憍慢而纵逸</p><p>死法卒来至破身之瓶器</p><p>其心极燋热犹为火所烧</p><p>忧结喻如火酪瓶喻如身</p><p>汝不应遮我修善取坚法</p><p>愚痴黑暗者自言我尊贵</p><p>我执十力尊言说之灯炬</p><p>照察己身中贵贱无差别</p><p>皮肉筋骨等三十六种物</p><p>贵贱悉同等有何差别相</p><p>名衣及上服众具有别异</p><p>智者宜勤身作恭敬<a href=\"/remen/libai.html\" class=\"keylink\" target=\"_blank\">礼拜</a></p><p>役使行诸善是名取坚法</p><p>何故说斯者此身如电遄</p><p>泡沫及沙聚芭蕉无坚实</p><p>如此危脆身修善百劫住</p><p>坚于须弥山及以于大地</p><p>智者应如是贸易坚实法</p></div>"
},{
    "title": "大庄严论经 第四卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第四卷</p><p>马鸣菩萨造</p><p>后秦<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(一七)</p><p>复次若诤竞者闻断结名。所诤事解。若人欲得<a href=\"/remen/gongyang.html\" class=\"keylink\" target=\"_blank\">供养</a>恭敬应断诸使。我昔曾闻。有差老母。入于林中采波罗树叶卖以自活。路由关逻。逻人税之。于时老母不欲令税。而语之言。汝能将我至王边者。税乃可得。若不尔者终不与汝。于是逻人遂共纷纭往至王所。王问老母。汝今何故不输关税。老母白王。王颇识彼某<a href=\"/remen/biqiu.html\" class=\"keylink\" target=\"_blank\">比丘</a>不。王言我识。是大罗汉。又问。第二比丘王复识不。王言我识。彼亦罗汉。又问。第三比丘王复识不。王答言识。彼亦罗汉。老母抗声而白王言。是三罗汉皆是我子。此诸子等受王供养。能使大王受无量福。是即名为与王税物。云何更欲税夺于我。王闻是已叹未曾有。善哉老母。能生圣子。我实不知。知彼罗汉是汝子者。应加供养恭敬于汝。于是老母。即说偈言</p><p>吾生育三子勇健超<a href=\"/remen/sanjie.html\" class=\"keylink\" target=\"_blank\">三界</a></p><p>悉皆证罗汉为世作<a href=\"/remen/futian.html\" class=\"keylink\" target=\"_blank\">福田</a></p><p>王若供养时获福当税物</p><p>云何而方便税夺我所有</p><p>王闻是偈已身毛皆竖。于<a href=\"/remen/sanbao.html\" class=\"keylink\" target=\"_blank\">三宝</a>所生信敬心。流泪而言。如此老母宜加供养。况税其物。王说偈言</p><p>自从今已后如斯老母比</p><p>生子度三有器堪受供养</p><p>不听税财物咸应加恭敬</p><p>设有同伴侣驼驴及车乘</p><p>多载众珍宝为此老母故</p><p>不应格税彼况此一母人</p><p>单己卖树叶更无余钱物</p><p>而当有税夺设我山岩窟</p><p>经行<a href=\"/remen/xiudao.html\" class=\"keylink\" target=\"_blank\">修道</a>处行人于彼中</p><p>灭结断诸漏尚应敬彼处</p><p>尊重而供养况如此老母</p><p>能生圣子者而当不修敬</p><p>复次示放逸果。欲令<a href=\"/remen/zhongsheng.html\" class=\"keylink\" target=\"_blank\">众生</a>不放逸故。我昔曾闻。有大商主子名曰亿耳。入海采宝。既得回还与伴别宿。失伴慞惶。饥渴所逼。遥见一城谓为有水。往至城边欲索水饮。然此城者是饿鬼城。到彼城中四衢道头。众人集处空无所见。饥渴所逼。唱言水水。诸饿鬼辈闻是水声。皆来云集。谁慈悲者欲与我水。此诸饿鬼身如燋柱以发自缠。皆来合掌作如是言。愿乞我水。亿耳语言。我渴所逼故来求水。尔时饿鬼闻亿耳为渴所逼自行求水。希望都息。皆各长叹作如是言。汝可不知此饿鬼城。云何此中而索水耶。即说偈言</p><p>我等处此城百千万岁中</p><p>尚不闻水名况复得饮者</p><p>譬如多罗林炽然被火焚</p><p>我等亦如是支节皆火然</p><p>头发悉蓬乱形体皆毁破</p><p>昼夜念饮食慞惶走十方</p><p>饥渴所逼切张口驰求索</p><p>有人执杖随寻逐加楚挞</p><p>耳常闻恶音未曾有善语</p><p>况与一渧水渍我喉舌者</p><p>若于山谷间天龙降<a href=\"/remen/ganlu.html\" class=\"keylink\" target=\"_blank\">甘露</a></p><p>皆变成沸火而注我身上</p><p>若见诸渠河皆变成流火</p><p>池沼及河泉悉见其干竭</p><p>或变成浓血臭秽极可恶</p><p>设欲往驰趣夜叉捉铁捶</p><p>挝打不得近我等受此苦</p><p>云何能得水以用惠施汝</p><p>我等先身时悭贪极嫉妒</p><p>不曾施一人将水及饮食</p><p>自物不与他抑彼令不施</p><p>以是重业故今受是苦恼</p><p>施得大<a href=\"/remen/guobao.html\" class=\"keylink\" target=\"_blank\">果报</a>春种秋获子</p><p>我等不种子今日受是苦</p><p>放逸悭贪惜受是苦无穷</p><p>一切苦种子无过于贪嫉</p><p>应当勤方便除去如是患</p><p>施为善种子能生诸利乐</p><p>是故应修施莫如我受苦</p><p>等同在人中身形无差别</p><p>造业既不同受报亦复异</p><p>富贵饶财宝贫者来请求</p><p>诸天同器食饭色各有异</p><p>若堕畜生中业报亦不同</p><p>有得受福乐有受苦恼者</p><p>以此贪毒故人天及畜生</p><p>为悭嫉所弄所在皆损减</p><p>饿鬼炽然苦支节烟焰起</p><p>如似树赤华醉象以鼻端</p><p>远掷<a href=\"/remen/xukong.html\" class=\"keylink\" target=\"_blank\">虚空</a>中华下被身赤</p><p>贤圣作是说贪嫉最苦器</p><p>见于乞求者其心则恼浊</p><p>恼浊剎那中则能作鄙漏</p><p>愚痴悭不施以种贫穷本</p><p>贪心而积聚即堕于恶道</p><p>如此悭贪者众苦恼根本</p><p>是故有智者应断除悭贪</p><p>谁有欲自乐名称恭敬等</p><p>而舍于正道随逐曲恶径</p><p>今身得苦恼来世亦复然</p><p>世界结使业能遮净施报</p><p>所谓是悭贪众怨中最大</p><p>是身大臃肿衣食及汤药</p><p>一切众乐具贪嫉所遮断</p><p>贪嫉极微细细入难遮制</p><p>当以施牢门心屋使致密</p><p>莫听彼贪嫉而得进入中</p><p>贪嫉设入心渠河及大海</p><p>能遮使不饮亿耳见放逸</p><p>乃有是过恶即厌恶<a href=\"/remen/shengsi.html\" class=\"keylink\" target=\"_blank\">生死</a></p><p>还归求<a href=\"/remen/chujia.html\" class=\"keylink\" target=\"_blank\">出家</a>既得出家已</p><p>精勤<a href=\"/foxue/changshi/153408.html\" class=\"keylink\" target=\"_blank\">修定</a>慧逮证罗汉果</p><p>(一九)</p><p>复次若无过者得讥呵人。若自有过呵于彼者。他反蚩笑。我昔曾闻。倮形<a href=\"/remen/poluomen.html\" class=\"keylink\" target=\"_blank\">婆罗门</a>与诸<a href=\"/remen/shamen.html\" class=\"keylink\" target=\"_blank\">沙门</a>同道而行。有一年少比丘。笑彼倮形以无惭愧。时彼倮形众中有婆罗门少解<a href=\"/remen/fofa.html\" class=\"keylink\" target=\"_blank\">佛法</a>。语比丘言。长老不可以汝出家幖帜轻慢欺人。不可以汝出家形貌能断<a href=\"/remen/fannao.html\" class=\"keylink\" target=\"_blank\">烦恼</a>。若未能断生死<a href=\"/remen/liuzhuan.html\" class=\"keylink\" target=\"_blank\">流转</a>未有出期。汝于后身未脱倮形。何故见笑。汝于今者。生死之中如兜罗树华随风东西未有定时。汝应自笑不应笑他。知汝后时为趣何道。如灰覆火。结使在心未必可保。汝今莫自谓有惭愧。睹汝所为未得脱于诸见之网。夫惭愧者。定不入于诸见之网。若不起恶觉。是名惭愧。汝自不入决定数中。云何笑他。时诸比丘闻倮形婆罗门<a href=\"/remen/rufa.html\" class=\"keylink\" target=\"_blank\">如法</a>而说。默无所答。余比丘闻已叹言正说。能断结者名有惭愧。若不断结名比丘者。伎人剃发应是比丘。然诸伎人虽复剃发不名比丘。当知得见四<a href=\"/remen/zhendi.html\" class=\"keylink\" target=\"_blank\">真谛</a>法名真沙门。何以故。如经中说。不见<a href=\"/remen/sidi.html\" class=\"keylink\" target=\"_blank\">四谛</a>邪正不定。邪正不定所见错谬。是故应当勤修四谛。若见谛者所见真正。永离邪趣</p><p>(二○)</p><p>复次善观察者。见于好色无有欲意多生厌恶。见好色时不起爱瞋我昔曾闻。有一寺庙。多诸比丘中有法师。三明六通。言辞巧妙。具足辩才。知自他论善能问答。应机<a href=\"/remen/shuofa.html\" class=\"keylink\" target=\"_blank\">说法</a>悦适众心。能然法灯照除愚冥。使城内外所有人民于日日中皆来听法。既听受已。乃至少年皆不放逸。时彼城中有旧淫女。咸皆叹息作如是言。我等今者无人往返受若斯苦。为当久近彼淫女。女盛年端正聪慧非凡善知世论。女人所有六十四艺悉皆明达。见母忧惨。即问母言。今者何故忧苦乃尔。母告女言。今此城中一切人民悉乐听法。更无往返至我边者。资财空匮无由而得。我以此事是故愁耳。女闻是已自恃端正语其母言。我今自严往至彼会。能令彼会一切众人悉随我来。作是语已寻自沐浴众香涂身。璎珞上服首戴华鬘。足所着履众宝庄校。右手执杖行步妖婴。逶迤弄姿种种庄严。如华树行。犹如<a href=\"/remen/tianren.html\" class=\"keylink\" target=\"_blank\">天人</a>。将诸侍从。华鬘璎珞严身上服亦皆殊妙。此诸从者。或执金瓶。或持拂扇。或捉香花。侍卫彼女。将诸妓人而自围绕。并语并笑。或举右手指麾道径。复有黄公耳插众华。玄黄朱紫彩画其身。欢笑戏谑种种巧嘲。亦复举手指前指后。于其路中香气四塞鼓乐弦歌。往至寺所处一空室。待众集会说法时到。无数千人皆来聚集。尔时法师头发极白秀眉覆目。善调诸根其心<a href=\"/remen/wuwei.html\" class=\"keylink\" target=\"_blank\">无畏</a>。如师子王。即升高座。而说偈言</p><p>我观浅智者莫由升此座</p><p>怯弱如野干战惧不自宁</p><p>吾今升此座处众无所畏</p><p>喻如狩中王哮吼摧邪论</p><p>尔时法师即为大众次第说法。时彼淫女为欲扰动时众心故。即于门中而现其身。其所将从散入人间。各指淫女语众人言。此女端严姿容可爱。汝等且观用听法为。时彼诸人闻是语已。即便顾盻心意不安。尔时法师未解其意。怪其所以即问众人。汝等何故视瞻改常心意错乱。汝岂不知。死来迅速犹如奔马。是故宜勤修诸善行。即说偈言</p><p>十力大法炬普照于世界</p><p>慧明未潜隐宜速修善业</p><p>坚意集善行昼夜勿懈倦</p><p>一切智语灯不久当隐没</p><p>若其隐没后众生尽黑暗</p><p>虽有日光照犹名为大瞑</p><p>尔时众会闻是偈已。敬奉法教摄意听法。时彼淫女见众人等摄心敛意。复作姿态。众会睹已。心还散乱。尔时法师复说偈言</p><p>彼女作姿态令会生渴爱</p><p>为欲情所牵夺其专念心</p><p>用敬吾教故遮制令还止</p><p>如何彼妖[卄/(阿-可+辛)/女]惑乱众人目</p><p>譬如青莲鬘漂鼓随波动</p><p>众心亦如是熠耀不暂停</p><p>尔时众人情既耽惑。观此妙色失惭愧心。更相指示。而说偈言</p><p>斯女美姿容今来甚为吉</p><p>如彼月初生坠落在于地</p><p>容貌超时伦净目极美妙</p><p>将非蓝婆女为帝释所遣</p><p>或是<a href=\"/remen/gongde.html\" class=\"keylink\" target=\"_blank\">功德</a>天然手不执花</p><p>复有一人。而说偈言</p><p>咄哉此女人仪容甚奇妙</p><p>目如青莲花鼻佣眉如画</p><p>两颊悉平满丹唇齿齐密</p><p>凝肤极软懦庄丽甚殊特</p><p>威相可悦乐炜耀如金山</p><p>时诸优婆塞。爱其容貌。心意错乱。时彼淫女左右侍从。见斯事已深自庆幸。叱叱而言。我等今者所作甚善。能使众会注意乃尔。彼时法师怪诸<a href=\"/remen/sizhong.html\" class=\"keylink\" target=\"_blank\">四众</a>搔扰改常。以手搴眉顾瞻时会。见是淫女仪容端正。及其侍从皆悉庄严。淫女处中曒若明星。夺愚人心令失<a href=\"/remen/zhengnian.html\" class=\"keylink\" target=\"_blank\">正念</a>。时彼法师观女人意为以何事而来此耶。即默入定知其邪惑不为听法。然此法师虽断瞋恚外现忿色。发声高唱语淫女言。汝如蚁封而欲与彼须弥山王比其高下。岂可不闻。昔佛在世。第六天王不自量力。敢于佛所现作逼娆。<a href=\"/remen/shizun.html\" class=\"keylink\" target=\"_blank\">世尊</a>神力乃以死尸而系其颈。惭耻无颜人天所笑。汝意便谓佛法教学以为灭耶。专精声闻岂可无耶。诸胜丈夫都没尽耶。汝若如是宜坚自持。时彼法师即以<a href=\"/remen/shentong.html\" class=\"keylink\" target=\"_blank\">神通</a>变此淫女。肤肉堕落唯有白骨。五内诸藏悉皆露现。即于众前唤此淫女。汝于向者兴起恶心。敢与佛法而共诤竞。时此淫女以此骨身在众前立。尔时法师。即说偈言</p><p>汝向妙容色挺特众所观</p><p>今肤肉尽变唯有空骸骨</p><p>汝先悦素白今始见实相</p><p>顶骨类白珂形色如藕根</p><p>服匡骨[舀*页][冗*页]两颊如深沟</p><p>机关悉解落筋脉粗相缀</p><p>在内诸藏等悬空而露现</p><p>其所将从者自见生厌恶</p><p>况复余大众而当乐见之</p><p>尔时骨人为彼法师变其形已。身心俱困不能自申。即叉骨手归向法师。尔时法师告骨人言。汝之容色璎珞严身种种校饰。但惑凡夫。令其深着没三有池。汝今若能除去姿态舍庄严具。吾当示汝寂净妙身。令汝得知不净市肆。而此身者薄肉覆上秽恶充溢。外假脂粉以惑愚目。凡夫耽惑为欲所盲。故生染着。何有智者谛观察已当爱玩之。时诸会者睹斯事已咸生厌患。各相谓言。世尊所说信实不虚。一切诸法如幻如化如水聚沫如金涂钱。但诳惑人。向者女人所有美色容止可观。于今忽然但见骨聚。仪容端正作诸姿态。状若蛊道。如是之事今何所在</p><p>有一优婆塞。以指支颊。谛观此女。而说偈言</p><p>牟尼说众生为欲爱所盲</p><p>盲无慧目故不得趣<a href=\"/remen/niepan.html\" class=\"keylink\" target=\"_blank\">涅盘</a></p><p>譬如任婆叶蜜着虫所唼</p><p>为贪之所惑至死而不舍</p><p>诸不放逸人谛实观身相</p><p>而不起欲觉喻如白鹤王</p><p>常处于清池不乐于塜间</p><p>复有优婆塞。而作是言。见此姿容便生欲想。观彼白骨。即用除灭。而说偈言</p><p>观彼骸骨聚能生人怖畏</p><p>如似毗陀罗咒术之机关</p><p>愚者谓之实便生乐着心</p><p>如道深坑阱以草覆其上</p><p>此身亦如是当作如是观</p><p>谛实知是已谁当起欲想</p><p>尔时惑着愚无智者闻是偈已。低头避之。遂不喜闻。时彼女人自见其身为人所患。五体投地。即说偈言</p><p>我先愚无识不自量己力</p><p>愿回听法众一切将归家</p><p>今始知释子势力甚奇特</p><p>变我妙姿貌睹者生厌患</p><p>我如婴愚者所为极轻躁</p><p>敢以牛迹水欲比于大海</p><p>唯愿垂哀矜听我归诚忏</p><p>尔时大众见彼女人诸骨相拄。犹如苇舍。甚生怪愕。彼骨聚中云何乃能作如是说。又见五藏悉皆露现。譬如屠架所悬五藏。蠢蠢蠕动。犹如狗肉。诸藏臭秽剧于厕混。我等云何乃见此事。即说偈言</p><p>今观女人身唯筋连枯骨</p><p>但见空骨聚和合出言音</p><p>女中有骨耶骨中有女耶</p><p>譬如旷泽中芦苇之<a href=\"/remen/conglin.html\" class=\"keylink\" target=\"_blank\">丛林</a></p><p>因风共相鼓便出大音声</p><p>如斯因假法不见女自体</p><p>若无自体者女相安所在</p><p>遍推诸法中昔来未曾有</p><p>我谛观身相去来及进止</p><p>屈申与俯仰顾视并语言</p><p>诸节相支拄骨肋甚稀疏</p><p>筋缠为机关假之而动转</p><p>如是一一中都无有宰主</p><p>而今此法者为有为无耶</p><p>我为狂痴惑为淡阴乱目</p><p>云何如是中妄生有女相</p><p>缚苇作机关多用于綖缕</p><p>譬如融真金注水则发声</p><p>尔时法师知诸四众皆生厌恶。告淫女言。汝于今者欲何所作。女曰法师。愿舍舍不。即说偈言</p><p>大头仙舍不变天女蓝婆</p><p>使其作草马具满十二年</p><p>汝今作舍不使我作塜间</p><p><a href=\"/remen/shijian.html\" class=\"keylink\" target=\"_blank\">世间</a>未曾见如是之舍不</p><p>善<a href=\"/remen/zizai.html\" class=\"keylink\" target=\"_blank\">自在</a>大德愍我愿除却</p><p>尔时法师即便微笑。而说偈言</p><p>善女汝但起我无瞋恚心</p><p>剃头着<a href=\"/remen/jiasha.html\" class=\"keylink\" target=\"_blank\">袈裟</a>终无舍不法</p><p>有欲爱着彼损彼生苦恼</p><p>作好作恶者便能生瞋恚</p><p>瞋恚作舍不我灭瞋恚结</p><p>断除于无明体性是无结</p><p>我欲救众生云何作舍不</p><p>生老病死等苦恼诸众生</p><p>云何有智人而当作舍不</p><p>犹如恶毒疮加复燥恶灰</p><p>薄皮覆机关凡愚生爱惑</p><p>我以神足力开汝不净箧</p><p>说是偈已。还摄神足。女服本形。尔时法师告众会言。汝等宜勤修善。即说偈言</p><p>颠倒欲想行喻若风起尘</p><p>正观离欲面洗濯欲尘埃</p><p>有欲及离欲处所未必定</p><p>善观得<a href=\"/remen/jietuo.html\" class=\"keylink\" target=\"_blank\">解脱</a>贪惑而增欲</p><p>是故应常修专精离欲想</p><p>离欲众善寂获克诸禅乐</p><p>时彼听法众或得不净观</p><p>有得须陀洹于修离欲想</p><p>或得阿那含复有出家者</p><p>勤修不<a href=\"/remen/xiedai.html\" class=\"keylink\" target=\"_blank\">懈怠</a>逮得阿罗汉</p><p>(二一)</p><p>复次无恋着心一切能施。得大名称现世获报。是故应施不应吝着。我昔曾闻。弗羯罗卫国有一画师。名曰羯那。有作<a href=\"/remen/yinyuan1.html\" class=\"keylink\" target=\"_blank\">因缘</a>诣石室国。既至彼已诣诸塔寺。为画一精舍得三十两金。还归本国会值诸人造般遮于瑟。生信敬心。问知事比丘。明日谁作饮食。答言。无有作者。复问。彼比丘一日之食须几许物。答言。须三十两金。时彼画师即与知事比丘三十两金。与彼金已还归于家。其妇问言。汝今客作为何所得。夫答妇言。我得三十两金用施福会。其妇闻已甚用忿恚。便语诸亲称说夫过。所得作金尽用施会。无有遗余用营家业。尔时诸亲即将彼人。诣断事处而告之曰。钱财叵得役力所获。不用营家及诸亲里。尽用营设于诸福会。时断事官闻是事已。问彼人言。竟为尔不。答言实尔。时断事官闻是事已生希有想。即便赞言。善哉丈夫。脱己衣服并诸璎珞及以鞍马。尽赐彼人。而说偈言</p><p>久处贫穷苦佣作得钱财</p><p>不用营生业以施甚为难</p><p>虽复有<a href=\"/remen/caifu.html\" class=\"keylink\" target=\"_blank\">财富</a>资生极丰广</p><p>若不善观察不能速施与</p><p>远观察后身知施有果报</p><p>勇猛能舍财离于悭尘垢</p><p>有是行法人持施使不没</p><p>时彼画师闻此偈已<a href=\"/remen/huanxi.html\" class=\"keylink\" target=\"_blank\">欢喜</a>踊跃。着其衣服乘此鞍马便还其家。时彼家人见着盛服乘马至门。谓是贵人。心怀畏惧。闭门藏避。画师语言。我非他人是汝夫主。其妇语言。汝是贫人于何得是鞍马服乘。尔时其夫以偈答言</p><p>善女汝今听我当随实说</p><p>今虽舍施僧施设犹未食</p><p>譬如未下种芽茎今已生</p><p>福田极良美果报方在后</p><p>此僧净福田谁不于中种</p><p>意方欲下种芽生众所见</p><p>时妇闻已得净<a href=\"/remen/xinxing1.html\" class=\"keylink\" target=\"_blank\">信心</a>。即说偈言</p><p>如佛之所说施僧得大果</p><p>如今所<a href=\"/remen/bushi.html\" class=\"keylink\" target=\"_blank\">布施</a>真得施处所</p><p>敬心施少水果报过大海</p><p>一切诸众中佛僧最第一</p><p>开意方欲施华应已在前</p><p>(二二)</p><p>复次夫修施者在胜信心。两钱布施果报难量。我昔曾闻。有一女人至昼暗山见众人等。于彼山中作般遮于瑟。时彼女人于会乞食。既睹众僧心怀欢喜。而赞叹言。善哉圣僧。譬如大海众宝窟宅。众人供养。我独贫穷无物用施。作是语已。遍身搜求了无所有。复自思惟。先于粪中得二铜钱。即持此钱奉施众僧。时僧上座得罗汉果豫知人心。而彼上座常自珍重。见彼女人有深信心为欲增长彼功德故。不待维那躬自殷勤起为咒愿。即举右手高声唱言。大德僧听。即说偈言</p><p>大地及大海所有诸宝物</p><p>如此童女意悉能施与僧</p><p>留心善观察行道为修福</p><p>使得解脱道离贫穷棘刺</p><p>时彼童女极生大心。如师所说我作难作。便舍一切资财珍宝等无有异。悲欣交集。五体投地归命诸僧。以此两钱置上座前。涕泣不乐。即说偈言</p><p>愿我生死中永离于贫穷</p><p>常得欢庆集亲戚莫别离</p><p>我今施僧果唯佛能分别</p><p>由此功德故速成所愿果</p><p>所种微<a href=\"/remen/shanxin.html\" class=\"keylink\" target=\"_blank\">善心</a>身根愿速出</p><p>时彼女人出彼山已坐一树下。树荫不移上有云盖。时彼国王适丧夫人出外游行。见彼云盖往至树下。见此童女心生染着。将还宫内。用为第一最大夫人。即作是念。我先发愿今已称心。即白国王。多赍宝物施设供具。诣昼暗山供养众僧。宝珠璎珞种种财物。持用奉施。彼时上座不为咒愿。尔时大众疑怪所以。而作是言。先者贫贱两钱施时起为咒愿。今者乃为王之夫人。珍宝璎珞种种财物。而用布施。不为咒愿。时彼上座语众僧言。我先为彼咒愿之时不为财物。乃恐童女心意错乱。故为咒愿。即说偈言</p><p>不以钱财多而获大果报</p><p>唯有胜善心乃得大畏报</p><p>彼女先施时一切悉舍施</p><p>佛智能分别非我所能知</p><p>今虽财宝多不如彼时心</p><p>十六分中一若心扰浊施</p><p>譬如诸商贾少于诸财物</p><p>心期于大报所施物虽小</p><p>心意胜广大以是故未来</p><p>得报亦无量如阿输迦王</p><p>净心用土施亦如舍卫城</p><p>穷下之女人饭浆施<a href=\"/remen/jiaye.html\" class=\"keylink\" target=\"_blank\">迦叶</a></p><p>施土得大地饭浆天中胜</p><p>施少心净广得报亦弘大</p><p>譬如白净衣以油渧其上</p><p>垢腻遂增长亦犹油渧水</p><p>油渧虽微小遍于池水上</p><p>以是故当知心胜故报大</p></div>"
},{
    "title": "大庄严论经 第五卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第五卷</p><p>马鸣菩萨造</p><p>后秦<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(二三)</p><p>复次若人亲近有智善友。能令身心内外俱净。斯则名为真善丈夫。我昔曾闻。有一<a href=\"/remen/biqiu.html\" class=\"keylink\" target=\"_blank\">比丘</a>次第乞食至大<a href=\"/remen/poluomen.html\" class=\"keylink\" target=\"_blank\">婆罗门</a>家。时彼家中遇比丘已。屋栋摧折打破水瓮。牸牛绝靷四向驰走。时婆罗门即作是言。斯何不祥。不吉之人来入吾家有此变怪。比丘闻已即答之言。汝颇见汝家内诸小儿等[月*于]瘦腹胀面目肿不。婆罗门言。我先见之。比丘复言。汝舍之中有夜叉鬼。依汝舍住吸人精气。故令汝家诸小儿等有斯疹疾。今此夜叉以畏于我恐怖逃避。以是令汝梁折瓮破牸牛绝靷。婆罗门言。汝有何力。比丘答言。我以亲近如来法教有此威力。故令夜叉畏我如是。婆罗门复作是言。云何名为如来法教。于时比丘次第为说<a href=\"/remen/fofa.html\" class=\"keylink\" target=\"_blank\">佛法</a>教诫。令婆罗门夫妇闻已心意解悟俱得须陀洹果。时婆罗门。即说偈言</p><p>善哉上德者善说真实法</p><p><a href=\"/\" class=\"keylink\" target=\"_blank\">佛教</a>从耳闻入我心屋宅</p><p>使我家安隐为我作拥护</p><p>唯愿于今者少听我所说</p><p>破我心意舍折我愚痴梁</p><p>善为我驱遣吸<a href=\"/remen/gongde.html\" class=\"keylink\" target=\"_blank\">功德</a>夜叉</p><p>除诸见罗剎惑盗以为瓮</p><p>身见水盈满今者已破坏</p><p>痴乳牛奔走挽绝无明靷</p><p>如向所见事悉集我身中</p><p>诸色犹如镜影像在中现</p><p>无始<a href=\"/remen/shengsi.html\" class=\"keylink\" target=\"_blank\">生死</a>中未曾见斯事</p><p>我今因于汝始见<a href=\"/remen/sishengdi.html\" class=\"keylink\" target=\"_blank\">四圣谛</a></p><p>今值善知识缘会故相遇</p><p>除我心贪患去我家中鬼</p><p><a href=\"/remen/shijian.html\" class=\"keylink\" target=\"_blank\">世间</a>久已传四围陀所说</p><p>应作于大祀庄严种种物</p><p>备具祀场上恒河等大济</p><p>洗浴除罪过速疾得生天</p><p>我昔来<a href=\"/remen/xiuxing.html\" class=\"keylink\" target=\"_blank\">修行</a>未曾得<a href=\"/remen/guobao.html\" class=\"keylink\" target=\"_blank\">果报</a></p><p>然我未能知为定得不得</p><p>祀祠及洗浴不如近善友</p><p>我今近善友已获其果证</p><p>不生又不死<a href=\"/remen/jietuo.html\" class=\"keylink\" target=\"_blank\">解脱</a>趣<a href=\"/remen/niepan.html\" class=\"keylink\" target=\"_blank\">涅盘</a></p><p>永离怖畏处非是财宝求</p><p>假王威势力投岩赴焰火</p><p>严切寒冬月冻冰儭其体</p><p>盛夏郁蒸时五热以炙身</p><p>编椽及棘刺寝卧于其上</p><p>越山渡大海祀火而咒说</p><p>如是苦行等不能得涅盘</p><p>唯有修禅智戒闻及专精</p><p>如此<a href=\"/remen/fashi.html\" class=\"keylink\" target=\"_blank\">法事</a>等为何从而获</p><p>必因善知识然后能具得</p><p>(二四)</p><p>复次若人为恶应堕<a href=\"/remen/diyu.html\" class=\"keylink\" target=\"_blank\">地狱</a>。遇善知识能灭其罪得生人天。我昔曾闻。有婆迦利人至中<a href=\"/remen/tianzhu.html\" class=\"keylink\" target=\"_blank\">天竺</a>。时天竺国王即用彼人为聚落主。时聚落中多诸婆罗门有亲近者。为聚落主说罗摩延书。又婆罗他书说。阵战死者命终生天。投火死者亦生天上。又说天上种种快乐。辞章巧妙。而作是说。使聚落主心意骇动谓必有是。即作火坑。聚香薪[卄/积]作婆罗门会。诸人云集来至会所。时聚落主将欲投火。此聚落主与一释种比丘先共相识。尔时比丘来至其家。见聚落主。于其家中种种庄严。比丘问言。欲作何等。聚落主言。我欲生天。比丘问言。汝云何去。寻即答言。我投火坑便得生天。比丘问言。汝颇知天道不。答言不知。比丘问言。汝若不知云何得去。汝今行时。从一聚落至一聚落。尚须引导而知途路。况彼天上道路长远。忉利天上去此三百三十六万里。无人引导。何由能得至彼天上。若天上乐者。彼上座婆罗门。年既老大贫于财物。其妇又老面首丑恶。何所爱乐何不将去共向天上。时彼聚落主既闻语已。作是思惟。若投火坑得生天者。彼婆罗门应共我去。所以者何。彼婆罗门贫穷困苦无可爱恋。应当舍苦就彼天乐。若其不去徒作欺诳欲杀于我。作是念已即便前捉上座婆罗门手。欲共投火俱向天上。时婆罗门挌不肯去。何以故。婆罗门等但为钱财来至会所。时聚落主见婆罗门不欲入火。即说偈言</p><p>如所闻上天众乐不可计</p><p>触物生贪着视东而忘西</p><p>计其家所有一切众乐具</p><p>比方于天上犹若以芥子</p><p>以方于太山若其必少欲</p><p>而无贪著者我今观察汝</p><p>贪欲剧炽火若不用妇女</p><p>看守丑老妻而来至此会</p><p>贪求于钱财用供给其家</p><p>若爱恋其子不欲生天者</p><p>计彼生天力过足护汝子</p><p>若不知天道何故使我往</p><p>设知天道者何故格不去</p><p>云何喜教人欲使我投火</p><p>或贪我财物欲得分取用</p><p>云何无悲愍苦酷乃如是</p><p>或是先世怨必是大欺诳</p><p>与死作伴党劝令我生天</p><p>劝奖我令死强逼我入火</p><p>教人远家居修于苦行法</p><p>投渊及赴火自饿亦断食</p><p>观其教旨意欲令门断绝</p><p>斯诸婆罗门乐为杀害事</p><p>是故我舍离当入于佛法</p><p>佛法大慈悲终不伤害物</p><p>大火焚山野麋鹿皆避走</p><p>由其爱性命求觅清凉处</p><p>我今亦应尔归诚求救护</p><p>尔时比丘见婆迦利心已厌患诸婆罗门。于<a href=\"/remen/sanbao.html\" class=\"keylink\" target=\"_blank\">三宝</a>所深生信敬。赞言。善哉善哉。慧命。汝于今者始在天道。即说偈言</p><p>佛语至天道及以解脱道</p><p>此语决定至中间终无错</p><p>一切智说道广略之别相</p><p>无害实语等施及伏诸根</p><p>是道与天道斯非诸苦行</p><p>投渊赴火等之所能获得</p><p>此可作死缘非天解脱因</p><p>往古人寿长诸仙寿亦长</p><p>厌患此身故不欲久住世</p><p>先习诸<a href=\"/remen/chanding.html\" class=\"keylink\" target=\"_blank\">禅定</a>断于欲界结</p><p>自知舍是身必生于梵天</p><p>无由得丧命投渊而赴火</p><p>由此丧命故得生梵天中</p><p>禅定断结故而得生梵天</p><p>不由投岩火得生于天上</p><p>彼有同伴仙以天眼观察</p><p>此死生何处见生梵天中</p><p>先见投渊死谓以此生天</p><p>余者愚不见谓为投渊火</p><p>得生梵天上是故生倒见</p><p>诸余婆罗门愚痴无智能</p><p>不观修禅定断除诸结使</p><p>但睹投渊火谓得生天上</p><p>由是倒惑故遂生诸经论</p><p>愚者皆信受投渊而赴火</p><p>智人善观察舍弃而不为</p><p>修行诸善法以为天道因</p><p>投渊赴火等非是修善行</p><p>可得脱死缘亦非生天因</p><p>身心依佛法是名寂灭道</p><p>用是外道为无果徒受苦</p><p>钻水求醍醐虽劳永难得</p><p>(二五)</p><p>复次夫修施者当离八危。若积财宝危难甚多。智人修施是乃坚牢。我昔曾闻。有一国王谪罚商贾。而告之言。汝所有财悉疏示我。估客至家。思惟先来所施之物。施诸乞儿一餐之食。乃至并施鸟兽所有谷草。悉疏示王。王见是已问言。如此之事何故疏来。估客答言。王先约敕所有财物悉疏示我。我所有财疏牒者是。即说偈言</p><p>五家共有者今悉在家中</p><p>我今所牒者无有能侵夺</p><p>如此所牒者王贼及水火</p><p>皆所不能侵假设七日出</p><p>须弥及巨海一切悉融消</p><p>如此所施物不能烧一毫</p><p>钱财寄父母兄弟及姊妹</p><p>一切诸亲友悉皆有败失</p><p>唯有所施物终不可败衰</p><p>施为行宝藏世世恒随人</p><p>施为极亲友无有能坏者</p><p>贫穷之巨海极大可怖畏</p><p>施是坚牢船唯有惠施者</p><p>能得度<a href=\"/remen/bian.html\" class=\"keylink\" target=\"_blank\">彼岸</a>我知施果报</p><p>是故<a href=\"/remen/wuwei.html\" class=\"keylink\" target=\"_blank\">无畏</a>说所牒是我财</p><p>家中有财宝五家之所共</p><p>是故不敢牒言是我所有</p><p>王闻是语心生<a href=\"/remen/huanxi.html\" class=\"keylink\" target=\"_blank\">欢喜</a>。赞言善哉。汝是福胜人。我今不用汝所有物。如汝所说。施是汝财。余财悉共。尔时国王。即说偈言</p><p>若行惠施者自手而过与</p><p>应发欢喜心勿生悔恨想</p><p>是故未来世人天受快乐</p><p>所有资财物眼见己财宝</p><p>分散属诸家不能速疾施</p><p>无能侵夺者若人悭不施</p><p>终为他所夺现在恶名闻</p><p>来生多贫乏是为最愚痴</p><p>见他人屋宅及以众财宝</p><p>死后众家用毫厘不逐己</p><p>目睹如此事不能生厌恶</p><p>速疾舍财物财不五家共</p><p>唯有修惠施死时一切舍</p><p>无有随己者决定必舍离</p><p>然不得施报以见是事故</p><p>智者必应施二事俱名施</p><p>应当自施与檀越如大象</p><p>津腻香常流如是智檀越</p><p>功德利充满世人所赞叹</p><p>饶财悭不施为世所嗤笑</p><p>设复有财钱见乞方背去</p><p>虽复饶财宝名为贫衰患</p><p>施者虽贫穷常名有<a href=\"/remen/caifu.html\" class=\"keylink\" target=\"_blank\">财富</a></p><p>悭贪虽多财不脱贫衰患</p><p>檀越以水施洗除心贪垢</p><p>悭无善乐报趣于死径路</p><p>必坠深坑阱种种众宝物</p><p>象马与牛羊神逝气绝时</p><p>一切悉舍去<a href=\"/remen/linzhong.html\" class=\"keylink\" target=\"_blank\">临终</a>生苦恼</p><p>以是生眷恋怖畏大热恼</p><p>修施者临终欢乐无悔恨</p><p>悭嫉智者讥施者贫与富</p><p>恒常受快乐悭者如塜间</p><p>人皆避远离悭贪者虽存</p><p>其实同饿鬼施者有名称</p><p>一切所钦仰智者之所爱</p><p>命终生天上诸有爱己者</p><p>云何不修施施为善好伴</p><p>胜妙之资粮不用车马乘</p><p>一切众侍卫施为行宝藏</p><p>后世之津梁<a href=\"/remen/bushi.html\" class=\"keylink\" target=\"_blank\">布施</a>离众难</p><p>五家不能侵何有爱己者</p><p>而当不修施若施百千万</p><p>后身得少许尚应修布施</p><p>况少修惠施大获于<a href=\"/remen/fubao.html\" class=\"keylink\" target=\"_blank\">福报</a></p><p>是故有智者应当修布施</p><p>(二六)</p><p>复次若闻正说能解于缚。我昔曾闻。德叉尸罗国有罪之人闭僧坊中。于其夜中众僧<a href=\"/remen/shuofa.html\" class=\"keylink\" target=\"_blank\">说法</a>。其被闭者。来至僧中次坐听法。有一比丘说于生死逆顺之经。说言。佛告诸比丘。凡愚之人不闻法者不知色。不知色习。不知色味。不知色过患。不知色出要。不知色厌。一切<a href=\"/remen/zhongsheng.html\" class=\"keylink\" target=\"_blank\">众生</a>如实不知如是过患。若为色缚。是名真缚。何谓色缚。视见端正。是名色缚。为色缚者内尽被缚。而此色者于生死中不知其根。生死大河无济渡处。不知生死出要。于生死中被诸系缚。从此身缚乃至后身。时被闭者。闻说是法思惟其义。忆持不忘读诵通利。时王遣人解其系缚。所亲知识眷属将从。欣其得脱皆来问讯。时被缚者。即说偈言</p><p>汝见我缚解慰问生欢喜</p><p>凡夫愚痴者常缚未曾解</p><p>色缚于凡夫<a href=\"/remen/wuyin.html\" class=\"keylink\" target=\"_blank\">五阴</a>悉羁系</p><p>生能缚于物死缚亦复然</p><p>今身至后世未始不系缚</p><p><a href=\"/remen/lunhui.html\" class=\"keylink\" target=\"_blank\">轮回</a>羁缚中数数受生死</p><p>我从彼师所闻说如是言</p><p>此语我耳闻一切种智说</p><p>一切诸结使系缚于我心</p><p>如牛轭所缚我有如斯缚</p><p>于中未解脱云何汝等辈</p><p>言我从缚解汝等于我所</p><p>若实爱念者当为见启王</p><p>令我得<a href=\"/remen/chujia.html\" class=\"keylink\" target=\"_blank\">出家</a><a href=\"/remen/zhengjian.html\" class=\"keylink\" target=\"_blank\">正见</a>迹在前</p><p>寂灭之彼岸若获如是事</p><p>乃可名解脱若得出家者</p><p>便为是离缚真实得解脱</p><p>尔时眷属闻是语已。启白于王便得出家。既出家已精勤<a href=\"/remen/xiudao.html\" class=\"keylink\" target=\"_blank\">修道</a>得阿罗汉。而彼罪人闭系僧坊。以听法故尚得解脱。况故听法。是故行人于塔寺所宜往听法</p><p>(二七)</p><p>复次病苦笃时言教不行漫现强健。所可作事宜应速作。我昔曾闻。法王阿育身遇重患。得诸财物。尽用施僧。又从诸臣索种种宝。时诸臣等不肯复与。唯得半庵摩勒果欲以奉僧。便集臣相而告之言。即于今日谁为王者谁言教行。诸臣答言。唯有大王威德所领。遍阎浮提言教得行。王说偈言</p><p>汝称我为王教令得<a href=\"/remen/xingzhe.html\" class=\"keylink\" target=\"_blank\">行者</a></p><p>将顺于我意故作如是说</p><p>汝等作斯言悉皆是<a href=\"/remen/wangyu.html\" class=\"keylink\" target=\"_blank\">妄语</a></p><p>我言教已坏一切不自由</p><p>唯有此半果于中得<a href=\"/remen/zizai.html\" class=\"keylink\" target=\"_blank\">自在</a></p><p>富贵是凡鄙咄哉可呵责</p><p>譬如山顶河瀑疾不暂停</p><p>吾虽为人帝贫穷忽至我</p><p>贫穷世所畏速疾至我所</p><p>说是偈已。又复赞叹<a href=\"/remen/shizun.html\" class=\"keylink\" target=\"_blank\">世尊</a>所说真实不虚。复说偈言</p><p>富贵虽炽盛会必有衰灭</p><p>富贵人希乐衰灭世憎恶</p><p>此言不虚妄瞿昙之所说</p><p>我于往日时设有诸言教</p><p>心念而发言言必不坠落</p><p>鬼神奉承命遍于四海内</p><p>闻者咸受用无有违逆者</p><p>如河冲大山激水还回流</p><p>衰败如大山遮吾都不行</p><p>我昔有言教无敢有逆者</p><p>未曾有奸恶寇难见拒违</p><p>覆盖于大地无能违逆者</p><p>男女与大小无敢不敬从</p><p>设有违教者我悉能摧伏</p><p>诸有苦难者安慰救济之</p><p>病苦及贫穷无不疗治者</p><p>我今福德尽贫穷忽然至</p><p>困厄乃如斯我是阿育王</p><p>云何遭此苦如阿输伽树</p><p>斫根令断绝花叶及枝茎</p><p>一切皆萎干我今亦如是</p><p>富贵幻化不得久停。顾见傍医而作是言。咄可恶贱富贵暂有。犹如电光。如焰速灭又如象耳动摇不停。亦如蛇舌鼓动不息。又如朝露见日则干。曾从他闻说如是偈</p><p>富贵利难止轻躁不暂停</p><p>智者应善知无得憍放逸</p><p>此身及后世宜当求自利</p><p>若得富贵者虽复悭守护</p><p>百方皆毁败富贵犹在行</p><p>如蛇行不直若善观察者</p><p>于其强健时宜速作福德</p><p>若复遭病苦心应当修福</p><p>不必在形骸其家亲属等</p><p>若知必死者己虽有财物</p><p>不得自在施安利获钱财</p><p>值遇<a href=\"/remen/futian.html\" class=\"keylink\" target=\"_blank\">福田</a>处便可速施与</p><p>若于身强健及己病苦时</p><p>宜常修布施等无有别异</p><p>然此诸财物唯有过患耳</p><p>若当临死时亲戚及妇儿</p><p>虽是己财物若欲用惠施</p><p>护遮不肯与危惙在须臾</p><p>所愿不自由</p><p>尔时阿育王。剃发时过着垢腻衣。参差不整羸瘦战悼喘息粗上。向于如来涅盘方所。自力合掌忆佛功德。涕泪交流。而说偈言</p><p>今合掌向佛是我最后时</p><p>佛说三不坚贸易于坚法</p><p>我今合指掌用易坚牢法</p><p>如似融石山求取于真金</p><p>不坚财物中日夜取坚法</p><p>我今余福利持用奉最上</p><p>今我此福业不求帝释处</p><p>及与梵果报况复阎浮王</p><p>以此布施果及恭敬信向</p><p>愿得心自在无能割截者</p><p>得圣净无垢永离众苦患</p><p>阿输伽王以半庵摩勒舍施众僧。唤一亲近而语之言。汝颇忆我先畜养不。取我今者最后之教。持此半果奉鸡头末寺众僧。称我名字。阿输伽王最后<a href=\"/remen/dl.html\" class=\"keylink\" target=\"_blank\">顶礼</a>比丘僧足。如我辞曰。于阎浮提得自在者。果报衰败失自在力。唯于半果而得自在。愿僧怜愍受我最后半果之供。令我来世得报广大。愿余人等莫令如我于最后时不得自在。尔时侍人即奉王命。赍此半果诣僧坊中。集一切僧礼僧足已。叉手合掌白众僧言。阿输伽王礼众僧足。作是语已。涕泣盈目哽噎气塞。持此半果示众僧已。即说偈言</p><p>一盖覆天地率土言教行</p><p>譬如日中时遍炙于大地</p><p>福业既已消崩落忽来至</p><p>为业所欺弄败坏失荣贵</p><p>如日临欲没<a href=\"/remen/xinxing1.html\" class=\"keylink\" target=\"_blank\">信心</a>致礼敬</p><p>又以此半果用奉施众僧</p><p>以表<a href=\"/remen/wuchang.html\" class=\"keylink\" target=\"_blank\">无常</a>相示豪贵迁动</p><p>尔时诸上座闻是偈已。惨恻不乐生悲愍心。受其半果以示大众。而作是言。我等今可生厌离心。佛婆伽婆。于修多罗作如是说。见他衰患。应当深心生于厌离。诸有心者见如此事。谁不怜愍生厌患心。即说偈言</p><p>勇猛能施者诸王中最胜</p><p>牟梨中大象名曰阿输伽</p><p>富有阎浮提一切皆自由</p><p>今为诸群臣遮制不自从</p><p>一切皆制止唯半庵摩勒</p><p>于此得自在用施于众僧</p><p>富有极广大一切得自在</p><p>生于自高心今日安所在</p><p>凡愚应观此速疾改易心</p><p>富利都败失唯有此半果</p><p>令诸比丘僧皆生厌患心</p><p>时僧上座言。末此半果着僧羹中。而作是言。大檀越阿育王最后<a href=\"/remen/gongyang.html\" class=\"keylink\" target=\"_blank\">供养</a>。何故说此一切财富悉不坚牢。以是之故。佛婆伽婆说。不坚之财易于坚财。不坚之身易于坚身。不坚之命易于坚命。檀越。应生欢喜。以不坚之财随逐于己至于后世。宜常修施莫使断绝</p><p>(二八)</p><p>复次凡愚之人。若有轻毁于彼贤人。贤人终不生于瞋恚。得他毁骂生随顺语。我昔曾闻。有一人于其家中施设客会。多作花鬘以与众会。众人得鬘皆戴顶上。有一贤者极为贫悴诣客会中。次得花鬘不着头上以置傍边。众人皆言。此人贫穷欲卖此鬘。是以不着。时优婆塞闻是语已。答言实尔。我若卖时。极得贵价。然后当与。即说偈言</p><p>如昔日须鬘本曾卖一花</p><p>九十一劫中天上受快乐</p><p>今日最后身得于涅盘乐</p><p>如似放牛女以臭恶草花</p><p>众人所不喜女人卖此花</p><p>得生忉利天如彼女所卖</p><p>我今欲向佛亦欲卖此花</p><p>能发如是心希有极难值</p><p>如此卖花者<a href=\"/remen/sanjie.html\" class=\"keylink\" target=\"_blank\">三界</a>中无比</p><p>尔时诸人问优婆塞。谁能少施获大福报时优婆塞语众人言。今当为汝说善坚法。花鬘萎干便即弃舍佛舍王位如弃萎花。即说偈言</p><p>佛舍转轮位如弃萎花鬘</p><p>七觉严其心清净无垢秽</p><p>庄严悉已备安用是花为</p><p>但我专精心以鬘施佛塔</p><p>今我卖上佛世间无伦匹</p><p>如是法商主终无贫穷时</p><p>此卖最为胜名称有功德</p><p>我今持此花欲以供养塔</p><p>(二九)</p><p>复次譬如幻师以此阴身作种种戏。能令智者见即解悟。我昔曾闻。有一幻师有信乐心至昼暗山。为僧设食供养已讫。幻尸陀罗木作一女人端正奇特。于大众前抱捉此女。而呜唼之共为欲事。时诸比丘见此事已咸皆嫌忿。而作是言。此无惭人所为鄙亵。知其如是不受其供。时彼幻师既行欲已。闻诸比丘讥呵嫌责。即便以刀斫刺是女。分解支节挑目截鼻。种种苦毒而杀此女。诸比丘等又见此事倍复嫌忿。我等若当知汝如是宁饮毒药不受其供。时彼幻师而作是言。尔众比丘见我行欲便致瞋忿。见我断欲杀彼女人复致嫌责。我当云何奉事众僧。时诸比丘见其如是。纷纭称说扰动不安。尔时幻师即捉尸陀罗木用示众僧。合掌白言。我向所作即是此木。于彼木中有何欲杀。我欲安于众僧身故设是饮食。欲令众僧心得安故为此幻耳。愿诸比丘听我所说。岂可不闻。佛于修多罗中说一切法犹如幻化。我今为欲成彼语故。故作斯幻。如斯幻身无寿无命。识之幻师运转机关。令其视眴俯仰顾眄。行步进止或语或笑。以此事故深知此身真实<a href=\"/remen/wuwo.html\" class=\"keylink\" target=\"_blank\">无我</a>。即说偈言</p><p>先观彼相貌想象起倒惑</p><p>横生女情想入于欲网罥</p><p>深实观察者知身都无我</p><p>如彼善幻师以木为女人</p><p>意行于颠倒愚谓为众生</p><p>于此幻伪中妄起男女想</p><p>智者善观察阴界及诸入</p><p>缘假成众生分分各别异</p><p>和合众分故能作于诸业</p><p>诸行无男女亦无有<a href=\"/remen/shouming.html\" class=\"keylink\" target=\"_blank\">寿命</a></p><p><a href=\"/remen/seyu.html\" class=\"keylink\" target=\"_blank\">色欲</a>及细滑威仪并处所</p><p>如此四种欲回转婴愚心</p><p>一切智亦说幻伪欺世间</p><p>如彼幻网中化作诸色像</p><p>生死网亦然现五道差别</p><p>忧喜与瞋忿愁恼及斗诤</p><p>如彼众扰乱犹如鬼遍身</p><p>心起诸作业同彼鬼无异</p><p>从心起于风因风造作业</p><p>众生见造业种种诸色像</p><p>于此业行中起威仪形色</p><p>不解其容止便横计我想</p><p>此身名机关脂髓皮肉发</p><p>三十六物等和合以为身</p><p>愚者计众生而实无宰主</p><p>但以风力故俯仰而屈伸</p><p>以依于心故则能起五识</p><p>然此<a href=\"/remen/xinshi.html%09\" class=\"keylink\" target=\"_blank\">心识</a>者念念皆迁灭</p><p>愚者起痴觉计此身有我</p><p>口业若干种身业亦复然</p><p>言笑及威仪皆如幻所作</p><p>此中无有我用离宰主故</p><p>而斯虚伪法无寿无知见</p><p>妄起于想象陷没诸凡夫</p><p>如彼幻师所说之事真实无异。时诸比丘闻其说已皆得见谛。是故当知诸法如幻。能知是者。则便能断诸行之源</p><p>(三○)</p><p>复次施戒及论其事浅近。善根熟者能乐深法。我昔曾闻。有阿育王初得信心数请众僧。入宫供养日日听法。施张帐幕遮诸妇女而使听法。时说法比丘以诸妇女多着世乐。但为赞叹施戒之法。有一妓女宿根淳熟。不避王法分受其罪。即便拨幕到比丘所。白比丘言。佛所说者唯有施戒更有余耶。比丘答言。姊妹。我意不谓乃有如是利根之人。故作此说。若欲听者当更为汝说诸深法。告女人言。佛说一切世间所未闻法。所谓<a href=\"/remen/sidi.html\" class=\"keylink\" target=\"_blank\">四谛</a>。即为女人分别说之。女人闻已得须陀洹道。尔时女人作如是言。虽违王法得大义利。即说偈言</p><p>闻说四<a href=\"/remen/zhendi.html\" class=\"keylink\" target=\"_blank\">真谛</a><a href=\"/remen/fayan.html\" class=\"keylink\" target=\"_blank\">法眼</a>净无垢</p><p>以此危脆命贸佛法坚命</p><p>假设于人王今来害我者</p><p>我以得慧命终无悔恨心</p><p>时诸宫人见此妓女干冒王法。心怀战惧恐同其罪。时此妓女见是事已。手自执刀到于王前。五体投地伏罪请死。复说渴言</p><p>王制极严峻无敢违犯者</p><p>我为听法故冒犯分受死</p><p>我今渴于法冒突至僧所</p><p>如春热渴牛求水不避杖</p><p>突入清流中饮足乃还归</p><p>大王应当知佛法难闻值</p><p>譬如优昙花难可得值遇</p><p>三界大真济所说诸妙法</p><p>我得闻斯说云何不欣乐</p><p>其所说法者乃实是灯炬</p><p>灭结大鼓声<a href=\"/remen/tianren.html\" class=\"keylink\" target=\"_blank\">天人</a>之桥津</p><p>又闻解脱铃欢喜娱乐音</p><p>菩萨于昔日苦行勤求法</p><p>投岩及割肉以求无上道</p><p>既得为人说甚难可值遇</p><p>我得值斯法云何不听受</p><p>此身如聚沫芭蕉及泡焰</p><p>四大蛇缠扰今斯法施会</p><p>难可得闻值何惜鄙秽身</p><p>而当不听法而此危幻身</p><p>虽复能进止顾视诸威仪</p><p>来去及坐卧看示及语言</p><p>实非是众生而作众生想</p><p>种种诸威仪一切皆如幻</p><p>不久当散毁舍弃于冢间</p><p>尸骸同木石乌鸟所残食</p><p>雨渍令腐败犹泥人毁坏</p><p>尔时彼王闻斯偈已而告之言。汝能至意听如是法。今证何事。妓女即说偈言</p><p>今不覆藏时我宜当实说</p><p>已证须陀洹应发欢喜心</p><p>至心而善听我今自见法</p><p>终不随他信心无有疑网</p><p>已闭三恶趣生死作边际</p><p>我已离有狱于六十二见</p><p>牢缚今已解不久当远离</p><p>趣向<a href=\"/remen/ganlu.html\" class=\"keylink\" target=\"_blank\">甘露</a>城十力坊所道</p><p>阴界及诸入我悉如是见</p><p>观身如蛇箧阴如拔刀贼</p><p>欲如怨诈亲诸根如空聚</p><p>六尘破村贼陷下之爱河</p><p>已悟如斯事求彼安隐处</p><p>王闻是已于佛法中倍生敬心。而作是言。呜呼佛法。大力世尊厌生死道。呜呼佛法。有信向者皆得解脱。何以知之。女人浅智尚能解悟。过六师故。我今向阿耨多罗调御丈夫坊处生归依心。南无救一切众生大悲者开甘露法。男女长幼等同修行。即说偈言</p><p>若谓女人解名为浅近者</p><p>诸余深智人敬尚方能悟</p><p>如是甚深义为智所敬者</p><p>乃是牟尼尊最胜正导说</p><p>所说之妙法闻者极欣乐</p><p>专念而摄心能令不放逸</p><p>所说不为论亦不为摧灭</p><p>外道诸语论一切自破坏</p><p>不曾自称誉名闻遍世间</p><p>虽说实功德不名自称誉</p><p>威德虽炽盛湛然具寂灭</p><p>既具一切智不恃而自高</p><p>所作虽勇健而复善调顺</p><p>解脱诸矜高然复不鄙劣</p><p>说法久流布无能讥呵者</p><p>无害者所说种种多差别</p><p>然诸一切人无能说其过</p><p>言说虽丰广无有厌患者</p><p>所说虽同俗而理出世间</p><p>善逝之所说文字世流布</p><p>然常未曾有化度恒新异</p><p>如是妙言论无不合掌礼</p><p>谁不赞世尊善论大师子</p><p>譬如春夏时阴晴皆益物</p><p>佛语亦如是多种利众生</p><p>能去众人疑对治善宣释</p><p>能令离三有显示安隐处</p><p>亦能令众生或喜或惊怖</p><p>亦能令称适亦能使悲感</p><p>亦能得利悦灭结所说法</p><p>真实是神变应说者必说</p><p>不惜人情意所说虽刚粗</p><p>然不违<a href=\"/remen/faxiang.html\" class=\"keylink\" target=\"_blank\">法相</a>最胜智能者</p><p>如似大海水初中及边际</p><p>等同于一味佛法亦如是</p><p>初中后皆善听之悉清净</p><p>明智听彼语勇捍意满足</p><p>听闻此语已不乐外典籍</p><p>言辞悉具足才辩甚美妙</p><p>亦不自矜高所说不怯弱</p><p>一切中最胜显著义具足</p><p>实是一切智外道体义少</p><p>以智庄严辞言辞极美妙</p><p>然无有义味谄伪邪媚说</p><p>世间大愚暗执汝之法炬</p><p>入于真谛处如入己舍宅</p><p>善逝诸<a href=\"/remen/dizi.html\" class=\"keylink\" target=\"_blank\">弟子</a>我能得拥护</p><p>诸大弟子等善调伏诸根</p><p>彼所说弟子我今言深信</p><p>于诸大众前称宣说是语</p><p>从今日已去听诸释子等</p><p>经常入我宫从今日体信</p><p><a href=\"/remen/shamen.html\" class=\"keylink\" target=\"_blank\">沙门</a>释子等自恣听入宫</p><p>能以甘露法满足女人心</p><p>女心既寂静趣于解脱处</p><p>是故常应听甚深四谛义</p></div>"
},{
    "title": "大庄严论经 第六卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第六卷</p><p>马鸣菩萨造</p><p>后秦<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(三一)</p><p>复次有实<a href=\"/remen/gongde.html\" class=\"keylink\" target=\"_blank\">功德</a>堪受<a href=\"/remen/gongyang.html\" class=\"keylink\" target=\"_blank\">供养</a>。无实功德不堪受人<a href=\"/remen/xinxing1.html\" class=\"keylink\" target=\"_blank\">信心</a>供养。我昔曾闻。拘沙种中有王名真檀迦腻咤。讨东<a href=\"/remen/tianzhu.html\" class=\"keylink\" target=\"_blank\">天竺</a>。既平定已威势赫振福利具足。还向本国。于其中路有平博处。于中止宿。尔时彼王心所爱乐。唯以<a href=\"/remen/fofa.html\" class=\"keylink\" target=\"_blank\">佛法</a>而为璎珞。即在息处遥见一塔以为佛塔。侍从千人往诣塔所。去塔不远下马步进。着宝天冠严饰其首。既到塔所归命<a href=\"/remen/dl.html\" class=\"keylink\" target=\"_blank\">顶礼</a>。说是偈言</p><p>离欲诸结障具足一切智</p><p>于诸仙圣中最上无伦匹</p><p>能为诸<a href=\"/remen/zhongsheng.html\" class=\"keylink\" target=\"_blank\">众生</a>作不请亲友</p><p>名称世普闻<a href=\"/remen/sanjie.html\" class=\"keylink\" target=\"_blank\">三界</a>所尊重</p><p>弃舍于三有如来所<a href=\"/remen/shuofa.html\" class=\"keylink\" target=\"_blank\">说法</a></p><p>诸论中最上摧灭诸邪论</p><p>我今归命礼真实阿罗汉</p><p>尔时彼王。以念如来功德之故稽首敬礼。当作礼时塔即碎坏。犹如暴风之所吹散。尔时彼王见是事已甚大惊疑。而作是言。今者此塔无触近者。云何卒尔无事散坏。如斯变异必有<a href=\"/remen/yinyuan1.html\" class=\"keylink\" target=\"_blank\">因缘</a>即说偈言</p><p>帝释长寿天如是尊重者</p><p>合掌<a href=\"/remen/lifo.html\" class=\"keylink\" target=\"_blank\">礼佛</a>塔都无有异相</p><p>十力大威德尊重高胜人</p><p>大梵来敬礼佛亦无异相</p><p>我身轻于彼不应以我坏</p><p>为是咒术力厌道之所作</p><p>王说偈已。以塔碎坏心犹惊怖。而作是言。愿此变异莫作灾患。当为吉祥令诸众生皆得安隐。我从昔来五体投地礼百千塔。未曾亏损一尘堕落。今者何故变异如是。如斯之相我未曾见。即说偈言</p><p>为天阿修罗而共大战斗</p><p>为是国欲坏我命将不尽</p><p>将非有怨敌欲毁于我国</p><p>非谷贵刀兵不有疾疫耶</p><p>非一切<a href=\"/remen/shijian.html\" class=\"keylink\" target=\"_blank\">世间</a>欲有灾患耶</p><p>此极是恶相将非法欲灭</p><p>尔时近塔村人见王疑怪。即便向王作如是言。大王。当知此非佛塔。即说偈言</p><p>尼揵甚愚痴邪见烧其意</p><p>斯即是彼塔王作<a href=\"/remen/foxin.html\" class=\"keylink\" target=\"_blank\">佛心</a>礼</p><p>此塔德力薄又复无<a href=\"/remen/sheli.html\" class=\"keylink\" target=\"_blank\">舍利</a></p><p>不堪受王敬是故今碎坏</p><p>伽腻咤王倍于佛法生信敬心。身毛皆竖悲喜雨泪。而说偈言</p><p>此事实应尔我以佛想礼</p><p>此塔必散坏龙象所载重</p><p>非驴之所堪佛说三种人</p><p>应为起塔庙释迦牛王尊</p><p>正应为作塔尼揵邪道灭</p><p>不应受是供不净尼揵子</p><p>不应受我礼此塔崩坏时</p><p>出于大音声喻如多子塔</p><p>佛往<a href=\"/remen/jiaye.html\" class=\"keylink\" target=\"_blank\">迦叶</a>所迦叶礼佛足</p><p>是我婆伽婆是我佛<a href=\"/remen/shizun.html\" class=\"keylink\" target=\"_blank\">世尊</a></p><p>佛告迦叶曰若非阿罗汉</p><p>而受汝礼者头破作七分</p><p>我今因此塔验佛语真实</p><p>如此木石无有<a href=\"/remen/xinshi.html%09\" class=\"keylink\" target=\"_blank\">心识</a>。而为尼揵作明证。验知非一切智。王见是已于大众前<a href=\"/remen/huanxi.html\" class=\"keylink\" target=\"_blank\">欢喜</a>踊跃。倍生信心。容颜怡悦。而作是言。南无婆伽婆。一切所尊<a href=\"/remen/jietuo.html\" class=\"keylink\" target=\"_blank\">解脱</a>之师。释迦牟尼佛师子吼言。此法之外。更无<a href=\"/remen/shamen.html\" class=\"keylink\" target=\"_blank\">沙门</a>及<a href=\"/remen/poluomen.html\" class=\"keylink\" target=\"_blank\">婆罗门</a>。佛语真实无有错谬。诸有众生一足二足无足多足。有色无色有想无想乃至非想非非想。于此众中唯有如来最为尊胜。举要言之。佛所说者今日皆现。一切外道不如草芥。况复尼揵师富兰那迦叶。即说偈言</p><p>我是人中王不堪受我礼</p><p>况复转轮王阿修罗王等</p><p>此塔于今日如为大象王</p><p>牙足之威力摧破令碎坏</p><p>身具四种结故名尼揵陀</p><p>犹如大热时能除彼热者</p><p>名为尼陀伽如来佛世尊</p><p>能断一切结真是尼陀伽</p><p>以是于今者尼揵诸<a href=\"/remen/dizi.html\" class=\"keylink\" target=\"_blank\">弟子</a></p><p>及诸余<a href=\"/remen/tianren.html\" class=\"keylink\" target=\"_blank\">天人</a>皆应供养佛</p><p>佛种族智能名称甚广大</p><p>如此之塔庙天人阿修罗</p><p>若其礼敬时无有倾动相</p><p>犹如蚊子翅扇于须弥山</p><p>虽尽其势力不能令动摇</p><p>是故若人欲得福德。宣应礼<a href=\"/remen/baifo.html\" class=\"keylink\" target=\"_blank\">拜佛</a>之塔庙</p><p>(三二)</p><p>复次若人学问。虽复毁行。以学问力寻能得道。以是义故应勤学问。我昔曾闻。有一多闻<a href=\"/remen/biqiu.html\" class=\"keylink\" target=\"_blank\">比丘</a>住阿练若处。时有寡妇数数往来此比丘所听其说法。于时学问比丘于此寡妇心生染着。以染着故所有善法渐渐劣弱。为凡夫心结使所使。与此妇女共为言要。妇女言。汝今若能罢道<a href=\"/remen/huansu.html\" class=\"keylink\" target=\"_blank\">还俗</a>。我当相从。彼时比丘即便罢道。既罢道已不能堪任世间苦恼。身体羸瘦不解生业。未知少作而大得财。即自思惟。我于今者作何方计得<a href=\"/remen/shenghuo.html\" class=\"keylink\" target=\"_blank\">生活</a>耶。复作是念。唯客杀羊用功极轻兼得多利。作是念已求觅是处。以凡夫心易朽败故造作斯业。遂与屠儿共为亲友。于卖肉时有一相识乞食道人。于道路上偶值得见。见已便识头发蓬乱。着青色衣身上有血。犹如阎罗罗剎。所执肉称悉为血污。见其称肉欲卖与人。比丘见已即长叹息作是思惟。佛语真实凡夫之心轻躁不停。极易回转。先见此人勤修学问护持禁戒。何意今日忽为斯事。作是念已。即说偈言</p><p>汝若不调马放逸造众恶</p><p>云何离惭愧舍弃调伏法</p><p>威仪及进止为人所乐见</p><p>飞鸟及走兽睹之不惊畏</p><p>行恐伤蚁子慈哀怜众生</p><p>如是悲愍心今为安所在</p><p>凡夫之人其心不定。正可名为沙门婆罗门数。是故如来不说标相。若得见谛真实。是名为沙门及婆罗门。复说偈言</p><p>勇捍而自称谓己真沙门</p><p>为此不调心忽作斯大恶</p><p>说是偈已。寻即思惟。我于今者作何方便令其开悟。如佛言曰。若教人时先当令其于四不坏生清净信。此四不坏能令众生得见<a href=\"/remen/sidi.html\" class=\"keylink\" target=\"_blank\">四谛</a>。今当为说作业根本。作是念已而语之言。汝于今者极善称量。时卖肉者作是念言。此比丘既不买肉。何故语我极善称量。作是念已。即说偈言</p><p>此必有悲愍而来见济拔</p><p>如斯之比丘久离市易法</p><p>见吾为恶业故来欲救度</p><p>实是贤<a href=\"/remen/shengren.html\" class=\"keylink\" target=\"_blank\">圣人</a>为我作利益</p><p>说是偈已。寻忆昔者为比丘时造作诸行。念先所诵经名曰。苦聚欲过欲味。思忆此已。即以肉称远投于地。于<a href=\"/remen/shengsi.html\" class=\"keylink\" target=\"_blank\">生死</a>中深生厌患。语彼比丘大德。大德而说偈言</p><p>欲味及欲过何者为最多</p><p>我以惭愧鞙捉持智能秤</p><p>思量如此事心已得通达</p><p>不见其有利纯睹欲衰患</p><p>以是故我今宜应舍离欲</p><p>往诣于僧坊复还求<a href=\"/remen/chujia.html\" class=\"keylink\" target=\"_blank\">出家</a></p><p>我今为欲作身苦极下贱</p><p>虽是现在身即如堕恶道</p><p>我昔出家时滤水而后饮</p><p>悲愍护他命无有伤害心</p><p>今日如恶鬼食人精血者</p><p>我今乐杀害习而不能舍</p><p>善哉佛所说亲近于欲者</p><p>无恶而不造我今为欲使</p><p>衰苦乃至此一切种智说</p><p>四谛我未证从今日已去</p><p>终不更放逸十力尊所说</p><p>前为放逸者后止更不作</p><p>如月离云翳明照于世间</p><p>是故我今当专心持禁戒</p><p>设头上火然衣服亦焚烧</p><p>我当坚<a href=\"/remen/jingjin.html\" class=\"keylink\" target=\"_blank\">精进</a><a href=\"/remen/xiuxing.html\" class=\"keylink\" target=\"_blank\">修行</a>调顺法</p><p>断难伏结使必令得寂灭</p><p>假毁绝筋脉形体皆枯干</p><p>不见四谛者我终不休息</p><p>先灭结使怨得胜报施恩</p><p>尔时比丘知其心念。彼智能火方始欲然。即说偈言</p><p>汝今若出家必应得解脱</p><p>迦梨与僧钳及以质多罗</p><p>如此等比丘皆七返罢道</p><p>后复还出家获得阿罗汉</p><p>十力世尊戒汝亦不毁犯</p><p>汝不起邪见汝有多闻智</p><p>生于厌离善修习寂静乐</p><p>汝有多闻灯结使风所灭</p><p>汝还修多闻必至<a href=\"/remen/wuwei.html\" class=\"keylink\" target=\"_blank\">无畏</a>方</p><p>为结之所漂当依修<a href=\"/remen/dingli.html\" class=\"keylink\" target=\"_blank\">定力</a></p><p><a href=\"/foxue/changshi/153408.html\" class=\"keylink\" target=\"_blank\">修定</a>得胜力明了见结使</p><p>由汝常修集故乐出家法</p><p>心近善功德为结使所坏</p><p>修集于正道是意捉结使</p><p>如象绝羁靽自恣随意去</p><p>时罢道比丘即舍恶业。出家精勤得阿罗汉果</p><p>(三三)</p><p>复次若欲庄严无过善业。是故应当勤修诸善。我昔曾闻。有一田夫聪明黠慧。与诸徒伴共来入城。时见一人容貌端正庄严衣服。种种璎珞服乘严丽。多将侍从。悉皆严饰瑰玮可观。彼聪明者语诸行伴。不好不好。同伴语言。如此之人威德端正。深可爱敬有何不好。聪明者言。我自不好亦不以彼用为不好。由我前身不造功德。致使今者受此贱身。无有威势人所不敬。若先修福。岂当不及如此人者。是故我今应勤修善。必使将来有胜于彼。即说偈言</p><p>彼舍于放逸修善获福利</p><p>我由放逸故不修功德业</p><p>是以今贫贱下劣无威势</p><p>我今自愧责故自称不好</p><p>我今自观察穷贱极可愍</p><p>结使所欺诳放逸之所坏</p><p>自从今以后勤修施戒定</p><p>必使将来生种姓好眷属</p><p>端正有威德<a href=\"/remen/caifu.html\" class=\"keylink\" target=\"_blank\">财富</a>多侍从</p><p>众事不可嫌为世所尊敬</p><p>莫如今日身自悔无所及</p><p>恶心为我怨欺我致贫贱</p><p>心能自悔责修善得快乐</p><p>设造恶业时众善都不生</p><p>制心修善者荣乐无不具</p><p>世间语不虚<a href=\"/remen/shane.html\" class=\"keylink\" target=\"_blank\">善恶</a>报差别</p><p>佛说八正道能至于<a href=\"/remen/niepan.html\" class=\"keylink\" target=\"_blank\">涅盘</a></p><p>若心着财利富贵及荣胜</p><p>求于后有者不免衰老患</p><p>我当勤精专趣向无畏方</p><p>譬如醉画师画作诸形像</p><p>醒已觉其恶除灭作胜者</p><p>先世愚痴故造作今恶身</p><p>今当灭恶业将来求胜报</p><p>见恶<a href=\"/remen/guobao.html\" class=\"keylink\" target=\"_blank\">果报</a>已智者深自责</p><p>(三四)</p><p>复次若闻善说应当思惟必得义利。是故智者常应听受善妙之法。我昔曾闻。舍卫国中佛与阿难旷野中行。于一田畔见有伏藏。佛告阿难。是大毒蛇。阿难白佛。是恶毒蛇。尔时田中有一耕人。闻佛阿难说有毒蛇。作是念言。我当视之。沙门以何为恶毒蛇。即往其所见真金聚。而作是言。沙门所言是毒蛇者。乃是好金。即取此金。还置家中。其人先贫衣食不供。以得金故转得富饶。衣食自恣。王家策伺怪其卒富。而纠举之系在狱中。先所得金既已用尽。犹不得免。将加刑戮。其人唱言。毒蛇阿难。恶毒蛇世尊。傍人闻之。以状白王。王唤彼人而问之曰。何故唱言。毒蛇阿难。恶毒蛇世尊。其人白王。我于往日在田耕种。闻佛阿难说言毒蛇。是恶毒蛇。我于今者。方乃悟解实是毒蛇。即说偈言</p><p>诸佛语无二说为大毒蛇</p><p>阿难白世尊实是恶毒蛇</p><p>恶毒蛇势力我今始证知</p><p>于佛世尊所倍增信敬心</p><p>我今临危难是故称佛语</p><p>毒蛇之所螫正及于一身</p><p>亲戚及妻子奴婢僮仆等</p><p>一切悉无有而受苦恼者</p><p>财宝毒蛇螫尽及家眷属</p><p>我今于财宝及与亲戚等</p><p>视如恶毒蛇瞋恚发作时</p><p>智者宜速离如舍恶毒蛇</p><p>应速求出家行诣于山林</p><p>谁有智能者见闻如此事</p><p>而当着财宝封惑迷其心</p><p>我谓得大利而反获衰恼</p><p>王闻偈已深知是人于佛语中生信解心。即说偈言</p><p>汝今能信敬悲愍之大仙</p><p>所说语真实未曾有二言</p><p>先所伏藏财尽以用还汝</p><p>更复以财宝而以供养汝</p><p>能敬信调御善逝实语故</p><p>大梵之所信拔梨阿修罗</p><p>天王及帝释我等与诸王</p><p>城中诸豪族婆罗门剎利</p><p>尊胜智见人无不信敬者</p><p>能同我信故现得于花报</p><p>今信最信处应获第一果</p><p>(三五)</p><p>复次诸欲求利者。或得或不得。有真<a href=\"/remen/shanxin.html\" class=\"keylink\" target=\"_blank\">善心</a>者不求自得利实。无真善心者为得贪利故。应作真善心。我昔曾闻。有一国王。时辅相子其父早丧。其子幼稚未任绍继。钱财已尽。无人通致可得见王。穷苦自活。遂渐长大有辅相才。理民断事一切善知。年向成立盛壮之时。形体姝大勇猛大力才艺备具。作是思惟。我今贫穷当何所作。又复不能作诸贱业。今我无福。所有才艺不得施行。复不生于下贱之家。又闻他说是偈言</p><p>业来变化我穷困乃如是</p><p>父母之家业今无施用处</p><p>下贱所作业非我所宜作</p><p>若我无福业应生下贱家</p><p>生处虽复贵困苦乃如是</p><p>贱业极易知然我所不能</p><p>当作私窃业使人都不知</p><p>正有作贼业覆隐人不觉</p><p>腰系二箭筒并持钢利剑</p><p>缚[跳-兆+专]手秉弓种种自庄严</p><p>喻如师子儿都无有所畏</p><p>说是偈已作是思惟。设劫余处或令他贫。我当劫王。作是念已。至王宫中诣王卧处。王觉有贼怖不敢语。持王衣服并诸璎珞取安一处。时王头边有一器。水边复有灰。饥渴所逼。谓灰是糗和水而饮。饮已饱满。乃知是灰。即自思惟。灰犹可食况其余物。我宁食草何用作贼。先父以来不为此业。即弃诸物还来归家。王见空出。叹言善哉。即唤其人而语之言。汝今何故既取此物。还置于地。而便空去。白言。大王。听我所说。即说偈言</p><p>何故作非理以为饥渴故</p><p>灰水止饥渴是故息贼心</p><p>今知是饥渴易可得止息</p><p>我饮灰水已掷器着地中</p><p>惭愧生悔恨不复更造恶</p><p>大王应当知我非凡庶人</p><p>乃是辅相子由家穷困故</p><p>故来至王宫造作非<a href=\"/remen/fashi.html\" class=\"keylink\" target=\"_blank\">法事</a></p><p>从今日已去常欲饮灰水</p><p>食草而自活不为偷盗业</p><p>我家昔先人自有家礼教</p><p>宁当自灭身不毁旧法训</p><p>王见此事叹未曾有。称种姓子真实不虚。虽有[亿-音+(夫*夫)]过寻能改悔。即说偈言</p><p>贫穷坏志耐并弃于惭愧</p><p>凡下鄙恶人速疾造恶业</p><p>以己家法钩能制非法象</p><p>汝能自抑心不违家教法</p><p>能有是贤行还袭汝父处</p><p>汝今除痴心能作难有事</p><p>我今极欢喜用汝为辅相</p><p>不须覆观察我已见汝行</p><p>心坚志勇健兼复有智能</p><p>我今自见知斯事实难有</p><p>才业倍胜父以心真善故</p><p>是故智者。当作真实不应虚伪</p><p>(三六)</p><p>复次现在结使虽复不起。若未断结结使之得犹故成就。如以冷水投热汤中。我昔曾闻。有一师共一弟子。于其冬日在暖室中见有火聚无有烟焰。师语弟子。汝见是火无烟焰不。弟子言见。师语弟子。汝着干薪烟实时起。复言。口吹火焰乃出。师为弟子。而说偈言</p><p>先火无烟焰慈心不净观</p><p>现在结不生如火无烟焰</p><p>如火得干薪烟焰俱时起</p><p>心火遇因缘值恶知识时</p><p>瞋恚烟便起若睹好色时</p><p>贪欲火炽然是故应断得</p><p>成就具三明为断贪瞋痴</p><p>应勤修精进明行足断心</p><p>结使草不生喻如常行道</p><p>众卉皆不出贪欲及瞋恚</p><p>未遇缘不起根本未断故</p><p>遇缘还复发喻如得疟病</p><p>四日定发现于三二日时</p><p>遇缘还复发又似世俗定</p><p>掩按结不起都无有患相</p><p>欲如毒树根不拔芽还生</p><p>如人耻白发并剃其黑者</p><p>剃之未久间白发寻还生</p><p>不永断结使其事亦如是</p><p>欲结及瞋恚逼戒行机关</p><p>对治隐不起不造身口业</p><p>便生难有想结使后还起</p><p>毁犯于戒行贪嗜着五欲</p><p>如蛇隐入穴还出则螫人</p><p>(三七)</p><p>复次施为解脱不为财物。若为财物不名为施。若为解脱则得无生及涅盘乐。是故智者应为解脱而行<a href=\"/remen/bushi.html\" class=\"keylink\" target=\"_blank\">布施</a>。我昔曾闻。有一檀越诣僧房设会。檀越知识道人语上座言。今日檀越饮食精细。好为檀越耐心说法。是时上座已得三明六通具八解脱。善知他心深观察之。为何事故而设此会。乃知此会为财利故。尔时上座为此檀越说三恶道苦。而作是言。善哉善哉。檀越汝今所设供养。极是时施。色香美味皆悉具足。极为清净。三恶道中无所乏少。时知识道人语上座言。何以为他咒愿。三恶道中都无所乏。时僧上座语彼道人子。我虽年老倒错说法。然此檀越不习于戒结使所使。我观彼心故作是说。此檀越为五欲乐及财宝畜生。即说偈言</p><p>施者所生处财宝极广大</p><p>以恃财宝故能令起憍慢</p><p>憍慢越法度盲冥愚凡失</p><p>以越法度故则堕三恶趣</p><p>处于三恶道犹如己舍宅</p><p>若生人天中如似暂寄客</p><p>是故戒施伴俱受于涅盘</p><p>戒能得生天施能备众具</p><p>所作为解脱必尽于苦际</p><p>譬如种藕根花叶悉具得</p><p>其根亦可食修行于施戒</p><p>亲近解脱林快乐喻花叶</p><p>根喻于解脱是故修戒施</p><p>必当为解脱不应为世利</p><p>(三八)</p><p>复次离诸难亦难。得于人身难。既得离诸难。应当常精勤。我昔曾闻。有一小儿闻经中说。盲龟值浮木孔其事甚难。时此小儿故穿一板作孔受头掷着池中。自入池中低头举头欲望入孔。水漂板故不可得值。即自思惟。极生厌恶。人身难得佛以大海为喻。浮木孔小盲龟无眼。百年一出实难可值。我今池小其板孔大。复有两眼日百出头。犹不能值。况彼盲龟而当得值。即说偈言</p><p>巨海极广大浮木孔复小</p><p>百年而一出得值甚为难</p><p>我今池水小浮木孔极大</p><p>数数自出头不能值木孔</p><p>盲龟遇浮木相值甚为难</p><p>恶道复人身难值亦如是</p><p>我今值人身应当不放逸</p><p>恒沙等诸佛未曾得值遇</p><p>今日得谘受十力世尊言</p><p>佛所说妙法我必当修行</p><p>若能善修习济拔极为大</p><p>非他作己得是故自精勤</p><p>若堕八难处云何可得离</p><p>世间业随逐堕堕于恶道</p><p>我今当逃避得出三有狱</p><p>若不出此狱云何得解脱</p><p><a href=\"/remen/chushengdao.html\" class=\"keylink\" target=\"_blank\">畜生道</a>若干历劫极长久</p><p><a href=\"/remen/diyu.html\" class=\"keylink\" target=\"_blank\">地狱</a>及饿鬼黑暗苦恼深</p><p>我若不勤修云何而得离</p><p>崄难诸恶道今日得人身</p><p>不尽苦边际不离三有狱</p><p>应当勤方便必离三有狱</p><p>我今求出家必使得解脱</p><p>(三九)</p><p>复次财钱难舍。智者若能修于小施莫起轻想。我昔曾闻。须和多国昔日有王名萨多浮。时王游猎偶值一塔。即以五钱布施彼塔。有一旃陀罗遥唱善哉。即遣使捉将至王所。时王语言。汝今见我布施小故讥笑我耶。彼人白王。施我无畏然后当语。我于昔日于崄道中劫掠作贼。捉得一人急拳其手。我即思惟。此人拳手必有金钱。语令开手其人不肯。我捉弓箭用恐彼人。语言放手犹故不肯。我即挽弓向之。以贪宝故即便射杀。杀已即取得一铜钱。宁惜一钱不惜身命。如今大王无逼恼者。能持五钱用施佛塔。是故我今叹言善哉。即说偈言</p><p>挽弓圆如轮将欲害彼命</p><p>彼宁丧身命不肯输一钱</p><p>我见如此人舍命不舍钱</p><p>是故我今者见有舍钱者</p><p>生于希有想叹言难可作</p><p>不见有弓刀强逼大王者</p><p>亦无有畏忌开意舍难舍</p><p>苦求乃得钱是故我今日</p><p>见有舍财者心生未曾有</p><p>我自见其证极苦不肯舍</p><p>大王今当知悭心难可舍</p><p>(四○)</p><p>复次善观察所作当时虽有过后必有大益。我昔曾闻。有一比丘常被盗贼。一日之中坚闭门户。贼复来至扣门而唤。比丘答言。我见汝时极大惊怖。汝可内手于彼向中。当与汝物。贼即内手置于向中。比丘以绳系之于柱。比丘执杖开门打之。打一下已语言。归依佛。贼以畏故即便随语归依于佛。复打二下语言归依法。贼畏死故复言归依法。第三打时复语之言。归依僧。贼时畏故言归依僧。即自思惟。今此道人有几归依。若多有者必更不见此阎浮提。必当命终。尔时比丘即放令去。以被打故身体疼痛久而得起。即求出家。有人问言。汝先作贼造诸恶行。以何事故出家<a href=\"/remen/xiudao.html\" class=\"keylink\" target=\"_blank\">修道</a>。答彼人言。我亦观察佛法之利然后出家。我于今日遇善知识。以杖打我三下。唯有少许命在不绝。如来世尊实一切智者。若教弟子四归依者我命即绝。佛或远见斯事教出比丘打贼三下。使我不死。是故世尊唯说三归不说四归。佛愍我故说三归依不说四归。即说偈言</p><p>决定一切智以怜愍我故</p><p>是以说三归不说有第四</p><p>为于三有故而说三归依</p><p>若当第四者我则无归依</p><p>我今可怜愍身命于彼尽</p><p>我见佛世尊远睹如斯事</p><p>生于未曾有是故舍贼心</p><p>有因粗事解或因细事悟</p><p>粗者悟粗事细者解细事</p><p>由我心麤故因麤事解悟</p><p>我解斯事故是以求出家</p></div>"
},{
    "title": "大庄严论经 第七卷",
    "author": "鸠摩罗什 译",
    "html": "<div class=\"B1_text\"><p>　　大<a href=\"/remen/zhuangyan.html\" class=\"keylink\" target=\"_blank\">庄严</a>论经 第七卷</p><p>　　马鸣菩萨造</p><p>　　后秦<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>　　（四一）</p><p>　　复次利养乱于行道。若断利养善观察瞋。我昔曾闻。有一<a href=\"/remen/biqiu.html\" class=\"keylink\" target=\"_blank\">比丘</a>在一园中。城邑聚落竞共<a href=\"/remen/gongyang.html\" class=\"keylink\" target=\"_blank\">供养</a>。同<a href=\"/remen/chujia.html\" class=\"keylink\" target=\"_blank\">出家</a>者憎嫉诽谤。比丘<a href=\"/remen/dizi.html\" class=\"keylink\" target=\"_blank\">弟子</a>闻是诽谤。白其师言。某甲比丘诽谤和上。时彼和上闻是语已。即唤谤者善言慰喻。以衣与之。诸弟子等白其师言彼诽谤人是我之怨。云何和上慰喻与衣。师答之言。彼诽谤者于我有恩应当供养。即说偈言</p><p>　　如雹害禾谷　　有人能遮断</p><p>　　田主甚<a href=\"/remen/huanxi.html\" class=\"keylink\" target=\"_blank\">欢喜</a>　　报之以财帛</p><p>　　彼谤是亲厚　　不名为怨家</p><p>　　遮我利养雹　　我应报其恩</p><p>　　雹害及一世　　利养害多身</p><p>　　雹唯害于财　　利养毁<a href=\"/remen/xiudao.html\" class=\"keylink\" target=\"_blank\">修道</a></p><p>　　为雹所害田　　必有少遗余</p><p>　　利养之所害　　<a href=\"/remen/gongde.html\" class=\"keylink\" target=\"_blank\">功德</a>都消尽</p><p>　　如彼提婆达　　利养雹所害</p><p>　　由彼贪着故　　善法无毫厘</p><p>　　众恶极炽盛　　死则堕恶道</p><p>　　利养剧猛火　　亦过于恶毒</p><p>　　师子及虎狼　　智者观察已</p><p>　　宁为彼所伤　　不为利养害</p><p>　　愚者贪利养　　不见其过恶</p><p>　　利养远圣道　　善行灭不生</p><p>　　佛已断诸结　　三有结都解</p><p>　　功德已具满　　犹尚避利养</p><p>　　众中师子吼　　而唱如是言</p><p>　　利养莫近我　　我亦远于彼</p><p>　　有心明智人　　谁当贪利养</p><p>　　利养乱定心　　为害剧于怨</p><p>　　如以毛绳戮　　皮断肉骨坏</p><p>　　髓断尔乃止　　利养过毛绳</p><p>　　绝于持戒皮　　能破<a href=\"/remen/chanding.html\" class=\"keylink\" target=\"_blank\">禅定</a>肉</p><p>　　折于智能骨　　灭妙<a href=\"/remen/shanxin.html\" class=\"keylink\" target=\"_blank\">善心</a>髓</p><p>　　譬如婴孩者　　捉火欲食之</p><p>　　如鱼吞钩饵　　如鸟网所覆</p><p>　　诸兽坠阱陷　　皆由贪味故</p><p>　　比丘贪利养　　与彼亦无异</p><p>　　其味极鮮少　　为患甚深重</p><p>　　诈为谄佞者　　止住利养中</p><p>　　亲近愦闹乱　　妨患之种子</p><p>　　如似疥搔疮　　搔之痒转增</p><p>　　矜高放逸欲　　皆因利养生</p><p>　　此人为我等　　遮于利养怨</p><p>　　我以是义故　　应尽心供养</p><p>　　如是善知识　　云何名为怨</p><p>　　由贪利养故　　不乐闲静处</p><p>　　心常缘利养　　昼夜不休息</p><p>　　彼处有衣食　　某是我亲厚</p><p>　　必来请命我　　心意多攀缘</p><p>　　败坏寂静心　　不乐空闲处</p><p>　　常乐在人间　　田利毁败故</p><p>　　不乐寂定法　　以舍寂定故</p><p>　　不名为比丘　　亦不名白衣</p><p>　　（四二）</p><p>　　复次俱得漏尽教学差别。我昔曾闻。尊者目连教二弟子。精专学禅而无所证。时尊者<a href=\"/remen/sheli.html\" class=\"keylink\" target=\"_blank\">舍利</a>弗问目连言。彼二弟子得胜法不。目连答言。未得。舍利弗又问言。汝教何法。目连答言。一教不净。二教数息。然其心意。滞而不悟。时舍利弗问目连言。彼二弟子从何种姓而来出家。答言。一是浣衣。二是锻金师。时舍利弗语目连言。金师子者应授安般。浣衣人者宜教不净。目连<a href=\"/remen/rufa.html\" class=\"keylink\" target=\"_blank\">如法</a>以教弟子。弟子寻即精勤修习得罗汉果。既成罗汉欢喜踊跃。即便说偈赞舍利弗</p><p>　　第二转法轮　　<a href=\"/remen/fofa.html\" class=\"keylink\" target=\"_blank\">佛法</a>之大将</p><p>　　于诸声闻中　　得于最上智</p><p>　　有胜觉慧力　　呜呼舍利弗</p><p>　　指导示<a href=\"/remen/jietuo.html\" class=\"keylink\" target=\"_blank\">解脱</a>　　随顺本所习</p><p>　　指导开悟我　　二俱速解脱</p><p>　　行自境界中　　获得所应得</p><p>　　行他境界者　　如鱼堕陆地</p><p>　　我常在河侧　　习浣衣白净</p><p>　　安心于白骨　　相类易开解</p><p>　　不大加功力　　速疾入我意</p><p>　　金师常吹[橐-石+非]　　出入气是风</p><p>　　易乐入安般　　<a href=\"/remen/zhongsheng.html\" class=\"keylink\" target=\"_blank\">众生</a>所玩习</p><p>　　各自有胜力　　今者舍利弗</p><p>　　佛法之鞅鞙　　佛说舍利弗</p><p>　　第二转法轮　　真实是所应</p><p>　　心得<a href=\"/remen/zizai.html\" class=\"keylink\" target=\"_blank\">自在</a>者　　能使我二人</p><p>　　善知禅径路　　我如不调象</p><p>　　法中之大将　　言教调顺我</p><p>　　使到安隐处　　故我大欢喜</p><p>　　（四三）</p><p>　　复次善根熟者虽复逃避如来大悲终不放舍。我昔曾闻。如来无上良厚<a href=\"/remen/futian.html\" class=\"keylink\" target=\"_blank\">福田</a>。行来进止常为福利。非如<a href=\"/remen/shijian.html\" class=\"keylink\" target=\"_blank\">世间</a>所有田也。欲示行福田异于世间田。行福田者往至檀越下种人所入舍卫城分卫。乃至为菩萨时入王舍城乞食。城中老少男女大小。见其容仪心皆爱敬。余如佛本行中说。昔佛在时众生厌恶。善根种子极易生芽。佛所应化为度人故入城乞食。即说偈言</p><p>　　若以深<a href=\"/remen/xinxing1.html\" class=\"keylink\" target=\"_blank\">信心</a>　　礼敬佛足者</p><p>　　是人于<a href=\"/remen/shengsi.html\" class=\"keylink\" target=\"_blank\">生死</a>　　便为不久住</p><p>　　能<a href=\"/remen/xingshan.html\" class=\"keylink\" target=\"_blank\">行善</a>福田　　供养作<a href=\"/remen/yinyuan1.html\" class=\"keylink\" target=\"_blank\">因缘</a></p><p>　　必获大<a href=\"/remen/guobao.html\" class=\"keylink\" target=\"_blank\">果报</a>　　能以信敬心</p><p>　　以土著佛钵　　终不无果报</p><p>　　如来入城现神足时。一切人民各各相语。佛来入城。余如诸经中。佛来入城时所有严丽种种具足。男女大小闻佛入城一切扰动。犹如大海风鼓涛波出大音声。阎浮提界亦未曾有如是形相。尔时城中除粪秽人名曰尼提。发长蓬乱垢腻不净。所着衣裳悉皆弊坏。若于道中得弊纳者。便用补衣。欲示宿世不善业故。背负粪瓨。欲远弃去。于路见佛瞻仰尊颜。如睹大海。圆光一寻以庄严身。如真金聚无诸垢秽。所着<a href=\"/remen/jiasha.html\" class=\"keylink\" target=\"_blank\">袈裟</a>如赤栴檀。亦如宝楼观之无厌。即说偈言</p><p>　　金色如华敷　　衣如赤栴檀</p><p>　　衣服仪齐整　　清净如铜镜</p><p>　　如似秋月时　　日处<a href=\"/remen/xukong.html\" class=\"keylink\" target=\"_blank\">虚空</a>中</p><p>　　<a href=\"/remen/shizun.html\" class=\"keylink\" target=\"_blank\">世尊</a>处大众　　严净如秋月</p><p>　　尔时众生见佛世尊生大欢喜。畜生见佛。眼根悦乐况复人也。即说偈言</p><p>　　见色无比类　　深心极爱敬</p><p>　　堪为禅定器　　威光倍赫奕</p><p>　　邪见毒恶心　　睹佛犹悦豫</p><p>　　观其诸形体　　触目视无厌</p><p>　　睹见心悦豫　　身体悉照曜</p><p>　　瞻之转炽盛　　形体<a href=\"/remen/yuanman.html\" class=\"keylink\" target=\"_blank\">圆满</a>足</p><p>　　无可嫌呵处　　种姓可叹美</p><p>　　无能讥论者　　明智善丈夫</p><p>　　相续出是种　　世人宝严饰</p><p>　　以助形容好　　<a href=\"/remen/foshen.html\" class=\"keylink\" target=\"_blank\">佛身</a>相好具</p><p>　　不假外庄严　　相好众爱乐</p><p>　　显好常随身　　世人自璎珞</p><p>　　不得常为好　　莲华悉开敷</p><p>　　阿输伽敷荣　　严饰于大地</p><p>　　显好不如佛　　净目众相好</p><p>　　炽然庄严身　　喻如摩尼铠</p><p>　　众宝而校饰　　亦犹池水中</p><p>　　众华以庄严　　如是等比类</p><p>　　不及如来身　　善逝之形体</p><p>　　相好炳然着　　犹如虚空中</p><p>　　净无云翳时　　众星庄严月</p><p>　　善行美妙器　　瞻仰无厌足</p><p>　　如饮<a href=\"/remen/ganlu.html\" class=\"keylink\" target=\"_blank\">甘露</a>味　　犹如净满月</p><p>　　为人所爱乐　　妙相以庄严</p><p>　　善调伏威德　　众德备足者</p><p>　　谁能具称叹　　诸过恶已坏</p><p>　　譬如生死中　　众伎变现形</p><p>　　永无能变现　　仿佛似佛者</p><p>　　虽作众妙像　　不及佛仪相</p><p>　　佛之妙容相　　<a href=\"/remen/tianren.html\" class=\"keylink\" target=\"_blank\">天人</a>中无比</p><p>　　又复世尊不齐相好殊妙可叹。众行皆备功德悉具。说偈赞言</p><p>　　如来所言说　　智者所钦仰</p><p>　　威仪及举止　　终无有过失</p><p>　　牟尼中最胜　　触事未曾有</p><p>　　觉慧无动摇　　赞毁意不异</p><p>　　以有十力故　　摽相极寂静</p><p>　　满足而正直　　功德利益聚</p><p>　　行步甚详雅　　为人所爱乐</p><p>　　言说义深广　　视瞻极审谛</p><p>　　详雅有次叙　　一切皆舍离</p><p>　　食饮无贪着　　举要而言之</p><p>　　无有不可爱</p><p>　　尔时尼提见无上调御诸根寂定。及比丘等根不散乱围绕侍从。心倍爱敬。复说偈言</p><p>　　诸根悉寂静　　调根者围繞</p><p>　　着于新色衣　　前后随导从</p><p>　　众释中胜导　　金色不动摇</p><p>　　<a href=\"/remen/sizhong.html\" class=\"keylink\" target=\"_blank\">四众</a>常围繞　　如赤云绕日</p><p>　　尔时尼提既见佛已。自鄙臭秽。背负粪瓨。云何见佛。回趣异道以不见佛。心怀愁恼。我于先世不造福业。为恶所牵今受此苦。我今不愁斯下贱业。众人皆得到于佛前。我今见臭秽故不得往。以是之故懊恼燋心。即说偈言</p><p>　　佛出世甚难　　难可得值遇</p><p>　　人天阿修罗　　八部咸围繞</p><p>　　我虽今遭值　　臭秽不得近</p><p>　　明了有恶业　　罪报舍弃我</p><p>　　思惟是已。更从异巷舍而远避。然佛世尊大慈平等随逐不舍。即现彼巷尼提前立。尼提见已复生惊怖。我向避佛今复睹见。当何处避。惊怖忧恼而自责言。我甚薄福诸佛香洁。我当云何以此极秽逼近于佛。若当逼近罪益深重。先世恶业使我乃尔。即说偈言</p><p>　　天以栴檀香　　上妙曼陀花</p><p>　　种种众供具　　持来奉世尊</p><p>　　佛来入城时　　香水以洒地</p><p>　　人天皆供养　　真是应供者</p><p>　　云何执粪瓶　　而在于佛前</p><p>　　复自念言。当设何方念而得合所。又更舍佛入于异巷。如来如前复在彼巷。尼提见已倍复怪恼。而说偈言</p><p>　　圆光周一寻　　色炎若干种</p><p>　　城中诸人等　　合掌而围繞</p><p>　　帝释执持拂　　人天皆供养</p><p>　　我向避异巷　　复从此道来</p><p>　　作此偈已复自念言。今者世尊人天中上。我之鄙秽众生中下。我今云何以此臭秽而近世尊。即便回避入于异巷。尔时世尊先在彼立。既睹佛已惭耻却行。粪瓶撞壁寻即碎坏。粪汁流灌浇污衣服。自见秽污惭愧懊恼。颜色变异。而自念言。先虽臭秽尚有瓶遮。今瓶破坏。秽恶露现。甚可惭耻。甚自鄙责。而说偈言</p><p>　　叹言咄怪哉　　我今如趣死</p><p>　　臭秽遍身体　　云何当自处</p><p>　　<a href=\"/remen/sanjie.html\" class=\"keylink\" target=\"_blank\">三界</a>最胜尊　　而来趣近我</p><p>　　塞遮我前路　　遂无逃避处</p><p>　　怪哉极可恶　　内外皆不净</p><p>　　惭耻大苦恼　　如似衰老至</p><p>　　尔时大众咸见世尊随尼提后。时彼众中有一比丘。作是念言。如来入城不于豪贵并卑贱家而从乞食。但随尼提。何故如是。此必有缘。复自念言。此事可解。即说偈言</p><p>　　此必功德器　　为佛所追随</p><p>　　如珠落粪秽　　挠搅而觅取</p><p>　　如来录其心　　不择贵与贱</p><p>　　不求种姓真　　妙胜作是说</p><p>　　譬如医占病　　看病腹鞕软</p><p>　　随患投下药　　亦不观种族</p><p>　　如来以平等　　观察心坚软</p><p>　　亦不择种姓　　与药下<a href=\"/remen/fannao.html\" class=\"keylink\" target=\"_blank\">烦恼</a></p><p>　　尔时尼提于隘巷中遇值世尊。惭愧蜷缩无藏避处。合掌向地作如是言。汝今能持一切众生。愿开少处容受我身。即说偈言</p><p>　　如来于今者　　转来逼近我</p><p>　　我身甚臭秽　　不得近世尊</p><p>　　善哉开少分　　愿容受我身</p><p>　　尔时如来大悲熏心。安乐利益一切众生。和颜悦色到尼提边。世尊以柔软雷音而安慰之。令彼身心怡悦快乐。佛命尼提。尼提闻已周慞四顾。如佛所命三界至尊岂可唤我鄙贱之人。将无有人与我同字唤于彼耶。<a href=\"/remen/foxin.html\" class=\"keylink\" target=\"_blank\">佛心</a>平等断于爱憎。世尊举手向彼尼提。其指纤长爪如赤铜。指间网缦以覆其上。掌如莲花。柔软净洁相轮之手。欲使尼提生勇悍心。即与尼提而说偈言</p><p>　　汝有善根缘　　故我至汝所</p><p>　　我今既来至　　汝何故逃避</p><p>　　应当住于此　　汝今身虽秽</p><p>　　心有上善法　　殊胜之妙香</p><p>　　今在汝身外　　不宜自鄙贱</p><p>　　于时尼提闻佛唤已。举目睹佛其心勇悍。合掌向佛而作是言。无归依者为作归依。于诸众生无有因缘而生子想。其心平等实是真济。今佛世尊与我共语。如以甘露洒我身心。即说偈言</p><p>　　假使大梵王　　与我共谈议</p><p>　　天帝之尊重　　屈临见携抱</p><p>　　转轮大圣王　　同坐一器食</p><p>　　不如三界尊　　垂哀赐一言</p><p>　　今我蒙慈眷　　欢喜过于彼</p><p>　　简练去秽恶　　不善相已灭</p><p>　　善相具足生　　自在者济拔</p><p>　　令我受快乐　　世尊足上尘</p><p>　　帝释以顶戴　　犹名福所护</p><p>　　况我极鄙劣　　亲承佛音教</p><p>　　而自称我名　　当不生欣庆</p><p>　　佛告尼提。汝于今者能出家不。于时尼提闻是语已心生欢喜。即说偈言</p><p>　　如我贱种类　　颇任出家不</p><p>　　世尊垂哀愍　　设得出家者</p><p>　　如取<a href=\"/remen/diyu.html\" class=\"keylink\" target=\"_blank\">地狱</a>人　　安置着天上</p><p>　　佛告尼提。汝今不应作是思惟。即说偈言</p><p>　　如来不观察　　种族及贵富</p><p>　　唯观众生业　　过去善种子</p><p>　　一切烦恼缚　　不尽得解脱</p><p>　　生老病死等　　苦乐悉皆同</p><p>　　云何<a href=\"/remen/poluomen.html\" class=\"keylink\" target=\"_blank\">婆罗门</a>　　独能得解脱</p><p>　　余人不能得　　文字及音声</p><p>　　岂唯婆罗门　　余姓亦复知</p><p>　　譬如渡河津　　不但婆罗门</p><p>　　余姓亦复能　　一切诸所作</p><p>　　唯婆罗门能　　余人不能耶</p><p>　　汝今但应当　　信我故出家</p><p>　　如我佛法中　　悲心无偏党</p><p>　　不同诸外道　　有所隐藏法</p><p>　　济度悉平等　　佛法无损减</p><p>　　<a href=\"/remen/shuofa.html\" class=\"keylink\" target=\"_blank\">说法</a>无偏党　　平等示正道</p><p>　　为一切众生　　作安隐正路</p><p>　　譬如大市中　　市买一切物</p><p>　　我法市亦尔　　不择其种姓</p><p>　　富贵及贫贱　　譬如清流水</p><p>　　剎利婆罗门　　毗舍及首陀</p><p>　　无有遮护者　　不限人非人</p><p>　　一切皆来饮　　我法亦如是</p><p>　　我今亦不齐　　比丘<a href=\"/remen/biqiuni.html\" class=\"keylink\" target=\"_blank\">比丘尼</a></p><p>　　普为于世间　　人天之大医</p><p>　　我不必为贵撰择贤王等。亦度下贱优波离等。我不齐为大富长者须达多等。亦度贫穷须赖多等。我不齐为大智舍利弗。亦为钝根周利盘特等。我不齐为少欲知足摩诃<a href=\"/remen/jiaye.html\" class=\"keylink\" target=\"_blank\">迦叶</a>。亦为多欲婆难陀等。我不齐为耆旧宿德优楼频螺迦叶。亦为幼稚须陀耶等。我不齐为憍慢婆迦赖等。亦为极恶鸯掘摩罗手捉剑者。我不齐为多智男子而为说法。亦为浅智女人而为说法。我不齐为出家之众而作真济。亦为极恶在家之人而为说法。我不齐为少欲之人而为说法。亦为在家幼子五欲自恣。说四<a href=\"/remen/zhendi.html\" class=\"keylink\" target=\"_blank\">真谛</a>。我不齐为放舍众务逋多梨说。亦为经理国事多诸世务频婆娑罗王等说。我不齐为断酒之人说。亦为极醉郁伽等说使得道迹。我不齐为乐<a href=\"/foxue/changshi/153408.html\" class=\"keylink\" target=\"_blank\">修定</a>离越等说离生死法。亦为失子狂乱心婆私咤说。我不齐为贤德等优婆塞种中生者说法。亦为邪见弟子阿须拔提等说。我不齐为盛壮罗咤和罗说法。亦为衰老罗拘罗等说。我不齐为宿旧婆拘罗说得罗汉。亦为七岁<a href=\"/remen/shani.html\" class=\"keylink\" target=\"_blank\">沙弥</a>须陀延说使得罗汉。我不齐为十六波罗延心中难问答所疑。亦为六十聚落婴愚贪欲求女人者说。我不齐为满愿子等大论牛王辩才无尽者说。亦为浅智达摩地那比丘尼说使得深智能解大丈夫有所问难。我不齐为富贵大王夫人弥拔提等说使得<a href=\"/remen/daoguo.html\" class=\"keylink\" target=\"_blank\">道果</a>。亦为下贱僮使鸠熟多罗等说使得道迹。我不齐为贞妇毗舍佉说。亦为淫女莲华等说。我不齐为大德辩才女人瞿昙弥等说。亦为七岁沙弥尼至罗能摧伏外道者说。尔时世尊即说偈言</p><p>　　依我佛法中　　速疾应出家</p><p>　　因智得甘露　　不由种族姓</p><p>　　四大及以空　　贵贱等同有</p><p>　　无智则不得　　不必在种姓</p><p>　　尔时尼提即奉<a href=\"/\" class=\"keylink\" target=\"_blank\">佛教</a>。寻便出家得阿罗汉。时舍卫城中长者婆罗门闻尼提得出家。皆生讥论瞋忿嫌恨。而作是言。彼尼提者鄙秽下贱今得出家。若设会时尼提来者污我舍宅床蓐。举国纷纭。遂至上彻波斯匿王。时王闻已语诸臣言。汝等今者勿用纷纭。我今当往诣世尊所启白如来。更不听斯下贱者使得出家。时王将侍从往诣祇洹。见一比丘坐大石上缝粪扫衣。有七百梵天在其左右。有合掌礼敬者。有取缕者。有贯针者。如修多罗中广说。时诸天等说偈赞言</p><p>　　观察诸根寂　　容仪威德盛</p><p>　　得具于三明　　利根不退转</p><p>　　众善悉备满　　容纳粪扫衣</p><p>　　七百威德天　　上从梵宫来</p><p>　　归命来敬礼　　度于<a href=\"/remen/bian.html\" class=\"keylink\" target=\"_blank\">彼岸</a>者</p><p>　　时波斯匿王不识尼提。而语之言。汝今为我往白世尊。波斯匿王今在门外欲来见佛。时彼尼提闻已即从石没。如入于水踊身佛前。而白佛言。波斯匿王今在门外欲见世尊。世尊语言。还从本道可往唤前。尼提奉命还从石出唤波斯匿王。时波斯匿王<a href=\"/remen/dl.html\" class=\"keylink\" target=\"_blank\">顶礼</a>问讯白世尊言。向彼比丘是何大德。为诸天供养奉侍左右。又能于石出入无碍。说偈问言</p><p>　　佛智净无碍　　无事不通达</p><p>　　我欲所问者　　佛已先知之</p><p>　　先事且小住　　我欲有所问</p><p>　　向见一比丘　　石上而出入</p><p>　　如鸥在水中　　浮沉得自在</p><p>　　尔时世尊告波斯匿王言。向者比丘若欲知者。是王所疑鄙贱尼提即其人也。王闻是已闷绝躃地。即自悔责。而作是言。我为自烧。云何乃于如是大德生于讥嫌。见是事已于佛法所得未曾有。倍生信心即<a href=\"/remen/lifo.html\" class=\"keylink\" target=\"_blank\">礼佛</a>足。而说偈言</p><p>　　譬如须弥山　　众宝所合成</p><p>　　飞鸟及走兽　　至山皆金色</p><p>　　昔来虽曾闻　　今始方证知</p><p>　　佛如须弥山　　无量功德聚</p><p>　　有来依佛者　　变为贵种族</p><p>　　佛不观种姓　　富贵及名闻</p><p>　　犹如医占病　　亦不观种姓</p><p>　　但授诸良药　　令其病得愈</p><p>　　贵贱资气同　　皆出于不净</p><p>　　成就得道果　　等同无差别</p><p>　　一切种姓同　　<a href=\"/remen/zhengguo.html\" class=\"keylink\" target=\"_blank\">证果</a>都无异</p><p>　　尔时世尊为欲增长波斯匿王淳信心故说四种姓可净。若婚娶时取四种姓。此四种姓皆可得净。佛告大王。若取妇嫁女应择种姓。此佛法中唯观宿世<a href=\"/remen/shane.html\" class=\"keylink\" target=\"_blank\">善恶</a>因缘不择种姓。唯观信施不观珍宝。索戒清净不索家门清净。索定自在不索种姓端严。观其智能不观所生。即说偈曰</p><p>　　如炼山石中　　而取于真金</p><p>　　譬如伊兰木　　相瑳便火出</p><p>　　亦如淤泥中　　出生青莲花</p><p>　　不观所生处　　唯观于<a href=\"/remen/dexing.html\" class=\"keylink\" target=\"_blank\">德行</a></p><p>　　若生上族有德<a href=\"/remen/xingzhe.html\" class=\"keylink\" target=\"_blank\">行者</a>应当供养。若生下贱种有德行者亦应供养。诸有智者应当供养。有德之人种姓有别德行无异。犹如伊兰及栴檀木俱能出火热与光明无有别异。佛语真实无有过失。深入人心使王得解。波斯匿王顶礼佛足五体投地。南无归命调御丈夫一切种智。于一切义无有障碍。十力勇猛四无所畏。婆伽婆三藐三<a href=\"/remen/fotuo.html\" class=\"keylink\" target=\"_blank\">佛陀</a>。于一切众生作不请亲友。于四种姓都无偏党。略说如是。即说偈言</p><p>　　一切种智海　　净意度彼岸</p><p>　　世界佛独悲　　心意无秽恶</p><p>　　为一切众生　　作于最亲友</p><p>　　独一说解脱　　然示种种道</p><p>　　依智多方便　　外道狂颠倒</p><p>　　粗涩之苦行　　专迷着种姓</p><p>　　波斯匿王礼佛及尼提足已。还舍卫城</p><p>　　（四四）</p><p>　　复次虽不入见谛修学多闻力诸魔不能动应勤修学问。我昔曾闻。有一魔化作比丘来至僧坊。有一法师在众中说法。化比丘言。我得罗汉道。若有所疑今悉可问。于时众僧语法师言。疏其所说。时彼法师问化比丘。云何断结云何入定。化比丘颠倒说法。时法师语众僧言。此非罗汉。其语不可疏。时化比丘踊身虚空作十八变。时会大众讥呵法师。如此之人。师今云何说非罗汉。尔时法师虽被讥呵。以多闻力故犹说言非。若是罗汉。云何所说颠倒然复能飞。我于今者知复云何。即说偈言</p><p>　　我于功德所　　都无嫉怨心</p><p>　　以阿毗昙石　　磨试知是非</p><p>　　如似被金涂　　磨时色不显</p><p>　　金若不真者　　以石磨则知</p><p>　　佛以智印印　　与印不相应</p><p>　　甘露城极深　　无印不得入</p><p>　　欲入甘露城　　我欲笑于彼</p><p>　　诸人问言。若非罗汉云何能飞。于时法师复说偈言</p><p>　　或是因陀罗　　或是幻所作</p><p>　　佛法中棘刺　　必是魔所为</p><p>　　时化比丘还复本身深生欢喜。呜呼佛法极精妙。依闻能如是决定分别我。即说偈言</p><p>　　首罗<a href=\"/wenda/jushi/\" class=\"keylink\" target=\"_blank\">居士</a>等　　已得<a href=\"/remen/fayan.html\" class=\"keylink\" target=\"_blank\">法眼</a>净</p><p>　　不可得动摇　　此事不可奇</p><p>　　以己智力故　　汝今不见谛</p><p>　　心坚不可动　　此事实希有</p><p>　　无有圣智力　　而我不能动</p><p>　　是事为希有　　归依佛<a href=\"/remen/niepan.html\" class=\"keylink\" target=\"_blank\">涅盘</a></p><p>　　彼言真实故　　智者不动摇</p><p>　　佛一切种智　　说观察罗汉</p><p>　　无有能坏者　　犹如大海潮</p><p>　　终不过其限　　假使火作冷</p><p>　　风性确然住　　如来所说语</p><p>　　都无有变异　　以是故佛语</p><p>　　于诸论最上　　如似日光明</p><p>　　除灭一切暗　　应供极真实</p><p>　　机辩显分明　　善察者分别</p><p>　　不能观察者　　不见如此理</p><p>　　实语与<a href=\"/remen/wangyu.html\" class=\"keylink\" target=\"_blank\">妄语</a>　　此二相违远</p><p>　　佛语及外论　　其事亦如是</p></div>"
},{
    "title": "大庄严论经 第八卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第八卷</p><p>马鸣菩萨造</p><p>后秦<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(四五)</p><p>复次治身心病唯有佛语。是故应勤听于<a href=\"/remen/shuofa.html\" class=\"keylink\" target=\"_blank\">说法</a>。我昔曾闻。汉地王子眼中生瞙遍覆其目。遂至暗冥无所睹见。种种疗治不能瘳除。时竺叉尸罗国有诸商估来诣汉土。时汉国王问估客言。我子患目。尔等远来颇能治不。估客答言。外国有一<a href=\"/remen/biqiu.html\" class=\"keylink\" target=\"_blank\">比丘</a>名曰瞿沙。唯彼能治。时王闻已即大资严。便送其子向竺叉尸罗国。到彼国已至尊者瞿沙所。而作是言。吾从远方故来疗目。唯愿哀愍为我治眼。尔时尊者许为治眼。多作铜盏赋与大众。语诸人言。闻我说法有流泪者置此碗中。因即为说十二缘经。众会闻已啼泣流泪以碗承取聚集众泪向王子所尊者瞿沙即取众泪置右掌中。而说偈言</p><p>我今已宣说甚深十二缘</p><p>能除无明暗闻者皆流泪</p><p>此语若实者当集众人泪</p><p>人天夜叉中诸水所不及</p><p>以洗王子眼离障得明净</p><p>寻即以泪洗肤翳得消除</p><p>尔时尊者瞿沙以泪洗王子眼得明净已为欲增长大众<a href=\"/remen/xinxing1.html\" class=\"keylink\" target=\"_blank\">信心</a>。而说偈言</p><p><a href=\"/remen/fofa.html\" class=\"keylink\" target=\"_blank\">佛法</a>极真实能速除翳障</p><p>此泪亦能除如日消冰雪</p><p>是诸大众见是事已。合掌恭敬倍生信心。得未曾有身毛惊竖。即说偈言</p><p>汝所作希有犹如现神足</p><p>医药所不疗泪洗能除患</p><p>时诸比丘闻法情感悲泣雨泪。尊者瞿沙告诸众会。虽为是事此不为难。如来往昔亿千劫中<a href=\"/remen/xiuxing.html\" class=\"keylink\" target=\"_blank\">修行</a>苦行。以是<a href=\"/remen/gongde.html\" class=\"keylink\" target=\"_blank\">功德</a>集此<a href=\"/remen/shieryinyuan.html\" class=\"keylink\" target=\"_blank\">十二因缘</a>法药。能令闻者悲感垂泪。婆须之龙吐大恶毒。夜叉恶鬼遍满舍宅。吉毗坻陀罗根本厌道。此泪悉能消灭无遗。是乃为难。况斯翳障。犹如蚊翅而除灭之。何足为难。设大云雾幽暗晦冥恶风暴雨。此泪亦能消灭。是时狂醉象军及以步兵铠仗自严以泪洒之军阵退散。一切种智所修集法。其谁闻者而不雨泪。然以此泪能禳灾患。唯除宿业。彼时王子既得眼已<a href=\"/remen/huanxi.html\" class=\"keylink\" target=\"_blank\">欢喜</a>踊跃。又闻说法厌患<a href=\"/remen/shengsi.html\" class=\"keylink\" target=\"_blank\">生死</a>。得须陀洹果生希有想。即说偈言</p><p>谁得闻佛法而不生欢喜</p><p>我已深敬信至心听说法</p><p>耳闻希有事目患亦消除</p><p>慧眼与肉眼俱悉得清净</p><p>治眼中最上无过于大仙</p><p>我今稽首礼众医中最胜</p><p>以一智宝药开我二眼净</p><p><a href=\"/remen/shijian.html\" class=\"keylink\" target=\"_blank\">世间</a>有心人谁不敬信者</p><p>若设有少智云何不生信</p><p>释迦牟尼尊<a href=\"/remen/zhongsheng.html\" class=\"keylink\" target=\"_blank\">众生</a>之慈父</p><p>言说甚美妙柔和可爱乐</p><p>济拔事已竟得达于<a href=\"/remen/bian.html\" class=\"keylink\" target=\"_blank\">彼岸</a></p><p>意根法微细作意当解了</p><p>乃至边地人亦能得开悟</p><p>(四六)</p><p>复次若得四不坏净宁舍身命终不毁害前物。是故应勤修四不坏净。我昔曾闻。有一罪人应就刑法。时旃陀罗次当刑人。彼旃陀罗是学优婆塞得见谛道。不肯杀人。典刑戮者极生瞋忿。而语之言。汝今欲违王宪法耶。优婆塞语典刑戮者言。汝甚无智。王今何必苦我杀人。虽复色身属王作旃陀罗。圣种中生名曰法身。不属于王非所制也。即说偈言</p><p>释迦牟尼尊具一切种智</p><p>因时能<a href=\"/remen/jiaohua.html\" class=\"keylink\" target=\"_blank\">教化</a>灭除一切过</p><p>阎罗王之法果时始教化</p><p>临苦为说苦易坏亦可违</p><p>时典刑戮者。以此人违犯王禁即将诣王言。此旃陀罗不用王教。王语之言。汝何故不用王教。白言。大王。今应生信发欢喜心。而说偈言</p><p>除我三毒垢获得寂灭因</p><p>无上之大悲十力<a href=\"/remen/shizun.html\" class=\"keylink\" target=\"_blank\">世尊</a>所</p><p><a href=\"/remen/shouchi.html\" class=\"keylink\" target=\"_blank\">受持</a>于禁戒乃至蚊蚁子</p><p>犹不起害心何况于人耶</p><p>时王语言。汝若不杀自命不全。此优婆塞见谛气势。便于王所抗对不难。而作是言。此身随王。王于我身极得<a href=\"/remen/zizai.html\" class=\"keylink\" target=\"_blank\">自在</a>。如我意者虽帝释教我犹不随。王闻此语极大瞋忿。敕令使杀。彼旃陀罗父兄弟七人尽不肯杀。王遂杀之有二人在。至第六者敕使杀之亦不肯杀。王又杀之。至第七者又不肯杀。王复杀之。老母启王。第七小者为我宽放。王言。今此人者是汝何物。老母答言。皆是我儿。王复问言。前六者非汝子耶。答言。亦是。王言。汝何以独为第七子耶。尔时老母。即说偈言</p><p>大王应当知六子皆见谛</p><p>悉是佛真子决定不作恶</p><p>是故我不畏今此第七子</p><p>犹是凡夫人脱为身命逼</p><p>造作诸恶业是故我今者</p><p>求王请其命人王得自在</p><p>唯愿活此子<a href=\"/remen/linzhong.html\" class=\"keylink\" target=\"_blank\">临终</a>时恐怖</p><p>或能造诸恶凡夫临死时</p><p>但睹其现身不见于后事</p><p>能观后世报非凡夫境界</p><p>尔时大王而作是言。我于外道未闻是语。今说<a href=\"/remen/yinguo.html\" class=\"keylink\" target=\"_blank\">因果</a>了如明灯。旃陀罗口作如是说。王生决定意名为贤圣村非是旃陀罗。虽名旃陀罗实修苦<a href=\"/remen/xingzhe.html\" class=\"keylink\" target=\"_blank\">行者</a>。自命尚不惜。况应诸亲属护戒剧护财。不顾身命及以眷属唯持禁戒。即说偈言</p><p>世人观种族不观内禁戒</p><p>护戒为种族设不护戒者</p><p>种族当灭坏我是旃陀罗</p><p>彼是净戒者彼生旃陀罗</p><p>作业实清净我虽生王种</p><p>实是旃陀罗我无悲愍心</p><p>极恶杀贤人我实旃陀罗</p><p>尔时大王将诸眷属。诣于塜间<a href=\"/remen/gongyang.html\" class=\"keylink\" target=\"_blank\">供养</a>其尸。王复说偈言</p><p>此覆善功德如灰而覆火</p><p>口虽不自说作业已显现</p><p>帝释常供养如是坚行者</p><p>不惜己身命而护于戒行</p><p>尔时彼王将诸群臣数千亿<a href=\"/remen/poluomen.html\" class=\"keylink\" target=\"_blank\">婆罗门</a>等。步诣塜间而作是言。如是大士虽名旃陀罗实是大仙人。积聚死尸为其堕泪。王复说偈言</p><p>勇健持戒者以刀分解身</p><p>尸骸委在地血泥以涂身</p><p>以持禁戒故今日舍此身</p><p>坚心不犯恶守戒而至死</p><p>得佛法味者智者皆应尔</p><p>王复说偈言</p><p>愚痴之所盲贪欲之垢污</p><p>着我所诸根掉动而不定</p><p>不计于恶业但取现在乐</p><p>结使垢涂污智者常观察</p><p>身财危脆想亦如河岸树</p><p>终不造恶业智水洗心垢</p><p>尔时大王近旃陀罗身。敬尚法故绕尸三匝。长跪合掌。而说偈言</p><p>南无归命法善能观察者</p><p>舍于短促命而不舍于法</p><p>假设入火林见谛毁禁戒</p><p>终无有是处此即是明证</p><p>此人持佛语终无有二志</p><p>卧于泥血中以护佛戒故</p><p>此尸以火焚即变为灰土</p><p>持戒善法名同于世界尽</p><p>(四七)</p><p>以何<a href=\"/remen/yinyuan1.html\" class=\"keylink\" target=\"_blank\">因缘</a>而说此事。欲示证道无有变异。佛说见谛终无毁破。四大可破。四不坏净终不可坏</p><p>复次心有憍慢无恶不造。慢虽自高名自卑下。是故应当断于憍慢。我昔曾闻。佛成道不久度优楼频螺<a href=\"/remen/jiaye.html\" class=\"keylink\" target=\"_blank\">迦叶</a>兄弟眷属千人。<a href=\"/remen/fannao.html\" class=\"keylink\" target=\"_blank\">烦恼</a>既断须发自落。随从世尊往诣迦毗罗卫国。如佛本行中广说。阅头檀王受化调顺。诸释种等恃其族姓生于憍慢。佛婆伽婆。一身观者无有厌足。身体丰满不肥不瘦。婆罗门等苦行来久。身形羸弊。虽内怀道外貌极恶。随逐佛行甚不相称。尔时父王作是念言。若使释种<a href=\"/remen/chujia.html\" class=\"keylink\" target=\"_blank\">出家</a>以随从佛得相称副。作是念已。击鼓唱言。仰使释种家遣一人令其出家。即奉王敕。家遣一人度令出家。时优波离为诸释等剃须发之时涕泣不乐。释等语言。何故涕泣。优波离言。今汝释子尽皆出家。我何由活。时诸释等闻优波离语已。出家诸释尽以所着衣服璎珞严身之具成一宝聚。尽与优波离。语优波离言。以此杂物足用给汝终身自供。优波离闻是语已。即生厌离而作是言。汝等今皆厌患珍宝严身之具而皆散弃。我今何为而收取之。即说偈言</p><p>是诸释种等弃舍诸珍宝</p><p>如捐恶粪扫并及诸草叶</p><p>彼舍于爱着云何方贪取</p><p>我设取宝聚内心必贪着</p><p>计为我所有是则为大患</p><p>诸释舍所患我今设取者</p><p>是为大过患譬如人吐食</p><p>狗来啖食之我收他所弃</p><p>与狗有何异我今畏宝聚</p><p>如离四种毒善根内触发</p><p>不贪恋宝聚我今必弃舍</p><p>欲向世尊所求索出家法</p><p>时优波离说此偈已。复说偈言</p><p>见他得胜法始生欣尚心</p><p>愿令我己身同彼获胜事</p><p>我今欲自出当勤作方便</p><p>时优波离复作念言。我今决定必当出家。但当勤求。千婆罗门先于佛所已得出家。释种剎利姓其数五百亦得出家。婆罗门剎利二姓俱贵。然我首陀其姓卑下。复为贱役。于彼胜中求索出家为可得不。我于今者有何势力。云何此中而得出家。即说偈言</p><p>剎利姓纯净婆罗门多学</p><p>生处如摩尼皆共聚集此</p><p>我身首陀种云何得参豫</p><p>如似破碎铁间错于真金</p><p>婆伽婆<a href=\"/remen/fotuo.html\" class=\"keylink\" target=\"_blank\">佛陀</a>我闻具种智</p><p>今我当往彼悲愍一切者</p><p>应净不应净应出不应出</p><p>一切外道众不知<a href=\"/remen/jietuo.html\" class=\"keylink\" target=\"_blank\">解脱</a>处</p><p>唯有灭结者能知于解脱</p><p>时优波离说是偈已到世尊所。胡跪合掌右膝着地。而说偈言</p><p>于四种姓中俱得出家不</p><p><a href=\"/remen/niepan.html\" class=\"keylink\" target=\"_blank\">涅盘</a>解脱乐我等可得耶</p><p>善哉救世者大悲普平等</p><p>哀愍愿听我得及出家次</p><p>尔时世尊知优波离心意调顺善根淳熟应可化度。即举相好庄严右手以摩其顶。而告之言。听汝出家。外道秘法不示<a href=\"/remen/dizi.html\" class=\"keylink\" target=\"_blank\">弟子</a>。如来不尔大悲平等。而无偏党等同说法。示其胜道而拔济之。犹市卖物不选贵贱。佛法亦尔。不择贫富及以种姓。即说偈言</p><p>谁渴饮清流而不充虚乏</p><p>谁秉炽然灯而不灭黑暗</p><p>一切种智法普共一切有</p><p>谁有修行者不得胜妙义</p><p>譬如食石蜜贵贱等除阴</p><p>剎利婆罗门佛法普平等</p><p>得尽三有时诸姓等无异</p><p>譬如三种药对治风冷热</p><p>药不择种姓贵贱皆能治</p><p>法药亦如是能治贪恚痴</p><p>四姓悉皆除高下无差别</p><p>又如火烧物不择好恶薪</p><p>毒螫亦如火不择贵与贱</p><p>犹如水洗浴四姓皆除垢</p><p>尽苦之边际诸种普得离</p><p>尔时世尊犹如晴天无诸云翳。出深远声犹如雷音。如大龙王。亦如牛王。如迦陵频伽声。亦如蜂王。又如人王。如天伎乐。出<a href=\"/remen/fanyin.html\" class=\"keylink\" target=\"_blank\">梵音</a>声告优波离。乐出家不。优波离闻是声已心生欢喜。叉手白佛。愿乐出家。佛告之曰。优波离善来比丘。汝今于此善修梵行。闻是语已须发自落<a href=\"/remen/jiasha.html\" class=\"keylink\" target=\"_blank\">袈裟</a>着身。威仪齐整。诸根寂定。如旧比丘。五百释种皆白四羯磨受<a href=\"/remen/juzujie.html\" class=\"keylink\" target=\"_blank\">具足戒</a>。佛言。我今当以方便除诸释种憍慢之心。尔时世尊语诸释种。汝等今者应当敬礼。诸旧比丘上座憍陈如阿毗马师比丘等次第为礼。优波离最在下坐。释贤王于诸释中最为导首。尔时诸释敬顺<a href=\"/\" class=\"keylink\" target=\"_blank\">佛教</a>。次第礼足至优波离。见其足异。寻即仰观见优波离面。时诸释等甚用惊怪。犹如山顶瀑水流注触崖回波。而作是言。我等日种剎利之姓。世所尊重。云何今者于己仆使卑下之姓剃发之种而为礼敬。我等今当向佛世尊具说上事。白佛。世尊。优波离所亦敬礼耶。佛告释种。今我种。此法断憍慢处。时诸释种白佛言此首陀罗种。佛告之曰。一切<a href=\"/remen/wuchang.html\" class=\"keylink\" target=\"_blank\">无常</a>种姓不定。无常一味种姓亦尔。有何差别。时诸释种复白佛言。世尊。此剃发之种。我等日姓中出。佛告释等。一切世间如梦如幻。种姓之中有何差别。诸释种等白佛言。世尊。此是仆使。我等是主。佛答释言。一切世间皆为恩爱而作奴仆。未脱生死。贵贱无异。舍汝憍慢。时诸释等端严殊特如华敷荣。合掌向佛。怀疑犹豫而作是言。必使我等礼优波离足耶。佛告释种。非独于我。一切诸佛出家之法悉皆如是。时诸释等闻佛重说出家法已。俨然而住如树无风。心意愁恼皆同声言。我等云何违佛教敕。宜顺佛教。先旧智人作如是语。如来所以先度优波离者。为欲摧破诸释种等憍慢心故。诸释于是舍弃憍慢顺出家法。亦为未来贵族出家所顺法故。拔陀释等久习憍慢今拔其根。为优波离接足作礼。当礼之时大地城郭山林河海悉皆震动。诸天唱言。释种今日憍慢山崩。即说偈言</p><p>呜呼舍憍慢种族色力财</p><p>随顺于佛教如树随风倾</p><p>日种剎利姓<a href=\"/remen/dl.html\" class=\"keylink\" target=\"_blank\">顶礼</a>优波离</p><p>除舍我慢心诸根皆寂定</p><p>诸大胜人等真实无谄伪</p><p>福利众德备其数如竹林</p><p>名闻婆罗门贵族剎利等</p><p>如是名德众入于牟尼法</p><p>庄严诸圣众如星围绕月</p><p>罗列在空中呜呼法炽盛</p><p>如来之大海最上功德水</p><p>湛然溢其中众河之所归</p><p>世间众胜智无不归佛法</p><p>人天众增长苦是出要道</p><p>如来善分别说法灭憍慢</p><p>弟子众一味如海等一味</p><p>以何因缘而说此事。佛法出于世为断憍慢故</p><p>(四八)</p><p>复次得见谛者。不为天魔诸外道等之所欺诳。是故应勤方便必求见谛。我昔曾闻。首罗<a href=\"/wenda/jushi/\" class=\"keylink\" target=\"_blank\">居士</a>甚大悭吝。<a href=\"/remen/sheli.html\" class=\"keylink\" target=\"_blank\">舍利</a>弗等往返其家。而说偈言</p><p>恶道深如海乱心如浊水</p><p>为悭流所漂言则称无物</p><p>嫉妒之大河邪见鱼鳖众</p><p>充满如是处漂流不止息</p><p>今当拔悭根成就施<a href=\"/remen/guobao.html\" class=\"keylink\" target=\"_blank\">果报</a></p><p>大悲之世尊<a href=\"/remen/wuwei.html\" class=\"keylink\" target=\"_blank\">无畏</a>之释子</p><p>见诸没苦厄我等应救济</p><p>尔时尊者摩诃迦叶。早起着衣持钵向首罗长者家。而赞<a href=\"/remen/bushi.html\" class=\"keylink\" target=\"_blank\">布施</a>。时彼长者以不喜故如槊刺心。语迦叶言。汝为受请为欲乞食。迦叶答言。我常乞食。长者语言。汝若乞食宜应及时。迦叶即去。如是舍利弗目连等诸大弟子次第至家都不承待。尔时世尊往到其家语首罗言。汝今应修五大施。首罗闻已心大愁恼。作是思惟。我尚不能修于小施。云何语我作五大施。如来法中岂无余法。诸弟子等教我布施。世尊今者亦教布施。作是念已。白佛言。世尊。微细小施尚不能作。况当五大施乎。佛告长者。不杀名为大施。不盗不邪淫不<a href=\"/remen/wangyu.html\" class=\"keylink\" target=\"_blank\">妄语</a>不饮酒。如是等名为五大施。闻是语已心大欢喜。作是思惟。如此五事不损毫厘得大施名。何为不作。作是念已。于世尊所深生欢喜信敬之心。而作是言。佛是调御丈夫。此实不虚。自非世尊谁当能解作如是说。谁不敬从无敢违者。即说偈言</p><p>色貌无等伦才辩非世有</p><p>世尊知时说梵音辞美妙</p><p>所说终不虚闻者尽获果</p><p>说是偈已深于佛所生欢喜心。即入库藏取二张[(畾/且)*毛]欲用施佛。又自思惟。犹以为多欲与一张。又复更思。嫌其少故还与二张。佛知心念。即说偈言</p><p>施时斗诤时二俱同等说</p><p>二德都不住儜劣丈夫所</p><p>施时斗诤时等同所作缘</p><p>尔时首罗闻是偈已。如来世尊知我所念。欢喜踊跃破于悭吝捉[叠*毛]施佛。佛知首罗至心欢喜。如应说法破首罗二十亿我见根得须陀洹。尔时世尊即从坐起还其所止。首罗欢喜送佛还于其家。心生欣庆。尔时魔王见首罗欢喜作是念言。我今当往诣首罗所破其<a href=\"/remen/shanxin.html\" class=\"keylink\" target=\"_blank\">善心</a>。作是念已。化作<a href=\"/remen/foshen.html\" class=\"keylink\" target=\"_blank\">佛身</a>三十二相八十种好至首罗家。即说偈言</p><p>身如净金山圆光极炽盛</p><p>自在化变现庠步如象王</p><p>来入首罗门如日入白云</p><p>睹者无厌足明如百千日</p><p>尔时光照首罗家。首罗惊疑为是何人。即说偈言</p><p>如融真金聚充满我家中</p><p>犹日从地出其光倍常明</p><p>说是偈已极生欢喜。如彼<a href=\"/remen/ganlu.html\" class=\"keylink\" target=\"_blank\">甘露</a>洒于其身而作是言。我有大福。如来今者再入我家。虽复再来不为希有。何以故。如来世尊常以慈悲济度为业。复说偈言</p><p>头如摩陀果肤如净真金</p><p>眉间白毫相其目净修广</p><p>如开敷青莲寂定上调伏</p><p>无畏徐庠步容貌殊特妙</p><p>圆光满一寻如用自庄严</p><p>勇猛自唱言我今真是佛</p><p>尔时魔王极自庄严在首罗前。告首罗言。我先说五受阴苦因习而生。修八正道灭五受阴。此是邪说。时彼首罗闻是说已甚生疑怪。貌相似佛所说乃非。我为是梦为心颠倒。听其所说甚为贪嫉。是何恶人化作佛形。如华聚中有黑毒蛇。我今审知此定是魔。如卖针人至针师家求欲卖针。汝今波旬听我<a href=\"/remen/fozi.html\" class=\"keylink\" target=\"_blank\">佛子</a>之所宣说。偈言</p><p>鹅翅扇须弥尚可令倾动</p><p>欲令见谛心倾动随汝者</p><p>终无有是处汝可惑肉眼</p><p>不能惑<a href=\"/remen/fayan.html\" class=\"keylink\" target=\"_blank\">法眼</a>佛知此事故</p><p>而作如是说肉眼甚微劣</p><p>不能别真伪若得法眼者</p><p>即见牟尼尊我得法眼净</p><p>见于灭结者终不随汝语</p><p>汝徒自疲劳不能见惑乱</p><p>吾今谛知汝实是恶波旬</p><p>见四<a href=\"/remen/zhendi.html\" class=\"keylink\" target=\"_blank\">真谛</a>人终不可移动</p><p>如以金涂钱欲诳卖金家</p><p>此事亦难成外现其金相</p><p>其内实是铜犹如以虎皮</p><p>用覆于驴上形色惑肉眼</p><p>出言知汝虚如火有冷相</p><p>风相恒<a href=\"/remen/changzhu.html\" class=\"keylink\" target=\"_blank\">常住</a>假使日光暗</p><p>月可作热相不能使见谛</p><p>而有动转心设使满世界</p><p>草木及瓦石糜鹿禽狩等</p><p>悉皆作佛像不能动我意</p><p>令有变异相况汝一魔身</p><p>而能动摇我首罗种种说</p><p>苦切责波旬犹如勇健人</p><p>入阵击儜者时魔即恐怖</p><p>速疾还天宫师子王住处</p><p>象到寻突走波旬亦如是</p><p>见谛所住处诸魔不敢停</p><p>(四九)</p><p>复次不得<a href=\"/remen/chanding.html\" class=\"keylink\" target=\"_blank\">禅定</a>于命终时不得决定。我昔曾闻。婆须王时有一侍人名多翅那迦王所亲爱。为谗谤故系于狱中。又更赞毁。王大忿怒遣人杀之。时诸眷属皆来围绕。而语之言。汝聪明知见过于人表。汝今云何其心扰动。今死时至。何事最苦。那迦答言。畏死恐怖。心不能定。即说偈言</p><p>我先于父母诸亲及眷属</p><p>离别生忧恼以为苦中极</p><p>方今死时苦彼苦皆轻微</p><p>思计众苦中死苦亦不大</p><p>莫知所生处心身燋热恼</p><p>今去极速疾不知所趣处</p><p>身既不离欲谁能不惊惧</p><p>精神甚荒扰如盲涉长路</p><p>竟知何所向心意极颓舍</p><p>犹如沙聚散无可遮制处</p><p>如佛之所说心存由心使</p><p>我今倒错乱难得生善处</p><p>由心自在故随意取诸趣</p><p>今我心躁扰不能持令住</p><p>我昔来愚浅贪着五欲乐</p><p>不能观内身系念于善处</p><p>依止何山林端坐而系念</p><p>如此上妙事今方生愿羡</p><p>彼得伏藏禅安乐寂静故</p><p>我念牟尼说三偈之句义</p><p>放逸行非法修行非所作</p><p>弃舍于义利贪着所爱处</p><p>方欲修善处不觉死卒至</p><p>离彼平正道逐此邪崄径</p><p>如轴折顿住坐守极愁恼</p><p>越于如实法修行非理事</p><p>愚凡夫死至轴折守愁恼</p><p>何缘故说。是先不善观察而作死想。临终惊怖方习禅观。以不破五欲故。莫知所至悔恨惊怖。即说偈言</p><p>智者应系念除破五欲想</p><p>精勤执心者终时无悔恨</p><p>心意既专至无有错乱念</p><p>智者勤捉心临终意不散</p><p>专精于境界不习心专至</p><p>临终必散乱心若散乱者</p><p>如调马用硙若其斗战时</p><p>回旋不直行</p><p>不善观者不摄五根。设临终时心难禁制如库藏中铠钾朽故临敌将战器钾散坏。不习捡心命终亦尔</p><p>(五○)</p><p>复次有实功德应当供养。智者宜应恭敬有德。我昔曾闻。阿越提国。其王名曰因提拔摩。有弟名须利拔摩。为诤国故二人共斗。须利拔摩掷罥罥因提拔摩头。罥已急挽。因提拔摩极大恐怖。作是愿言。今若得脱当于佛法中作般遮于瑟会。作是愿时罥索即绝。于佛法僧深生信敬。即敕大臣名浮者延蜜多。营般遮于瑟。于时大臣即奉王教设般遮于瑟。使人益食。时彼大臣处上座头。坐见上座比丘。留半分食。咒愿已讫。以此余食盛着钵中从坐起去。如是再三。大臣见已生不信心。作是思惟。如此比丘必不清净。作是念已具以此事上白于王。王问大臣。卿极得信心。臣答王言。不得信心。何以故。上座比丘留半分食从坐起去。必以此食与他妇女。我生疑惑。王闻是语。两手覆耳。告大臣曰。莫作斯语。汝今莫妄称量于人。汝无智力。云何而能分别前人。如佛言曰。若妄称量众生必为自伤。汝莫作是颠倒邪见。即说偈言</p><p><a href=\"/remen/jiedinghui.html\" class=\"keylink\" target=\"_blank\">戒定慧</a>寂灭得多闻觉慧</p><p>此是善逝子隐藏于功德</p><p>犹如灰覆火久处智戒行</p><p>世尊之所说汝不共住止</p><p>云何知其行佛说庵罗果</p><p>喻于四种人唯善丈夫者</p><p>善能知分别有佛世尊说</p><p>及与佛等者乃可称量人</p><p>是故汝不应轻蔑<a href=\"/remen/fodizi.html\" class=\"keylink\" target=\"_blank\">佛弟子</a></p><p>横生分别想譬如伏藏中</p><p>以土覆其上谁知下有宝</p><p>汝住不须去自当往观察</p><p>我从今已往躬当供养僧</p><p>愚痴服好药便变成于毒</p><p>尔时大王躬诣僧中。供养众僧。手自斟酌。尔时上座如前留食。咒愿已讫即便持去。王即逐上座后。语上座言。上座年老可以钵盂与我令捉。于时上座难不与钵。强随索钵。乃至真陀罗村不欲与钵。时彼上座。即说偈言</p><p>我知汝净信悲愍能拔济</p><p>王虽生浊世威仪甚严整</p><p>上世诸胜王犹故不能及</p><p>不知我戒行但见其出家</p><p>未曾有往来亦无有返报</p><p>而能深爱敬恩过于慈父</p><p>虽不见汝心诸根皆和悦</p><p>日出于空中密云覆不现</p><p>虽有此翳障花敷知日出</p><p>知王有深信奇特未曾有</p><p>能卑下自屈欲为<a href=\"/remen/wozhi.html\" class=\"keylink\" target=\"_blank\">我执</a>钵</p><p>荣贵福利具然能不憍逸</p><p>诸王得自在憍慢盲其目</p><p>用造诸恶业颠坠多缺失</p><p>勇捍有智力善解用财施</p><p>观身如幻炎知取坚实法</p><p>略说而言之一切皆增长</p><p>如汝自调顺教化中最上</p><p>贤胜所行道共众随顺行</p><p>我今既受王供。王以下心从我索钵。供养已足。不须取钵。尔时彼王遂更殷勤。重随索钵。比丘念言。今王何故欲得我钵即入定观。知王欲用调伏大臣故。是以索钵。即说偈言</p><p>凡夫愚暗人欲动须弥山</p><p>我今当与钵以护其心意</p><p>欲当有毁誉我心都无异</p><p>于我生不信损减众多人</p><p>说是偈已舍钵与王。王寻捉钵。犹如象鼻捉青莲花。逐比丘去到旃陀罗家。时彼比丘命王入舍。王不肯入于门前住。比丘老母先得阿那含果。具足天眼能知他心。又知他人善根因缘。时彼老母即白王言。王勿怯弱。来入我舍。即说偈言</p><p>汝不应生疑此首陀会舍</p><p>非旃陀罗家首子得罗汉</p><p>第三须陀洹我是一切智</p><p>佛之优婆夷住于阿那含</p><p>汝但观戒行莫问出生处</p><p>但取我<a href=\"/remen/daode.html\" class=\"keylink\" target=\"_blank\">道德</a>莫观家眷属</p><p>最后生此家功德有殊胜</p><p>如似沙石间能出好真金</p><p>伊兰能出火淤泥生莲花</p><p>观人取道德何必其族姓</p><p>伊兰与栴檀然火皆熟物</p><p>二俱有所成功德等无异</p><p>王闻老母说是偈已。呜呼乃是法中大人。佛体大悲使旃陀罗获不死处不择种姓。佛所说法旃陀罗中作师子吼。王又思惟。若供养种族失于功德。若供养功德不应分别旃陀罗也。王复说偈言</p><p>但当供养德不应观生处</p><p>婆罗门说喻淤泥生莲花</p><p>天与阿修罗敬戴着顶上</p><p>婆罗门有过智者皆弃舍</p><p>彼若造作恶可说无过耶</p><p>然实是过罪旃陀有德者</p><p>岂可不取耶实复有功德</p><p>如此旃陀罗我应生供养</p><p>如是旃陀罗山林修苦行</p><p>此名为仙圣非是旃陀罗</p><p>旃陀罗杀鹿王者食其肉</p><p>彼之所造箭亦复取用射</p><p>以是因缘故我应随顺行</p><p>旃陀有德者云何不采取</p><p>说此偈已王入其家。长跪合掌作是思惟。先礼老母应先<a href=\"/remen/lifo.html\" class=\"keylink\" target=\"_blank\">礼佛</a>。如来世尊示旃陀罗如此正道。能示一切众生安隐正道。应先礼佛。即说偈言</p><p>南无苦行仙医王中最上</p><p>我今以佛故敬礼于下贱</p><p>如依须弥山乌鹿同金色</p><p>从他闻此事我今现证知</p><p>依佛须弥山贱者皆可贵</p><p>一切种智海净意度彼岸</p><p>唯佛救世间慈等无恶意</p><p>于诸众生等能为最亲厚</p><p>能于一解脱分别说多种</p><p>外道狂颠倒横分别种姓</p><p>尔时大王说是偈已。作礼而去</p></div>"
},{
    "title": "大庄严论经 第九卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第九卷</p><p>马鸣菩萨造</p><p>后秦<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(五一)</p><p>复次瞋恚<a href=\"/remen/yinyuan1.html\" class=\"keylink\" target=\"_blank\">因缘</a>佛不能谏。是故智者应断瞋恚。我昔曾闻。拘睒弥<a href=\"/remen/biqiu.html\" class=\"keylink\" target=\"_blank\">比丘</a>以斗诤故分为二部。缘其斗诤各竞道理经历多时。尔时<a href=\"/remen/shizun.html\" class=\"keylink\" target=\"_blank\">世尊</a>无上大悲。以相轮手制诸比丘。即说偈言</p><p>比丘莫斗诤斗诤多破败</p><p>竞胜负不息次续诤不绝</p><p>为世所讥呵增长不<a href=\"/remen/154932.html\" class=\"keylink\" target=\"_blank\">饶益</a></p><p>比丘求胜利远离于爱欲</p><p>弃舍家妻子意求于<a href=\"/remen/jietuo.html\" class=\"keylink\" target=\"_blank\">解脱</a></p><p>宜依<a href=\"/remen/chujia.html\" class=\"keylink\" target=\"_blank\">出家</a>法莫作不应作</p><p>应当以智钩回于傲慢意</p><p>不适生斗诤怨害之根本</p><p>依止出家法不应起不适</p><p>譬如清冷水于中出炽火</p><p>既着坏色衣应当修善法</p><p>斯服宜善寂恒思自调柔</p><p>云何着是服竖眼张其目</p><p>蹙眉复聚頞而起瞋恚想</p><p>应当念被服剃头作标相</p><p>一切皆弃舍云何复诤竞</p><p>如此之标相宜应断斗诤</p><p>时彼比丘合掌向佛白佛言。世尊。愿佛恕亮。彼诸比丘轻蔑于我。云何不报。即说偈言</p><p>彼之难调者忍之倍见轻</p><p>生忍欲谦下彼怒益隆盛</p><p>于恶欲加毁犹如斧斫石</p><p>彼人见加毁我亦必当报</p><p>尔时世尊犹如慈父。作如是言。出家之人应勤方便断于瞋恚。设随顺瞋极违于理。瞋恚多过。即说偈言</p><p>瞋如彼利刀割断离亲厚</p><p>瞋能杀害彼<a href=\"/remen/rufa.html\" class=\"keylink\" target=\"_blank\">如法</a>顺律者</p><p>患瞋舍出家不应所住处</p><p>嫌恨如屠枷瞋乃是恐怖</p><p>轻贱之屋宅丑陋之种子</p><p>粗恶语之伴烧意林猛火</p><p>示恶道之导斗诤怨害门</p><p>恶名称床褥暴速作恶本</p><p>诸瞋恚者为他讥嫌之所呵毁。汝今且当观如是过。即说偈言</p><p>瞋剧于暴虎如恶疮难触</p><p>毒蛇难喜见瞋恚者如是</p><p>瞋者睡亦苦毁坏善名称</p><p>瞋恚炽盛者不觉己所作</p><p>及与他所作于分财利时</p><p>不入其数中若于戏笑处</p><p>众人所不容如是诸利处</p><p>由瞋都不入瞋者叵爱乐</p><p>其事极众多常怀惭耻恨</p><p>虽以百舌说说犹不可尽</p><p>略举而说之<a href=\"/remen/diyu.html\" class=\"keylink\" target=\"_blank\">地狱</a>中受苦</p><p>不足具论尽瞋恚造恶已</p><p>悔恨身心热是故有智者</p><p>应当断瞋竞</p><p>尔时如来为诸比丘种种<a href=\"/remen/shuofa.html\" class=\"keylink\" target=\"_blank\">说法</a>。而其瞋忿犹故不息。以是因缘诸天善神皆生瞋恚。而说偈言</p><p>犹如浊水中若置摩尼珠</p><p>水即为澄清更无浊秽相</p><p>如来之人宝为于诸比丘</p><p>随顺方便说种种妙好法</p><p>斯诸比丘等心浊犹不净</p><p>宁作不清水珠力可令清</p><p>不作此比丘闻佛所说法</p><p>而其内心意犹故浊不清</p><p>如日照<a href=\"/remen/shijian.html\" class=\"keylink\" target=\"_blank\">世间</a>除灭诸黑暗</p><p>佛日近于汝黑暗心过甚</p><p>如来世尊呵诸比丘如斯重担。有悲愍心。复更为说长寿王缘。而此比丘蹙眉聚頞犹故不休。而作是言。佛是法主。且待须臾。我等自知。于时如来闻斯语已即舍此处。离十二由旬在娑罗林一树下坐作是思惟。我今离拘睒弥斗诤比丘。尔时有一象王避诸群象来在树下。去佛不远合目而住。亦生念言。我得离群极为清净。佛知彼象心之所念。即说偈言</p><p>彼象此象牙极长远离群众乐寂静</p><p>彼乐独一我亦然远离斗诤群会处</p><p>说是偈已入深<a href=\"/remen/chanding.html\" class=\"keylink\" target=\"_blank\">禅定</a>。尔时诸比丘不受佛说后生悔恨。天神又忿。举国闻者咸生瞋恚。唱言叱叱。时诸比丘各相谓言。我等云何还得见佛。当共合掌求请于佛。即说偈言</p><p>我等违<a href=\"/\" class=\"keylink\" target=\"_blank\">佛教</a><a href=\"/remen/sanjie.html\" class=\"keylink\" target=\"_blank\">三界</a>世尊说</p><p>瞋恚恶罪咎住在我心中</p><p>悔恨炽猛火焚烧于意林</p><p>善哉悲愍者愿还为我说</p><p>我今发上愿必当求解脱</p><p>从今日已往宁舍于身肉</p><p>终不违佛教</p><p>佛知诸比丘心之所念。即说偈言</p><p>欲瞋恚所禁恼乱不随顺</p><p>我今应悲愍还救其苦难</p><p>婴愚作过恶智者应忍受</p><p>譬如人抱儿怀中种种秽</p><p>不可以粪臭便舍弃其子</p><p>说是偈已从草敷起。欲还僧坊。尔时天龙夜叉阿修罗等。合掌向佛。而说偈言</p><p>呜呼有大悲大仙正导者</p><p>彼诸比丘等放逸之所盲</p><p>竞忿心不息触恼于世尊</p><p>如来大悲心犹故不背舍</p><p>悲哀无瞋嫌意欲使调顺</p><p>如似强恶马捶策而令调</p><p>尔时如来既至僧坊光明照曜。诸比丘等知佛还来寻即出迎。头<a href=\"/remen/dl.html\" class=\"keylink\" target=\"_blank\">顶礼</a>敬而白佛言。我等斗诤使多<a href=\"/remen/zhongsheng.html\" class=\"keylink\" target=\"_blank\">众生</a>起瞋忿心。极为众人之所轻贱。我等今者皆堕破僧。唯愿世尊还为说法使得和合。于时如来为诸比丘说<a href=\"/remen/liuhe.html\" class=\"keylink\" target=\"_blank\">六和</a>敬法。令诸比丘还得和合。是故佛说断于瞋恚</p><p>(五二)</p><p>复次应当观食。世尊亦说正观于食。我昔曾闻。尊者黑迦留陀夷为食因缘故佛为制戒。佛说种种因缘赞戒赞持戒。少欲知足行头陀事。佛集比丘僧。赞一食法。乃至欲制一食戒法。时比丘僧咸各默然。犹如大海寂默无声。时诸僧中有一比丘名婆多梨。白佛言。世尊。莫制是戒。我不能持。佛告比丘。于过去<a href=\"/remen/shengsi.html\" class=\"keylink\" target=\"_blank\">生死</a>为是饮食。生死之中受无穷苦。<a href=\"/remen/liuzhuan.html\" class=\"keylink\" target=\"_blank\">流转</a>至今。乃往过去无量世时有四禽兽仙人。第五尔时乌者作如是言。诸苦之中饥渴最苦。劫初之时光阴天下。时有一天。最初以指先尝地味。既尝其味。遂取食之。尔时彼天者今彼婆多梨是也。即于彼时彼婆多梨先尝地味。今亦复尔。但为饮食。彼婆多梨不为法故从坐而起。更整衣服白佛言。世尊。莫制一食法。即说偈言</p><p>我今不能持世尊一食戒</p><p>若一人不善不应制此戒</p><p>一切比丘闻是偈已皆悉低头。思惟既久而作是言。咄哉不见揣食过患。为揣食故于大众中而被毁辱。即说偈言</p><p>宁共鹿食草如蛇呼吸风</p><p>不于佛僧前为于饮食故</p><p>违佛作是说</p><p>佛告婆多梨。听汝檀越舍食半分食。余者持来在寺而食。时婆多梨犹故不肯。当尔之时佛制一食戒。第二第三亦如是请佛。佛犹不肯即制戒。婆多梨即离佛去。极生悔心而说偈言</p><p>我违佛所说云何舌不断</p><p>云何地不陷故复能载我</p><p>罗剎毗舍阇恶龙及与贼</p><p>无敢违语者为于饮食故</p><p>顽嚚违佛语宁以刀开腹</p><p>吞啖于蛆虫土食以满腹</p><p>云何为食故乃违十力教</p><p>我今自悔责喻如<a href=\"/remen/wuxin.html\" class=\"keylink\" target=\"_blank\">无心</a>者</p><p>尔时婆多梨说是偈已惭愧自责。三月之中耻不见佛。自恣时近。昼夜愁恼而自烧然。羸瘦毁悴失于威德。时诸比丘有慈心者深生悲愍。即说偈言</p><p>今诸比丘等缝衣而洗染</p><p>不久当散去汝莫后生恨</p><p>汝今速向佛敬礼莲花足</p><p>应向尊重处尽力求哀请</p><p>当勤用功力乃可得忏谢</p><p>婆多梨闻此偈已哽噎堕泪。复说偈言</p><p>世尊有所说世皆无违者</p><p>由我愚痴故敢违于佛语</p><p>我之极轻躁众中无惭愧</p><p>不见后时笑为众所恶贱</p><p>不思此过恶辄作如是说</p><p>此事僧应作及非我所请</p><p>由我无定心卒发如是语</p><p>同梵<a href=\"/remen/xingzhe.html\" class=\"keylink\" target=\"_blank\">行者</a>闻此偈已。即欲请佛求哀<a href=\"/remen/chanhui.html\" class=\"keylink\" target=\"_blank\">忏悔</a>婆多梨复说偈言</p><p>我今殷重心求哀愿得忏</p><p>惭愧当何忍举目视世尊</p><p>诸比丘等语婆多梨言。世尊。若有<a href=\"/remen/fannao.html\" class=\"keylink\" target=\"_blank\">烦恼</a>漏者汝可怖畏。今佛世尊久断诸漏。汝今何故畏难不去。婆多梨复说偈言</p><p>我疑自罪过如见净满月</p><p>无瞋容貌胜三界慈哀颜</p><p>我今欲观见慈悲为我说</p><p>为愚痴所盲而不受佛语</p><p>譬如人欲死不服随病药</p><p>违失慈愍教今受悔恨恼</p><p>诸同梵行者而语之言。可共我等诣世尊所。劝共见佛。向佛说过。时诸比丘复问之言。汝今决定忏悔耶。时婆多梨即说偈言</p><p>若我今<a href=\"/remen/lifo.html\" class=\"keylink\" target=\"_blank\">礼佛</a>宁使身散坏</p><p>佛不使我起我亦终不起</p><p>若佛与我语身心皆满足</p><p>尔时婆多梨与诸比丘往诣佛所。时佛世尊在大众中。时婆多梨在于佛前举身投地。而说偈言</p><p>听我忏悔过人之调御师</p><p>体性悲愍者我如强戾马</p><p>越度调顺道假设不得食</p><p>眼陷颊骨现枯竭而至死</p><p>宁受如此苦不违于圣教</p><p>释梵尊胜天敬戴奉所说</p><p>我之愚痴故不顺于佛语</p><p>如来善知时非时等。及苦责数悉皆通达。佛告婆多梨。设有阿罗汉卧于粪秽污埿之中。我行背上。于意云何。彼阿罗汉有苦恼不。婆多梨言。不也世尊。汝若得阿罗汉阿那含斯陀含须陀洹终不违教。由汝凡夫愚痴空无所有。喻如芭蕉中无有实。广说如修多罗。时人谓婆多梨得阿罗汉。闻佛说已知婆多梨是具缚凡夫。诸比丘皆生不信。闻彼不得阿罗汉。如此贵族出家若不获得阿罗汉者。云何卑贱种姓尼提出家得阿罗汉。佛欲使漏尽者便得漏尽。若不欲使漏尽便不得漏尽。佛知诸比丘心念。告诸比丘。若修奢摩他毗婆舍那必能尽漏。若不修者不能得漏尽。若知若见已虽生卑贱得罗汉果。如婆多梨不知不见。虽生胜族而不得阿罗汉。是故如来平等说法而无偏党。</p><p>(五三)</p><p>复次狂逸之甚莫过贪欲。是故应当勤断贪欲。我昔曾闻。世尊往昔<a href=\"/remen/xiuxing.html\" class=\"keylink\" target=\"_blank\">修行</a><a href=\"/remen/pusadao.html\" class=\"keylink\" target=\"_blank\">菩萨道</a>时。时世空虚无佛贤圣出现于世。尔时有王名曰光明。乘调顺象出行游观。前后导从歌舞唱妓。往到山所崄难之处。王所乘象遥见牸象。欲心炽盛哮吼狂逸。如风吹云。欲往奔赴不避险岨。时调象师种种钩斫不能令住。时光明王甚大惊怖。语使钩斫不能禁制。如恶<a href=\"/remen/dizi.html\" class=\"keylink\" target=\"_blank\">弟子</a>不随顺师。象去遂疾。王大惊迫。心生苦恼意谓必死。即说偈言</p><p>如见<a href=\"/remen/xukong.html\" class=\"keylink\" target=\"_blank\">虚空</a>动迅速挩诸方</p><p>皆悉而来聚普见如轮动</p><p>大地皆回转其象走遂疾</p><p>譬如山急行诸山如随之</p><p>严谷涧中河诸树伤身体</p><p>王怖极苦恼发愿求山神</p><p>使我得安全钩斫伤身体</p><p>欲盛不觉苦象走转更疾</p><p>喻如于暴风棘刺钩斫身</p><p>并被山石伤头发皆蓬乱</p><p>尘土极坌污衣服复散解</p><p>璎珞及环玔破落悉堕地</p><p>尔时大王语调象师言。如我今者命恐不全。复说偈言</p><p>汝好勤方便禁制令使住</p><p>我今如在秤低昂堕死处</p><p>尔时象师尽力钩斫不能禁制。数数叹息颜色惭耻泪下盈目。[卑*页]面避王不忍相见。复语王言。大王我今当作何计。即说偈言</p><p>尽力诵象咒古仙之所说</p><p>钩斫势力尽都不可禁制</p><p>如人欲死时咒术及妙药</p><p>越度必至死良药所不救</p><p>尔时大王语象师言。我等今者堕于是处。当作何计。象师白王。更无余方唯当攀树。王闻是语以手攀树。象即奔走逐于牸象。象既去后导从诸人始到王所。王即徐步还向军中。尔时象师寻逐象迹。经于多日。得象还军。时王在大众中。象师乘象向于王所。时王瞋忿而作是言。汝先言象调顺可乘。云何以此狂象而欺于我。象师合掌而白王言。此实调顺。王若不信我今当现象调顺之相使王得知。尔时象师即烧铁丸以着其前。尔时彼人语象吞丸。时王不听语彼人言。汝说调顺云何狂逸。象师长跪合掌而白王言。如此狂逸非我所调。王语之曰。为是何过非汝所调。彼即白王。象有贪欲以病其心非我所治。大王当知。如此之病杖捶钩斫所不能治。贪欲坏心亦复如是。即说偈言</p><p>欲为心毒箭不知从何生</p><p>因何得增广云何可得灭</p><p>王闻贪欲不可治疗。语象师言。此贪欲病无能治耶。象师答言。此贪欲病不可拥护舍而不治。即说偈言</p><p>当作诸方便勤求断欲法</p><p>不知其至趣怀精勤退还</p><p>弃舍五所欲出家修苦行</p><p>为断欲结故应精勤<a href=\"/remen/xiudao.html\" class=\"keylink\" target=\"_blank\">修道</a></p><p>或有恣五欲言道足自断</p><p>若干种作行望得远离欲</p><p>如是等处处望拔欲根本</p><p>欲林难可拔人天阿修罗</p><p>夜叉鸠盘茶一切有生类</p><p>微细心欲罥系缚诸众生</p><p>回转有林中无由能自拔</p><p>王闻贪欲不可断故甚生怪惑。即说偈言</p><p>无有能断灭如此欲怨者</p><p>乃无有一人能灭贪欲耶</p><p>人天中乃无能灭此欲乎</p><p>尔时象师而答王言。转从他闻。唯佛世尊世界大师有大慈心。一切众生悉皆如子。身如真金。大人之相以自庄严。有自然智知欲生起灭欲因缘。有无碍心悲愍一切。时王闻佛大人之声。即起合掌如华未敷。于大众前发大誓愿。我以<a href=\"/remen/zhengfa.html\" class=\"keylink\" target=\"_blank\">正法</a>护于国土及舍财施。以此<a href=\"/remen/gongde.html\" class=\"keylink\" target=\"_blank\">功德</a>愿我未来必得<a href=\"/remen/chengfo.html\" class=\"keylink\" target=\"_blank\">成佛</a>。断除众生贪欲之患。以何因缘而说此事。众生不知欲因缘及对治故。说是修多罗</p><p>(五四)</p><p>复次佛观久后使得<a href=\"/remen/xinxing1.html\" class=\"keylink\" target=\"_blank\">信心</a>故不卒为事。我昔曾闻。尊者优波鞠多林下<a href=\"/remen/zuochan.html\" class=\"keylink\" target=\"_blank\">坐禅</a>。时魔波旬以诸花鬘着其顶上。尔时尊者从禅定起。见其花鬘在于项上。即入定观谁之所为。知是魔王波旬所作。即以神力以三种死尸系魔王颈。时彼魔王觉尸着颈。遥见尊者知是所作。尔时尊者。即说偈言</p><p>花鬘严饰具比丘所舍离</p><p>死尸极臭秽爱欲者厌恶</p><p><a href=\"/remen/fozi.html\" class=\"keylink\" target=\"_blank\">佛子</a>共捔力战诤谁能胜</p><p>我今是佛子舍弃汝花鬘</p><p>汝若有力者除去汝死尸</p><p>大海涛波流无能禁制者</p><p>唯有铁围山水触则回返</p><p>尔时魔王闻是语已欲去死尸。虽尽神力不能使去。如蚊蚁子欲动须弥山王。虽复竭力亦不能动。时魔波旬不能却尸。寻即飞去。而说偈言</p><p>若我不能解使余诸胜天</p><p>威德<a href=\"/remen/zizai.html\" class=\"keylink\" target=\"_blank\">自在</a>者其亦必能解</p><p>尔时尊者。复说偈言</p><p>帝释及梵天无能解是者</p><p>设入炽然火及在大海中</p><p>不燋亦不烂如此尸着汝</p><p>不干不朽坏所在随逐汝</p><p>无能救解者摩醯首罗天</p><p>及以三天王毗<a href=\"/remen/shamen.html\" class=\"keylink\" target=\"_blank\">沙门</a>天王</p><p>乃至到梵天如是诸天等</p><p>虽复尽神力无能为解者</p><p>尔时梵天王见魔尽力不能却尸。而告之言。汝莫生憍慢。即说偈言</p><p>十力之弟子以己<a href=\"/remen/shentong.html\" class=\"keylink\" target=\"_blank\">神通</a>力</p><p>由汝轻弄故今故毁辱汝</p><p>谁当有此力而为汝解者</p><p>犹有大海潮无能制波浪</p><p>譬如以藕系用以悬雪山</p><p>虽尽我神力不能为汝脱</p><p>我虽有大力不及彼沙门</p><p>如似灯烛明不如大火聚</p><p>火聚虽复明不如日之光</p><p>魔王闻斯偈已语梵天言。我当依谁可脱此患。梵天说偈以答魔言</p><p>汝速疾向彼求哀而归依</p><p>神通乐名闻汝尽败坏失</p><p>如似人跌倒扶地还得起</p><p>魔作是念。如来弟子梵等胜天力无及者。乃为诸梵之所推敬。魔说偈言</p><p>佛之弟子等梵王所尊敬</p><p>况复如来德云何可格量</p><p>我极作恼乱犹故忍悲愍</p><p>而故不为我作诸衰恼事</p><p>能忍护惜我何可得称说</p><p>我今始知佛真实大悲者</p><p>体性极悲愍不生怨憎心</p><p>身如金山王光明逾于日</p><p>愚痴冥我心皆作恼乱事</p><p>彼<a href=\"/remen/jingjin.html\" class=\"keylink\" target=\"_blank\">精进</a>坚实未曾有粗语</p><p>恒常见悲愍令我心不悦</p><p>尔时欲界自在魔王。而作是言。遍观三界无能解者。我今唯还归依尊者乃可得脱。作是语已向尊者所。五体投地顶礼足下。作如是语。大德。我于<a href=\"/remen/puti.html\" class=\"keylink\" target=\"_blank\">菩提</a>树下乃至造作百种诸恼。以乱于佛犹不苦我。即说偈言</p><p>婆罗聚落中<a href=\"/remen/poluomen.html\" class=\"keylink\" target=\"_blank\">婆罗门</a>村邑</p><p>瞿昙来乞食我令空钵去</p><p>即日不得食然不加毁我</p><p>我曾作恶牛并及毒蛇身</p><p>五百车浊水令佛不得饮</p><p>皆知是我作不曾出恶言</p><p>我所作既少汝极毁辱我</p><p>人天阿修罗一切皆轻蔑</p><p>毁我坏名称以尸苦恼我</p><p>尔时尊者告魔王言。汝今不<a href=\"/remen/shane.html\" class=\"keylink\" target=\"_blank\">善恶</a>物。云何声闻比于世尊。即说偈言</p><p>云何以葶苈用比于须弥</p><p>萤火之微明以比于日光</p><p>一掬之少水比方于大海</p><p>佛有大悲心声闻无大悲</p><p>如来以大悲恕汝种种过</p><p>我亦随佛意欲生汝善根</p><p>尔时魔王闻斯语已。复说偈言</p><p>听我说佛德福利威光盛</p><p>彼之所有分断诸爱欲者</p><p>忍辱不起嫌我以愚痴故</p><p>日日常触恼如母爱一子</p><p>优波鞠多语波旬言。汝听我语于如来所数作诸恶。欲得洗除生诸善根。无过<a href=\"/remen/nianfo.html\" class=\"keylink\" target=\"_blank\">念佛</a>。世尊最上。即说偈言</p><p>如是因缘故知佛见长远</p><p>未曾于汝所生于不爱心</p><p>彼第一智尊欲成汝信心</p><p>常发亲爱语智者少生信</p><p>便得<a href=\"/remen/niepan.html\" class=\"keylink\" target=\"_blank\">涅盘</a>乐今我略为汝</p><p>说法愚痴冥黑暗之过患</p><p>汝今生信故则为洗除尽</p><p>尔时魔王身毛皆竖。如波昙花种种起触恼。犹如子作过。父犹爱之心过大地忍。不曾见过责。是彼仙中胜。若少信佛洗除前过。时彼魔王在尊者前。念佛功德礼尊者足。作如是言。尊者救我与我敬心。汝当<a href=\"/remen/faxin.html\" class=\"keylink\" target=\"_blank\">发心</a>却我颈悬。我虽恼触愿起慈心为我除舍。尊者答言。共汝作要后乃当脱。魔言。何等是言要。尊者答言。汝从今日莫恼比丘。魔即白言。我更不恼触尊者言。汝之所知。佛去百年始有我出。即说偈言</p><p>三界之真济我见彼法身</p><p>不见金色身无恼为我现</p><p>示我佛形相我今极希望</p><p>爱于如来形</p><p>尔时魔王语尊者言。我亦作要誓言。汝若见形莫为卒礼。以一切种智慎莫礼我。我作佛相慎莫为礼。即说偈言</p><p>以谦敬念佛为我作礼者</p><p>则为烧灭我我有何势力</p><p>能受离欲敬喻如伊兰芽</p><p>为象鼻所押破坏无所任</p><p>我若受敬者其事亦如是</p><p>尊者答言。我不归命。汝亦不负言要。魔复语尊者言。待我须臾间。即入空林中。而说偈言</p><p>我先惑手罗现金炽盛身</p><p><a href=\"/remen/foshen.html\" class=\"keylink\" target=\"_blank\">佛身</a>不思议我作如是形</p><p>身现炽光明逾过于日月</p><p>悦乐众人目明如饮<a href=\"/remen/ganlu.html\" class=\"keylink\" target=\"_blank\">甘露</a></p><p>尊者答言。汝今为我如先好作。魔答言诺。我今当作。即为却尸。尔时魔王即入空林。现作佛形如作伎家。种种自庄严。如来之色貌。现于大人相。能生寂灭眼。喻如新画像。当作开发时。庄严于此林。看视无厌足。圆光一寻化作佛形。<a href=\"/remen/sheli.html\" class=\"keylink\" target=\"_blank\">舍利</a>弗侍右。目连处左。阿难随后执持佛钵</p><p>尊者摩诃<a href=\"/remen/jiaye.html\" class=\"keylink\" target=\"_blank\">迦叶</a>。阿尼卢头。须菩提。如是等诸大声闻千二百五十人侍佛左右。犹如半月现佛相貌。向尊者优波鞠多所。尊者见佛相貌极生<a href=\"/remen/huanxi.html\" class=\"keylink\" target=\"_blank\">欢喜</a>。即从坐起观佛形相。咄哉恶<a href=\"/remen/wuchang.html\" class=\"keylink\" target=\"_blank\">无常</a>无有悲愍心。妙色金山王。云何而破坏牟尼身。如是为无常所摧灭。尔时尊者作观心其意欲扰乱。我今实见佛掌如莲华。而作如是言。呜呼盛妙色不可具广说。即说偈言</p><p>面过莲花敷目如青莲叶</p><p>身形殊华林相好过于月</p><p>甚深喻如海安住如须弥</p><p>威德过于日行过师子王</p><p>眼瞬如牛王色殊于真金</p><p>尔时尊者倍生喜敬。大喜充满转增欢喜。即说偈言</p><p>呜呼清净业获是美妙报</p><p>业缘之所得非是现作业</p><p>百千亿劫中身口作净行</p><p>修施及戒忍并禅与智能</p><p>决定作正行以是自庄严</p><p>众人眼所爱清净无垢秽</p><p>现是形相时怨家皆欢喜</p><p>况我于今日而当不爱敬</p><p>如是思忆。唯作佛想不念于魔。即从坐起。五体投地而为作礼。魔时即惊作如是言。大德何故违要。尊者言。作何言要。魔言。先要莫礼。今何故礼。尊者从地起。即说偈言</p><p>眼所爱乐见拟心礼于佛</p><p>我今实不为恭敬礼汝足</p><p>尔时魔王言。汝五体投地为我作礼。云何说言。我不敬汝。尊者语魔言。我不敬礼。汝亦不违言誓。喻如以埿木造作佛像。世间人天皆共礼敬。尔时不敬于埿木欲敬礼佛故。我礼佛色像不为礼魔形。闻是语已还复本形。礼尊者足还升天上。以何因缘而说此事。诸大声闻等欲使诸檀越普<a href=\"/remen/gongyang.html\" class=\"keylink\" target=\"_blank\">供养</a>众僧令不所乏。又令比丘亦闻法奉行。以是故应为<a href=\"/remen/sizhong.html\" class=\"keylink\" target=\"_blank\">四众</a>说法。若欲赞佛者应当作是说。虽断欲结使不觉为作礼。</p></div>"
},{
    "title": "大庄严论经 第十卷",
    "author": "鸠摩罗什 译",
    "html": "<div class=\"B1_text\"><p>　　大<a href=\"/remen/zhuangyan.html\" class=\"keylink\" target=\"_blank\">庄严</a>论经 第十卷</p><p>　　马鸣菩萨造</p><p>　　后秦<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>　　（五五）</p><p>　　复次若人赞佛得大<a href=\"/remen/guobao.html\" class=\"keylink\" target=\"_blank\">果报</a>。为诸众人之所恭敬。是故应当勤心赞敬。我昔曾闻。<a href=\"/remen/jiaye.html\" class=\"keylink\" target=\"_blank\">迦叶</a>佛时有一法师为众<a href=\"/remen/shuofa.html\" class=\"keylink\" target=\"_blank\">说法</a>。于大众中赞迦叶佛。以是缘故命终生天。于人天中常受快乐。于释迦文佛般<a href=\"/remen/niepan.html\" class=\"keylink\" target=\"_blank\">涅盘</a>后百年。阿输伽王时。为大法师得罗汉果。三明六通具八<a href=\"/remen/jietuo.html\" class=\"keylink\" target=\"_blank\">解脱</a>。常有妙香。从其口出。时彼法师去阿输伽王不远。为众说法。口中香气达于王所。王闻香气心生疑惑。作是思惟。彼<a href=\"/remen/biqiu.html\" class=\"keylink\" target=\"_blank\">比丘</a>者为和妙香含于口耶。香气乃尔。作是念已。语比丘言。开口。时比丘开口都无所有。复语漱口。既漱口已犹有香气。比丘白王。何故语我张口漱口。时王答言。我闻香气心生疑故。使汝张口及以漱口。香气逾盛。惟有此香口无所有。王语比丘愿为我说。比丘微笑。即说偈言</p><p>　　大地<a href=\"/remen/zizai.html\" class=\"keylink\" target=\"_blank\">自在</a>者　　今当为汝说</p><p>　　此非沈水香　　复非花叶茎</p><p>　　栴檀等诸香　　和合能出是</p><p>　　我生希有心　　而作如是言</p><p>　　由昔赞迦叶　　便获如是香</p><p>　　彼佛时已合　　与新香无异</p><p>　　昼夜恒有香　　未曾有断绝</p><p>　　王言。大德久近得此香。比丘答曰。久已得之。王今善听。往昔过去有佛名曰迦叶。我于彼时精勤修集而得此香。时王闻已生希有心。而问比丘。我犹不悟。唯愿解说。时彼比丘而白王言。大王。至心善听。我于迦叶佛时作说法比丘在大众前。生<a href=\"/remen/huanxi.html\" class=\"keylink\" target=\"_blank\">欢喜</a>心赞叹彼佛。即说偈言</p><p>　　金色身晃曜　　欢喜生赞叹</p><p>　　因此福德力　　在在受生处</p><p>　　身身随此业　　常有如此香</p><p>　　胜于优钵罗　　及以瞻卜香</p><p>　　香气既充塞　　闻者皆欣悦</p><p>　　如饮<a href=\"/remen/ganlu.html\" class=\"keylink\" target=\"_blank\">甘露</a>味　　服之无厌足</p><p>　　尔时大王闻斯语已。身毛皆竖。而作是言。呜呼赞佛<a href=\"/remen/gongde.html\" class=\"keylink\" target=\"_blank\">功德</a>乃获是报。比丘答言。大王。勿谓是果受报如此。复说偈言</p><p>　　名称与福德　　色力及安乐</p><p>　　已有此功德　　人无轻贱者</p><p>　　威光可爱乐　　意志深弘广</p><p>　　能离诸过恶　　皆由赞佛故</p><p>　　如斯之<a href=\"/remen/fubao.html\" class=\"keylink\" target=\"_blank\">福报</a>　　贤智乃能说</p><p>　　受身既以尽　　获于甘露迹</p><p>　　尔时大王复问比丘。赞佛功德其事云何。尔时比丘说偈答言</p><p>　　我于大众中　　赞佛实功德</p><p>　　由是<a href=\"/remen/yinyuan1.html\" class=\"keylink\" target=\"_blank\">因缘</a>故　　名称满十方</p><p>　　说佛诸善业　　大众闻欢喜</p><p>　　形貌皆熙怡　　由前赞佛故</p><p>　　颜色有威光　　说法得尽苦</p><p>　　彼如来所说　　与诸修善者</p><p>　　作乐因缘故　　得乐之果报</p><p>　　云何名之佛　　说言有十力</p><p>　　诸有得此法　　不为人所轻</p><p>　　况诸说法者　　升于法座上</p><p>　　赞立佛功德　　降伏诸外道</p><p>　　以赞佛德故　　获于上妙身</p><p>　　便为诸人说　　可乐之正道</p><p>　　以是因缘故　　犹如秋满月</p><p>　　为众之所爱　　赞叹佛实德</p><p>　　穷劫犹难尽　　假使舌消澌</p><p>　　终不中休废　　常作如是心</p><p>　　世世受生处　　言说悉辩了</p><p>　　说佛自然智　　增长众智能</p><p>　　以是因缘故　　所生得胜智</p><p>　　说一切<a href=\"/remen/shijian.html\" class=\"keylink\" target=\"_blank\">世间</a>　　皆是业缘作</p><p>　　闻已获诸善　　由离诸恶故</p><p>　　生处离诸过　　贪瞋我见等</p><p>　　如油注热铁　　皆悉消涸尽</p><p>　　如此等诸事　　何处不适意</p><p>　　我以因缘箭　　坏汝诸网弓</p><p>　　复已言辩父　　思惟善说母</p><p>　　尔时大王闻斯偈已。即起合掌。而作是言。所说极妙善入我心。王说偈言</p><p>　　闻说我意解　　叹佛功德果</p><p>　　略而言说之　　常应赞叹佛</p><p>　　以何因缘而说此事。为说法者得大果报。诸有说法应生喜心</p><p>　　（五六）</p><p>　　复次有大功德犹修无倦。况无福者而当懈慢。我昔曾闻。尊者摩诃迦叶。入诸<a href=\"/remen/chanding.html\" class=\"keylink\" target=\"_blank\">禅定</a>解脱<a href=\"/remen/sanmei.html\" class=\"keylink\" target=\"_blank\">三昧</a>。欲使修福<a href=\"/remen/zhongsheng.html\" class=\"keylink\" target=\"_blank\">众生</a>下善种子获福无量。于其晨朝着佛所与僧伽梨衣。而往乞食。时有睹者。即说偈言</p><p>　　赞叹彼胜者　　着于如来衣</p><p>　　人天八部前　　佛分座令坐</p><p>　　时佛亦复赞叹迦叶。即说偈言</p><p>　　汝今<a href=\"/remen/xiuxing.html\" class=\"keylink\" target=\"_blank\">修行</a>善　　如月渐增长</p><p>　　如空中动手　　无有障碍者</p><p>　　身如清净水　　无有诸尘翳</p><p>　　佛常于众前　　赞叹其功德</p><p>　　乃至未来世　　<a href=\"/remen/mile.html\" class=\"keylink\" target=\"_blank\">弥勒</a><a href=\"/remen/chengfo.html\" class=\"keylink\" target=\"_blank\">成佛</a>时</p><p>　　亦复赞叹彼　　而告大众言</p><p>　　此是牟尼尊　　苦行之<a href=\"/remen/dizi.html\" class=\"keylink\" target=\"_blank\">弟子</a></p><p>　　具十二头陀　　少欲知足中</p><p>　　最名为第一　　此名为迦叶</p><p>　　人天八部前　　赞叹其功德</p><p>　　尔时帝释见彼迦叶行步容裕。遥于宫殿合掌恭敬。其妇舍之。而问之言。汝今见谁恭敬如是。尔时帝释即说偈答</p><p>　　处于欲火中　　系念常在前</p><p>　　虽与金色妇　　同室无着心</p><p>　　身依于禅定　　心意亦快乐</p><p>　　入城聚落中　　而欲行乞食</p><p>　　以智能耕地　　坏破过恶草</p><p>　　是名善<a href=\"/remen/futian.html\" class=\"keylink\" target=\"_blank\">福田</a>　　所种果不虚</p><p>　　尔时舍之以敬重心仰视帝释。而白之言。汝最尊贵居放逸处。犹有<a href=\"/remen/shanxin.html\" class=\"keylink\" target=\"_blank\">善心</a>修于福德。帝释以偈答言</p><p>　　以施因缘故　　我最得自在</p><p>　　<a href=\"/remen/tianren.html\" class=\"keylink\" target=\"_blank\">天人</a>阿修罗　　爱重尊敬我</p><p>　　昼夜忆念施　　故我得如是</p><p>　　如得多伏藏　　众宝盈满出</p><p>　　尊者迦叶到贫里巷乐受贫施。尔时帝释化作织师贫穷老人。舍之亦化为老母着弊坏衣。夫妇相随坐息道边。尔时尊者见彼夫妇弊衣下贱。即作是念。世之穷下不过是等。即至其所欲往安慰。织师疾起取尊者钵。以天须陀食满钵奉之。尔时尊者得是食已。内心生疑。即说偈言</p><p>　　彼人极贫贱　　饮食乃殊妙</p><p>　　此事可惊疑　　极是颠倒相</p><p>　　说是偈已。而作是念。今当问谁。须自观察。即说偈言</p><p>　　我是善种子　　断除他人惑</p><p>　　天人有所为　　犹当为解释</p><p>　　况我今有疑　　云何当问他</p><p>　　说是偈已。即以慧眼见是帝释。而作是言。呜呼乐修福者。方便求尊胜。即说偈言</p><p>　　能舍尊胜相　　现形贫贱人</p><p>　　羸悴极老劣　　衣此弊坏衣</p><p>　　舍毗阇延堂　　化住息道边</p><p>　　说此偈已。尊者微笑。复说偈言</p><p>　　我欲使无福　　得成胜福业</p><p>　　汝福已成就　　何故作触娆</p><p>　　以食施于我　　具胜五妙欲</p><p>　　<a href=\"/remen/shizun.html\" class=\"keylink\" target=\"_blank\">世尊</a>久为汝　　断除三恶道</p><p>　　汝不知止足　　方复求福业</p><p>　　尔时帝释还复释身。在众人前礼尊者足。而作是言。尊者迦叶为何所作。即说偈言</p><p>　　我见施获报　　获得诸胜利</p><p>　　资业已广大　　倍生于<a href=\"/remen/xinxing1.html\" class=\"keylink\" target=\"_blank\">信心</a></p><p>　　大德为何故　　而乃遮止我</p><p>　　尔时帝释。重说偈言</p><p>　　人闻说施者　　犹尚能<a href=\"/remen/bushi.html\" class=\"keylink\" target=\"_blank\">布施</a></p><p>　　况我见施报　　明了自证知</p><p>　　父母及亲友　　拔济欲利益</p><p>　　无能及布施　　离于<a href=\"/remen/shengsi.html\" class=\"keylink\" target=\"_blank\">生死</a>苦</p><p>　　施报如形影　　处处与安乐</p><p>　　生死崄难中　　唯施相随逐</p><p>　　于雨风寒雪　　唯施能安乐</p><p>　　如行崄恶路　　资严悉具足</p><p>　　施能为疲乏　　安隐之善乘</p><p>　　崄恶贼难处　　施即是善伴</p><p>　　施除诸畏恐　　众救中最厚</p><p>　　处于怨贼中　　施即是利剑</p><p>　　施为最妙药　　能除于重病</p><p>　　行于不平处　　用施以为杖</p><p>　　尔时帝释说是偈已。<a href=\"/remen/gongyang.html\" class=\"keylink\" target=\"_blank\">供养</a>尊者还升天宫。以何因缘而说是事。智能之人明顺施福。欲使人勤修福业。帝释胜人犹尚修福。何况世人而不修施。声闻之人帝释供养。况复世尊</p><p>　　（五七）</p><p>　　复次虽少种善必当求佛。少善求佛犹如甘露。是以应当尽心求佛。我昔曾闻。有一人因缘力故<a href=\"/remen/faxin.html\" class=\"keylink\" target=\"_blank\">发心</a><a href=\"/remen/chujia.html\" class=\"keylink\" target=\"_blank\">出家</a>。欲求解脱即诣僧坊。值佛<a href=\"/remen/jiaohua.html\" class=\"keylink\" target=\"_blank\">教化</a>不在僧坊。彼人念言。世尊虽<a href=\"/remen/wuwo.html\" class=\"keylink\" target=\"_blank\">无我</a>当往诣法之大将<a href=\"/remen/sheli.html\" class=\"keylink\" target=\"_blank\">舍利</a>弗所。时舍利弗观彼因缘。过去世时少有厌恶修善根不。既观察已。乃不见有少许善根。一身既无。乃至百千身中都无善根。复观一劫又无善根。乃至百千劫亦无善根。尊者舍利弗语彼人言。我不度汝。彼人复至余比丘所。比丘问言。汝为向谁求索出家。彼人答言。我诣尊者舍利弗所不肯度我。诸比丘言。舍利弗不肯度汝。必有过患。我等云何而当度汝。如是展转诣诸比丘都不肯度。犹如病者大医不治其余小医无能治者。既不称愿。于坊门前泣泪而言。我何薄福无度我者。四种姓中皆得出家。我造何恶独不见度。若不见度我必当死。即说偈言</p><p>　　犹如清净水　　一切悉得饮</p><p>　　乃至旃陀罗　　各皆得出家</p><p>　　如此<a href=\"/remen/fofa.html\" class=\"keylink\" target=\"_blank\">佛法</a>中　　而不容受我</p><p>　　我是不调顺　　当用是活为</p><p>　　作是偈已。尔时世尊以慈悲心欲教化之。如母爱子。如行金山光映蔽日。到僧坊门。即说偈言</p><p>　　一切种智身　　大悲以为体</p><p>　　佛于<a href=\"/remen/sanjie.html\" class=\"keylink\" target=\"_blank\">三界</a>中　　觅诸受化子</p><p>　　犹如牛求犊　　爱念无休息</p><p>　　尔时世尊清净无垢。如花开敷。手光炽盛。掌有相轮网缦覆指。以是妙手摩彼人头。而告之言。汝何故哭。彼人悲哀白世尊言。我求出家。诸比丘等尽皆不听。由是涕泣。世尊问言。诸比丘不听谁遮于汝不听出家。即说偈言</p><p>　　谁有一切智　　而欲测豫者</p><p>　　业力极微细　　谁能知深浅</p><p>　　时彼人者闻斯偈已。白世尊言。佛法大将舍利弗比丘智能第一者。不听我出家。尔时世尊以深远雷音慰彼人言。非舍利弗智力所及。我于<a href=\"/remen/wuliangjie.html\" class=\"keylink\" target=\"_blank\">无量劫</a>作难行苦行修习智能。我今为汝。即说偈言</p><p>　　子舍利弗者　　彼非一切智</p><p>　　亦非解体性　　不尽知中下</p><p>　　彼识有限齐　　不能深解了</p><p>　　无有智能知　　微细之业报</p><p>　　尔时世尊告彼人言。我今听汝。于佛法中使汝出家。我于法肆上求买如汝信乐之人。<a href=\"/remen/rufa.html\" class=\"keylink\" target=\"_blank\">如法</a>化度不令失时。佛以柔软妙相轮手。牵彼人臂入僧坊中。佛于僧前告舍利弗。以何缘故不听此子令出家耶。舍利弗白佛言。世尊。我不见彼有微善根。佛即告舍利弗。勿作是语。说是偈言</p><p>　　我观此善根　　极为甚微细</p><p>　　犹如山石沙　　融消则出金</p><p>　　禅定与智能　　犹如双鞴囊</p><p>　　我以功力吹　　必出真妙金</p><p>　　此人亦复尔　　微善如彼金</p><p>　　尔时尊者舍利弗。整郁多罗僧。偏袒右肩。胡跪叉手。向佛世尊。而说偈言</p><p>　　诸论中最胜　　唯愿为我说</p><p>　　智能之大明　　除灭诸黑闇</p><p>　　彼人于久近　　而种此善根</p><p>　　为得何福田　　种子极速疾</p><p>　　佛告舍利弗。汝今谛听。当为汝说。彼因极微非辟支佛所见境界。乃往过去有一贫人。入阿练若山采取薪柴为虎所逼。以怖畏故称南无佛。以是种子得解脱因。即说偈言</p><p>　　唯见此称佛　　以是为微细</p><p>　　因是尽苦际　　如是为善哉</p><p>　　至心归命佛　　必得至解脱</p><p>　　得是相似果　　更无有及者</p><p>　　尔时婆伽婆即度彼人令得出家。佛自教化。比丘心悟得罗汉果。以是因缘故。于世尊所种少善根获报无量。况复造立形像塔庙</p><p>　　（五八）</p><p>　　复次善根既熟得解脱果。由是之故宜应修善。我昔曾闻。世尊学道为菩萨时苦行六年。日食一麻一米。无所成办又无利益。时彼菩萨以无所得。便食百味乳糜。时五人等问菩萨言。先修苦行。尚无所得。况食乳糜而得道耶。作是语已即便舍去向波罗捺。尔时世尊既成佛已。作是思惟。何等众生应先得度。复作是念。唯彼五人有得道缘。于我有恩。作是念已诣波罗捺至五人所。即说偈言</p><p>　　妙好之威光　　举体具庄严</p><p>　　独行众好备　　胸广相炳然</p><p>　　晃曜威德满　　目胜牛王眼</p><p>　　容仪极端整　　行如大象王</p><p>　　趍详独一步　　所作已成办</p><p>　　智行已满足　　深智为天冠</p><p>　　解脱帛系首　　二足人中尊</p><p>　　法轮王最上　　诸天作伎乐</p><p>　　前后而导从　　虽复诸胜王</p><p>　　四兵以围繞　　严驾不如佛</p><p>　　独游于世界　　譬如转轮王</p><p>　　象马车兵众　　天冠极微妙</p><p>　　帛盖覆其上　　如大转轮王</p><p>　　福利众悉备　　未若佛庄严</p><p>　　殊胜过于彼　　第一无等相</p><p>　　威德逾众圣　　众生睹容仪</p><p>　　超绝过日光　　人兽诸飞鸟</p><p>　　瞻仰<a href=\"/remen/foshen.html\" class=\"keylink\" target=\"_blank\">佛身</a>相　　行走皆止住</p><p>　　时彼五人见<a href=\"/remen/foguang.html\" class=\"keylink\" target=\"_blank\">佛光</a>相威德具足。智德成办不同于先。五人不识。时彼一人即向四人。而说偈言</p><p>　　谁出妙光明　　照曜林山谷</p><p>　　犹如众多日　　从地而踊出</p><p>　　光网明普满　　照彻靡不周</p><p>　　犹如真金楼　　<a href=\"/remen/jiasha.html\" class=\"keylink\" target=\"_blank\">袈裟</a>覆其上</p><p>　　又似融真金　　流散布于地</p><p>　　陆行诸畜兽　　及以牛王等</p><p>　　獐鹿及雉兔　　见佛皆停住</p><p>　　食草者吐出　　谛视不暂舍</p><p>　　孔雀舒羽翼　　犹如青莲鬘</p><p>　　出离放逸时　　亦皆同喜舞</p><p>　　欢娱出妙音　　佛游道路时</p><p>　　所有众生类　　心眼乐着观</p><p>　　即夺其二根　　不觉自往看</p><p>　　佛行道路时　　诸触佛脚者</p><p>　　七日昼夜乐　　最胜顺道行</p><p>　　湛然不轻躁　　身体极柔软</p><p>　　蹑空不履地　　行步无疲惓</p><p>　　又有一人。复向四人。而说偈言</p><p>　　我见彼相貌　　心亦生疑惑</p><p>　　为是谁威光　　照曜过于日</p><p>　　以彼光相故　　林木皆成金</p><p>　　时诸人等见佛来近乃相谓曰。此人乃是释种童子。毁败苦行还以欲乐恣养其身。既舍苦行向我等边。即说偈言</p><p>　　我等皆莫起　　慎莫为敬礼</p><p>　　但当遥指授　　语令彼处坐</p><p>　　佛既到已。时诸人等不觉自起。即说偈言</p><p>　　面如净满月　　见之不觉起</p><p>　　譬如似大海　　月满则潮宗</p><p>　　我等自然起　　犹如人扶挽</p><p>　　此皆佛威德　　自然使之尔</p><p>　　亦如帝释幢　　余天不能动</p><p>　　帝释自到时　　自然而独立</p><p>　　我等亦如是　　佛至自然起</p><p>　　又如酥注火　　火则速炽盛</p><p>　　我等见佛德　　速起疾彼火</p><p>　　无数劫以来　　摧伏于憍慢</p><p>　　举体尊所重　　师长及父母</p><p>　　诸天及世人　　鬼龙夜叉等</p><p>　　诸有见佛者　　无敢不敬礼</p><p>　　智者何足疑　　应当善分别</p><p>　　佛若举下足　　地亦从上下</p><p>　　诸山如轻草　　见佛皆倾动</p><p>　　时彼五人见佛即起。皆共往迎。有为佛捉钵敷坐取水之者。又为佛洗足者。即说偈言</p><p>　　五人见善逝　　睹佛威德盛</p><p>　　其心皆欢喜　　破坏本言要</p><p>　　三脚支澡罐　　谛视恐崩坏</p><p>　　皆受不语法　　于十中亦半</p><p>　　尔时世尊闻是偈已。寻即微笑。而告之言。汝等痴人。云何即便破汝言要。佛就坐已恭敬立侍。而作是言。慧命瞿昙。佛无憎爱意慈心。而说偈言</p><p>　　我今既得道　　远离诸尘垢</p><p>　　汝等莫如常　　应当起恭敬</p><p>　　譬如以泥木　　而为作佛像</p><p>　　未得成就时　　脚蹋而斫削</p><p>　　既得成就已　　香花而敬礼</p><p>　　汝等亦应当　　除舍亲友意</p><p>　　而当恭敬我　　不应生轻慢</p><p>　　赞叹不生喜　　毁骂亦不瞋</p><p>　　我今怜愍汝　　欲使得解脱</p><p>　　令得寂静乐　　获诸利益事</p><p>　　痴爱瞋恚等　　各自有相貌</p><p>　　讥刺出恶言　　如以灰坌疮</p><p>　　我今住<a href=\"/remen/puti.html\" class=\"keylink\" target=\"_blank\">菩提</a>　　称我为瞿昙</p><p>　　我虽无爱憎　　应生恭敬相</p><p>　　勿复出此言　　谤毁语他人</p><p>　　时彼五人虽闻此语。犹以世尊未得菩提。即说偈言</p><p>　　汝先修苦行　　犹不证菩提</p><p>　　汝没溺淤泥　　云何得悟道</p><p>　　譬如弃大船　　而负于山石</p><p>　　欲度河难者　　云何而可得</p><p>　　尔时世尊知彼五人心着苦行以为正道。佛便为说离五欲故即为正道。以离行苦行亦为正道。除于二边为说中道。佛以慈为首。说偈告言</p><p>　　唯智能除去　　无智愚痴障</p><p>　　是故须智能　　以护于身命</p><p>　　有命得智能　　床褥衣服等</p><p>　　饮食及汤药　　以此存身命</p><p>　　若无如上事　　此则身命坏</p><p>　　以此护身命　　坚持于禁戒</p><p>　　持戒得定慧　　不修苦行得</p><p>　　自饿断食法　　不必获于道</p><p>　　身坏即命败　　命坏亦无身</p><p>　　毁戒无禅定　　无禅亦无智</p><p>　　是故应护命　　亦持于禁戒</p><p>　　由持禁戒故　　则获禅智能</p><p>　　是故应远离　　苦恼坏法身</p><p>　　亦离诸五欲　　不应深乐着</p><p>　　若乐着贪欲　　则为毁禁戒</p><p>　　复长于欲爱　　愚痴着苦行</p><p>　　自乐断食法　　或食于草叶</p><p>　　卧灰棘刺上　　如是损身命</p><p>　　不能得定慧　　是故处中道</p><p>　　依止如是法　　莫没欲淤泥</p><p>　　亦莫苦恼身　　有智应善别</p><p>　　如此二过患　　如月众所爱</p><p>　　处中亦如是　　嗜欲深污泥</p><p>　　人皆多沉没　　苦行燋身心</p><p>　　亦不免此患　　舍离是二边</p><p>　　中道到涅盘</p><p>　　尔时慧命憍陈如等。解悟佛语欲断结使。赞佛所说正直善法。即说偈言</p><p>　　若以用智能　　痴缚自然解</p><p>　　以此诸义等　　苦身则无益</p><p>　　若以<a href=\"/remen/jiedinghui.html\" class=\"keylink\" target=\"_blank\">戒定慧</a>　　可获于道迹</p><p>　　譬如持身者　　欲灭诸过恶</p><p>　　应持如是心　　以是之义故</p><p>　　不应舍衣服　　饮食及卧具</p><p>　　亦莫于此物　　而生乐着心</p><p>　　火[卄/积]及雪聚　　汝应悉舍离</p><p>　　在于火聚所　　及安住雪边</p><p>　　二俱应将息　　不宜更远去</p><p>　　时憍陈如顺解此事。佛观察已赞言善哉。即说偈言</p><p>　　饮食及医药　　房舍卧具等</p><p>　　欲爱身命者　　节量得时宜</p><p>　　于此众美馔　　不应生染着</p><p>　　亦不全舍离　　譬如大火聚</p><p>　　体性是烧然　　智者随时用</p><p>　　种种生利益　　然不为所烧</p><p>　　时尊者憍陈如得闻慧已。欲入思慧。久思惟已。即白佛言。世尊。舍于饮食及众乐具。乃更非是<a href=\"/remen/xiudao.html\" class=\"keylink\" target=\"_blank\">修道</a>法耶。尔时世尊。即说偈言</p><p>　　佛告憍陈如　　汝应体信我</p><p>　　若有所疑者　　随事宜可问</p><p>　　汝止疑网林　　我以智火焚</p><p>　　时憍陈如闻说是已。极为欢喜。颜色怡悦。即白佛言。世尊。唯愿听我说所疑事。即说偈言</p><p>　　厌恶发足处　　甚为难苦行</p><p>　　舍是难苦行　　而着于五欲</p><p>　　比丘为云何　　而得离于欲</p><p>　　尔时世尊告憍陈如言。观苦圣谛得背生死。时憍陈如即从坐起。合掌向佛而白佛言。世尊。我犹未解。愿佛为我方便解说。云何欲解脱而观苦圣谛。佛观憍陈如已得闻思慧。今当称时节为说<a href=\"/remen/xiuhui.html\" class=\"keylink\" target=\"_blank\">修慧</a>法。佛即为说转法轮修多罗。告比丘。此苦圣谛昔所未曾闻。我得正观眼智明觉。广说如转法轮经中所说。问曰。为憍陈如说法。何故自说佛所得法。答曰。为显无师独悟法故。问曰。何以复言先所未曾闻法耶。答曰。为断彼疑阿兰迦兰郁头蓝弗等边闻法得解。为断如是疑故。是故说言我先未曾闻。如今显示。现为己力中道说故。若有人能修中道者。不从他闻而能得解<a href=\"/remen/zhendi.html\" class=\"keylink\" target=\"_blank\">真谛</a>之义。佛为现<a href=\"/remen/sidi.html\" class=\"keylink\" target=\"_blank\">四谛</a>。阿若憍陈如。如应见谛。顺于中道见四真谛。即得<a href=\"/remen/daoguo.html\" class=\"keylink\" target=\"_blank\">道果</a>已。欢喜涕泪。从坐而起。顶<a href=\"/remen/lifo.html\" class=\"keylink\" target=\"_blank\">礼佛</a>足。即说偈言</p><p>　　如狗患头疮　　蛆虫所唼食</p><p>　　良医用油治　　既不识他恩</p><p>　　反更向医吠　　佛以禅定油</p><p>　　热以智威德　　除我结使虫</p><p>　　我为无明盲　　不知为益己</p><p>　　大悲故自来　　反更生触恼</p><p>　　一切诸天等　　尚应生供养</p><p>　　于法自在者　　今听我<a href=\"/remen/chanhui.html\" class=\"keylink\" target=\"_blank\">忏悔</a></p><p>　　我先谓苦行　　获一切种智</p><p>　　愚痴盲瞑故　　翳障生是心</p><p>　　我今闻所说　　发除无智膜</p><p>　　今始真实知　　自饿非真法</p><p>　　世尊示世间　　趣向解脱道</p><p>　　外道论少义　　庄严诸言辞</p><p>　　所说辞美妙　　多奸而谄伪</p><p>　　欺诳于世间　　愚痴自缠缚</p><p>　　善逝言辞广　　照了无不解</p><p>　　何故说是事。为五比丘故。除去于二边修行于中道。见谛成道果</p><p>　　（五九）</p><p>　　复次众生造业各受其报。我昔曾闻。有一贫人作是思惟。当诣天祠求于现世<a href=\"/remen/154932.html\" class=\"keylink\" target=\"_blank\">饶益</a>财宝。作是念已语其弟言。汝可勤作田作好为生计。勿令家中有所乏短。便将其弟往至田中。此处可种胡麻。此处可种大小麦。此处可种禾并种大小豆。示种处已向天祠中为天祀弟子。作大斋会。香华供养。香泥涂地。昼夜<a href=\"/remen/libai.html\" class=\"keylink\" target=\"_blank\">礼拜</a>求恩请福。悕望现世增益财产。尔时天神作是思惟。观彼贫人于先世中颇有布施功德因缘不。若少有缘。当设方便使有饶益。观彼人已了无布施少许因缘。复作是念。彼人既无因缘。而今精勤求请于我。徒作勤苦。将无有益。复当怨我。便化为弟来向祠中。时兄语言。汝何所种来复何为。化弟白言。我亦欲来求请天神。使神欢喜求索衣食我虽不种以天神力田中谷麦自然足得。兄责弟言。何有田中不下种子望有收获无有是事。即说偈言</p><p>　　四海大地内　　及以一切处</p><p>　　何有不下种　　而获果实者</p><p>　　尔时化弟质其兄言。世间乃有不下种子不得果耶。兄答弟言。实尔不种无果。时彼天神还复本形。即说偈言</p><p>　　汝今自说言　　不种无果实</p><p>　　先身无施因　　云何今获果</p><p>　　汝今虽辛苦　　断食供养我</p><p>　　徒自作勤苦　　又复扰恼我</p><p>　　何由能使汝　　现有饶益事</p><p>　　若欲得财宝　　妻子及眷属</p><p>　　应当净身口　　而作布施业</p><p>　　不种获福利　　日月及星宿</p><p>　　不应照世界　　以照世间故</p><p>　　当知由业缘　　天上诸天中</p><p>　　亦各有差别　　福多威德盛</p><p>　　福少鮮威德　　是故知世间</p><p>　　一切皆由业　　布施得<a href=\"/remen/caifu.html\" class=\"keylink\" target=\"_blank\">财富</a></p><p>　　持戒生天上　　若无布施缘</p><p>　　威德都损减　　定慧得解脱</p><p>　　此三所获报　　十力之所说</p><p>　　此种皆是因　　不应扰乱我</p><p>　　是故应修业　　以求诸吉果</p><p>　　（六○）</p><p>　　复次种子得果非是吉力。是故不应疑着吉相。我昔曾闻。有一比丘诣檀越家。时彼檀越既嚼杨枝以用漱口。又取牛黄用涂其额。捉所吹贝戴于顶上。捉毗勒果以手擎举。以着额上用为恭敬。比丘见已而问之言。汝以何故作如是事。檀越答言。我作吉相。比丘问言。汝作吉相有何福利。檀越答言。是大功德汝今试看。所云吉相能使应死者不死。应鞭系者皆得解脱。比丘微笑而作是言。吉相若尔。极为善哉。如是吉相为何从来为出何处。檀越答言。此牛黄者乃出于牛心肺之间。比丘问言。若牛黄者能为吉事。云何彼牛而为人等绳拘穿鼻耕驾乘骑。鞭挞锥刺种种挝打。饥渴疲乏耕驾不息。檀越答言。实有是事。比丘问言。彼牛有黄尚不自救。受苦如是。云何乃能令汝吉耶。即说偈言</p><p>　　牛黄全在心　　不能自救护</p><p>　　况汝磨少许　　以涂额皮上</p><p>　　云何能拥护　　汝宜善观察</p><p>　　时彼檀越思惟良久默不能答。比丘又问。此名何物。白如雪团。为从何出。以水浸渍吹乃出声。檀越答言。名为贝因海而生。比丘问言。汝言贝者从海中出置舍陆地。日暴苦恼经久乃死。檀越答言实尔。比丘语言。此不为吉。即说偈言</p><p>　　彼虫贝俱生　　昼夜在贝中</p><p>　　及其虫死时　　贝不能救护</p><p>　　况今汝暂捉　　而能为吉事</p><p>　　善哉如此事　　汝今应分别</p><p>　　汝今何故尔　　行于痴道路</p><p>　　尔时檀越低头默然思不能答。比丘念言。彼檀越者意似欲悟。我今当问。告檀越言。世人名为如欢喜丸者为是何物。檀越答言。名毘勒果。比丘告言。毗勒果者是树上果。人采取时以石打之。与枝俱堕。由是果故树与枝叶。俱共毁落为尔不耶。檀越答言实尔。比丘语言。若其尔者云何汝捉便望得吉。即说偈言</p><p>　　此果依树生　　不能自全护</p><p>　　有人扑取时　　枝叶随殒落</p><p>　　又采用作薪　　干则用然火</p><p>　　彼不能自救　　云何能护汝</p><p>　　尔时檀越具闻所问而不能对。白比丘言。大德。如上所问实无吉相。我有所疑愿为我说。比丘答言。随汝所问我当说之。时彼檀越。以偈问言</p><p>　　往古诸胜人　　合和说是吉</p><p>　　然实观察时　　都无有吉相</p><p>　　云何相传习　　横说有是吉</p><p>　　以何因缘故　　愿为我解说</p><p>　　尔时比丘答彼人言。一切诸见于生皆有因缘本末。即说偈言</p><p>　　往昔劫初时　　一切皆离欲</p><p>　　后来欲事兴　　离欲入深林</p><p>　　处林乐欲者　　还来即向家</p><p>　　唱作如是言　　无欲无妻子</p><p>　　不得生天上　　多人说是语</p><p>　　谓此语为实　　由信是语故</p><p>　　即便求索妇　　欲事既已广</p><p>　　迭互自庄严　　更共相诳惑</p><p>　　遂复生憍慢　　憍慢勇健者</p><p>　　为欲庄严故　　造作此吉书</p><p>　　为人讥呵言　　云何似妇女</p><p>　　而作是庄严　　彼人诈称说</p><p>　　我乃作吉事　　非自为庄严</p><p>　　牛黄贝果等　　皆是庄严具</p><p>　　由是因缘故　　吉事转增广</p><p>　　一一因缘起　　皆由妇庄严</p><p>　　愚人心憍慢　　谓为实是吉</p><p>　　尔时檀越闻说此偈衣毛皆竖。即说偈言</p><p>　　人当近善友　　赞叹胜丈夫</p><p>　　由彼胜人故　　善分别好丑</p><p>　　是故应柔顺　　于诸世界中</p><p>　　佛语皆真实　　不求于长短</p><p>　　亦不存胜负　　所说有因缘</p><p>　　事事有原本　　我今亦解了</p><p>　　福业皆是吉　　恶业中无吉</p><p>　　吉与不吉等　　皆从果因缘</p><p>　　尔时比丘告檀越言。善哉善哉。汝是善丈夫。汝知正道。即说偈言</p><p>　　一切诸世间　　皆由<a href=\"/remen/shane.html\" class=\"keylink\" target=\"_blank\">善恶</a>业</p><p>　　善恶生五道　　业持众<a href=\"/remen/shengming.html\" class=\"keylink\" target=\"_blank\">生命</a></p><p>　　业缘作日月　　白月十五日</p><p>　　黑月十五日　　恶业虽微细</p><p>　　名为黑月初　　善业名白月</p><p>　　以业名白月　　以业分别故</p><p>　　是故有黑白　　诸有福业者</p><p>　　不善皆成吉　　犹如须弥山</p><p>　　黑白皆金色　　诸无福业者</p><p>　　吉相为不吉　　如似大海水</p><p>　　好恶皆咸味　　一切诸世间</p><p>　　皆从业缘有　　是故有智者</p><p>　　皆应离恶业　　远离邪为吉</p><p>　　勤修于善业　　犹如种田者</p><p>　　安置吉场上　　若不下种子</p><p>　　而获果报者　　是则名为吉</p><p>　　何以故。说是应常勤听法。以听法故能除愚痴。心能别了于诸善恶</p></div>"
},{
    "title": "大庄严论经 第十一卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第十一卷</p><p>马鸣菩萨造</p><p>后秦龟兹<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(六一)</p><p>复次少智之人见佛相好犹发<a href=\"/remen/shanxin.html\" class=\"keylink\" target=\"_blank\">善心</a>。况复智能大德之人。而当不发于善心耶。我昔曾闻。佛在舍卫国。时波斯匿王请佛及僧。于九十日夏坐安居。集诸牛群近佛精舍[(壳-一)/牛]乳供佛。时有千<a href=\"/remen/poluomen.html\" class=\"keylink\" target=\"_blank\">婆罗门</a>贪牛乳故。共牧牛人行止相随。时牧牛人闻婆罗门诵韦陀上典悉皆通利善了分别。或有婆罗门但有空名实无知晓。又有明知咒术不解韦陀。有明韦陀不知咒术。尔时<a href=\"/remen/shizun.html\" class=\"keylink\" target=\"_blank\">世尊</a>于夏四月安居已讫。于自恣时王敕牧人。今不须乳。随逐水草放汝诸牛。又敕之言。汝若去时必往辞佛。佛若<a href=\"/remen/shuofa.html\" class=\"keylink\" target=\"_blank\">说法</a>汝好谛听。时彼牧人作如是念。佛世尊者是一切智为非是乎。作是念已向祇陀林诣世尊所</p><p>尔时世尊大众围繞坐于树下。知牧牛人来至林中。即为牧牛人于身毛孔出诸光明。其光照曜映蔽林野。如融金聚。又如雨酥降注火中。牧人视之无厌。即生希有难见之想。各相谓言。此光明者如瞻卜花遍满林中。为是何光。即说偈言</p><p>斯林甚严丽光色忽改常</p><p>将非天宝林移殖此园耶</p><p>晖赫如金楼亦如天帝幢</p><p>其明过电光炽炎逾酥火</p><p>或日月天子降游此林间</p><p>时牧牛者说此偈已。向祇陀林至世尊所。睹佛圆光如百千日。三十二种大人之相炳着明了。各皆<a href=\"/remen/huanxi.html\" class=\"keylink\" target=\"_blank\">欢喜</a>生希有想。各各赞叹。即说偈言</p><p>释种王子身端严甚辉妙</p><p>威光极盛炽睹之生欢悦</p><p>身心皆快乐善哉寂淡泊</p><p>湛然<a href=\"/remen/wuwei.html\" class=\"keylink\" target=\"_blank\">无畏</a>惧略说其色相</p><p>善称于种智<a href=\"/remen/shijian.html\" class=\"keylink\" target=\"_blank\">世间</a>皆传说</p><p>真实不虚妄咸言是<a href=\"/remen/fotuo.html\" class=\"keylink\" target=\"_blank\">佛陀</a></p><p>无不称佛者忆持着于心</p><p>口亦如是说粗略其旨要</p><p>不可具广说总说其要言</p><p>是释种中日名实称色像</p><p>色像亦称名相好及福利</p><p>炳然而显现犹如于众宝</p><p>罗列自严饰威德甚赫奕</p><p>圆光满一寻犹如真金山</p><p>能夺众人目乐观不舍离</p><p>众人之所爱体是一切智</p><p>如人大叫唤口唱如是言</p><p>一切种智者今在此身中</p><p>世间出种智必在于此中</p><p>何有<a href=\"/remen/gongde.html\" class=\"keylink\" target=\"_blank\">功德</a>智不视如此智</p><p>如此妙身器真实能堪受</p><p>功巧及画素未曾见是像</p><p>终更不生疑言非一切智</p><p>如此妙形容功德必满足</p><p>极有此妙形终不空无德</p><p>应须决定解不应逐音声</p><p>尔时牧人作如是言。我等应当用决定解。复作是念。今我牧牛有何智力而用决了。我等亦可决定解知。云何可知。又言。我等虽复牧牛可分别知。彼生王宫智能技术一切皆学。不应知彼牧牛之法。我今当问牧牛之事。其必不知。即说偈言</p><p>韦陀与射术医方及祠祀</p><p>天文并声论文笔根本论</p><p>立天祀之论诸论之因本</p><p>辞辩巧言论善学淫泆论</p><p>求觅财利论清净种姓论</p><p>一切万物论十种名字论</p><p>算数计校论围棋博奕论</p><p>原本书学论音乐倡伎论</p><p>吹贝歌法论舞法笑法论</p><p>欺弄及庠序举动花鬘论</p><p>如是等诸论悉皆善通达</p><p>按摩除疲劳善别摩尼价</p><p>善别衣帛法彩色及腊印</p><p>机关与胡胶射术计合离</p><p>又善知裁割刻雕成众像</p><p>文章与书画无不悉通达</p><p>又复善能知和香作华鬘</p><p>善知占梦法善知飞鸟音</p><p>善知相男女善知象马法</p><p>又善知鼓音及以击鼓法</p><p>善知斗战法善知不斗战</p><p>调马弄槊法善知跳踯法</p><p>善知奔走法善知济度法</p><p>如是等诸法无事不明练</p><p>如是诸胜众智技能。尽是王子之所通利。若知此事是其所学。是不为奇。若知浅近凡庶所学牧牛之法。当知真是一切智人。于是牧人即问佛言。几法成就于牧牛法令牛增长。佛告之曰。成就十一法。牛群增长得不损减。若不知色。又不知相。不知早起及以拂拭。不知覆疮。不知作烟。不知大道法。不知牛善行来欢喜法。不知济度处。不知好放牧处。不善知[(壳-一)/牛]乳留遗余法。不善料理牛主盗法。若不善知如是法者。不名为解牧牛之法。若知此法名为善解。时诸牧人闻斯语已皆生欢喜。而作是言。我等宿老放牛之人。尚所不知。况我等辈而能得知此十一法。是故当知。如来世尊具一切智。诸牧牛人心生信解求佛<a href=\"/remen/chujia.html\" class=\"keylink\" target=\"_blank\">出家</a>。佛即为说。有十一法<a href=\"/remen/biqiu.html\" class=\"keylink\" target=\"_blank\">比丘</a>应学。如修多罗中广说</p><p>(六二)</p><p>复次不求<a href=\"/remen/gongyang.html\" class=\"keylink\" target=\"_blank\">供养</a>及与恭敬。如是大人唯求持行。我昔曾闻。如来在舍卫国祇树给孤独园。九十日中夏安居讫。世尊欲去。须达多即请世尊在此而住。尔时如来不受其请。毗舍佉鹿子母诸优婆夷等亦求请佛。如来不许。舍卫国中优婆塞等并诸宿旧大臣辅相亦求请佛。迦毗梨王诸兄弟等并祇陀诸王子波斯匿王等亦求请佛。尔时世尊各皆不许。尔时须达多以佛不许不果所愿。还诣家中忧恼涕泣。如来往昔为菩萨时。诣迦兰郁头蓝弗所。彼诸徒众与佛别时生大苦恼。况须达多见于<a href=\"/remen/zhendi.html\" class=\"keylink\" target=\"_blank\">真谛</a>。是佛优婆塞奉事已久。与世尊别而当不悲恼耶。如本行中广说</p><p>时须达多婢字福梨伽。从外持水来入至须达所。以已持水置大器中。倒水未讫。见长者悲涕。以瓶置地。白长者言。以何<a href=\"/remen/yinyuan1.html\" class=\"keylink\" target=\"_blank\">因缘</a>而悲涕耶。时长者须达多答婢言。世尊欲诣余方。诸大长者国王大臣各各求请。皆不欲住故我悲涕。婢白长者言。不能请佛住于国耶。长者语言。我等尽力劝请及城中诸人诸胜婆罗门等咸皆劝请。悉亦不受。诸王大臣劝请如来。皆悉疲极不能使住。世间真济今必欲去。以恋慕故忧惨不乐。长者语福梨伽言。非独于我生于忧苦。舍卫国人悉亦不乐。即说偈言</p><p>舍卫国内人老少及男女</p><p>皆悉生忧恼喻如月蚀时</p><p>人人皆忧惧咸应共求请</p><p>尔时福梨伽闻斯偈已。颜色怡悦心怀欢喜。白长者言。应作欢悦莫生忧恼。我能请佛使住于国。时须达多即语婢言。此国王等及与诸人劝请如来不能使住。汝今自言。我能请佛使住国者。不信汝语。时福梨伽答言。我今必能。尔时须达闻福梨伽所说心生喜踊。即问婢言。汝有何力。福梨伽言。我无余力。世尊自有大悲之心。即说偈言</p><p>依止种智住悲如母念犊</p><p>求觅受化子心无有疲厌</p><p><a href=\"/remen/zhongsheng.html\" class=\"keylink\" target=\"_blank\">众生</a>处深有如来常欲拔</p><p>喻如母失犊求觅得乃住</p><p>我捉大悲衣其必能使还</p><p>佛不取种族富贵及端正</p><p>财色与好恶唯观增上信</p><p>善根成熟者若见此众生</p><p>悲愍而济拔我今若留佛</p><p>国内诸人民咸皆生欢喜</p><p>尔时福梨伽负水。衣湿犹未得干。即与徒伴往诣祇洹。时彼国王及大众等悉在祇洹。是时大众开避道路。使福梨伽得至佛所。本种善根皆悉开敷。高声请佛。而说偈言</p><p>国王及大臣剎利婆罗门</p><p>一切诸胜人无不供养佛</p><p>我今心愿乐亦复欲供养</p><p>今欲求请佛世尊愿垂听</p><p>虽知诸胜人劝请于世尊</p><p>如来大慈悲应当受我请</p><p>世尊心平等悉无有高下</p><p>极贱卑下人及高胜帝释</p><p>我堕贫穷海波浪诸苦中</p><p>沉溺无穷已常闻苦恼声</p><p>世尊应愍伤拯拔贫恶燋</p><p>我今深敬信众中坚胜者</p><p>大悲应证知大地及<a href=\"/remen/xukong.html\" class=\"keylink\" target=\"_blank\">虚空</a></p><p>一切世界中皆悉而知见</p><p>无有不了者唯佛具足眼</p><p>一切无不知今我无供养</p><p>请佛及众僧唯有信受解</p><p>此身非己有属他不自由</p><p>不得随从佛唯愿受我请</p><p>佛若远去者我心如狂醉</p><p>色身已供养佛若住此者</p><p>我得敬法身佛所说法者</p><p>我悉能受<a href=\"/remen/xingshan.html\" class=\"keylink\" target=\"_blank\">行善</a>哉唯愿住</p><p>速与我言教贵贱等无异</p><p>众生中坚实一切世间共</p><p>不请之亲友网缦皆覆指</p><p>相轮庄严手一切皆恐怖</p><p>佛以手安慰谁有上大悲</p><p>慈称满世间皆是真济声</p><p>六师称种智先已调伏之</p><p>谁能大众前无畏师子吼</p><p>名闻遍<a href=\"/remen/sanjie.html\" class=\"keylink\" target=\"_blank\">三界</a>动摇行住者</p><p>世界尽闻知谁有无缺失</p><p>唯佛世尊能善哉愿和悦</p><p>归依<a href=\"/remen/sanbao.html\" class=\"keylink\" target=\"_blank\">三宝</a>心犹如犊念母</p><p>为诸众生故极作难苦行</p><p>疲劳来至此说于八正路</p><p>开示<a href=\"/remen/ganlu.html\" class=\"keylink\" target=\"_blank\">甘露</a>道人雄堪作器</p><p>尔时福梨伽善根已熟。佛婆伽婆出<a href=\"/remen/fanyin.html\" class=\"keylink\" target=\"_blank\">梵音</a>声。以偈告福梨伽曰</p><p>汝既善方便能令我还住</p><p>汝以言辞钩能制诸龙象</p><p>汝有坚固志度量极宽广</p><p>能以精勤心求请使我住</p><p>我今当云何不受于汝请</p><p>若遥观汝心犹应当来赴</p><p>况今见汝身而当舍弃去</p><p>我不为财利富贵及名称</p><p>以汝坚实心我当久住此</p><p>观汝清净心犹如贤胜马</p><p>庄严具鞍鞯谁不乘游巡</p><p>我为众多人为作<a href=\"/remen/jietuo.html\" class=\"keylink\" target=\"_blank\">解脱</a>因</p><p>是故舍离家不为利养系</p><p>犹如大龙象以系用系之</p><p>利养亦如是不能禁制我</p><p>我本处胎时在彼暗冥中</p><p>犹思益众生况今成正觉</p><p>苦行积无量犹恒自干燋</p><p>不为诸众生我应入<a href=\"/remen/niepan.html\" class=\"keylink\" target=\"_blank\">涅盘</a></p><p>为欲度众生是以住于世</p><p>我为诸众生投岩及赴火</p><p>我为化彼故不避诸苦恼</p><p>亦不辞疲倦为满福梨伽</p><p>故复还止住福梨伽应知</p><p>我今满汝愿我为化众生</p><p>担是毒蛇聚我为福伽住</p><p>舍卫城众生皆生希有想</p><p>各唱如是言呜呼佛希有</p><p>不受国王语亦不为大臣</p><p>不为国城人亦不为女人</p><p>柔软微妙语佛为<a href=\"/remen/jiaohua.html\" class=\"keylink\" target=\"_blank\">教化</a>者</p><p>见此善心故即便为止住</p><p>一切行住者知佛为福伽</p><p>是故为止住不为诸利养</p><p>名利及财贿佛无诸结使</p><p>为于受化者行止及坐卧</p><p>常观诸众生为于众生故</p><p>应行即便行应住寻止住</p><p>(六三)</p><p>复次护持禁戒宁舍身命终不毁犯。我昔曾闻。有一比丘次第乞食。至穿珠家立于门外。时彼珠师为于国王穿摩尼珠。比丘衣色往映彼珠其色红赤。彼穿珠师即入其舍为比丘取食。时有一鹅见珠赤色其状似肉。即便吞之。珠师持食以施比丘。寻即觅珠不知所在。此珠价贵王之所有。时彼珠师家既贫穷失王贵珠。以心急故。语比丘言。归我珠来。尔时比丘作是思惟。今此珠者鹅所吞食。若语彼人将必杀鹅以取其珠。如我今者苦恼时至。当设何计得免斯患。即说偈言</p><p>我今护他命身分受苦恼</p><p>更无余方便唯我命代彼</p><p>我若语彼人云是鹅所吞</p><p>彼人未必信复当伤彼命</p><p>云何作方便己身得全济</p><p>又不害彼鹅若言他持去</p><p>此言复不可设身得无过</p><p>不应作<a href=\"/remen/wangyu.html\" class=\"keylink\" target=\"_blank\">妄语</a>我闻婆罗门</p><p>为命得妄语我闻先圣说</p><p>宁舍于身命终不作虚诳</p><p>佛说贼恶人以锯割截身</p><p>虽受此苦痛终不毁坏法</p><p>妄语得全活犹尚不应作</p><p>宁以护戒心而舍于身命</p><p>我若作妄语诸同梵行人</p><p>称讥我<a href=\"/remen/pojie.html\" class=\"keylink\" target=\"_blank\">破戒</a>如是称讥轻</p><p>犹能燋我心以是因缘故</p><p>不应毁禁戒今入大苦中</p><p>我今应当学如鹅饮水乳</p><p>能使其乳尽唯独留其水</p><p>我今亦当尔去恶而取善</p><p>经作如是说智者共婴愚</p><p>虽复同其事终不从彼恶</p><p>善人能弃恶如鹅饮水乳</p><p>我今舍身命为此鹅命故</p><p>缘我护戒因用成解脱道</p><p>尔时穿珠师闻斯偈故。语比丘言。还我珠来。若不见还汝徒受苦终不相置。比丘答言。谁得汝珠默然而立。珠师语言。更无余人谁偷此珠。时彼珠师即闭门户语比丘言。汝于今日好自坚持。比丘寻即四向顾望无可恃怙。如鹿入围莫知所趣。比丘无救亦复如是</p><p>尔时比丘即自敛身端正衣服。彼人又复语比丘言。汝今将欲与我斗耶。比丘答言。不共汝斗。我自共彼结使贼斗。所以尔者。恐于打时身形现故。我等比丘设使困苦<a href=\"/remen/linzhong.html\" class=\"keylink\" target=\"_blank\">临终</a>之时。犹常以衣用自覆护不露形体。尔时比丘复说偈言</p><p>世尊具惭愧我今随顺学</p><p>乃至命尽时终不露形体</p><p>时彼珠师语比丘言。颇有不惜身命者耶。比丘答言。我出家法至于解脱常护身命。虽处崄难而全身命。今我决定舍于此身。使出家众称美我名。即说偈言</p><p>我舍身命时堕地如干薪</p><p>当使人称美为鹅能舍身</p><p>亦使于后人皆生忧苦恼</p><p>而舍如此身闻者勤<a href=\"/remen/jingjin.html\" class=\"keylink\" target=\"_blank\">精进</a></p><p><a href=\"/remen/xiuxing.html\" class=\"keylink\" target=\"_blank\">修行</a>于真道坚持诸禁戒</p><p>有使毁禁者愿乐于持戒</p><p>尔时珠师语比丘言。汝向所说谄曲不实。复欲使人称其美名。比丘答言。汝谓我今着染衣有虚妄耶。何故现美。不为谄曲自欢喜耳。亦不使人称叹我名。欲使世尊知我至心。即说偈言</p><p>大仙之<a href=\"/remen/dizi.html\" class=\"keylink\" target=\"_blank\">弟子</a>为持禁戒故</p><p>舍于难舍命使诸世间人</p><p>于诸出家者生未曾有想</p><p>今虽未生想将来必当生</p><p>时珠师执缚比丘而加打棒。问比丘言。珠在何处还我珠来。比丘答言。我不得珠。珠师涕泣心生悔恨。又以王珠益以苦恼。即说偈言</p><p>咄哉此贫穷我知<a href=\"/remen/shane.html\" class=\"keylink\" target=\"_blank\">善恶</a>业</p><p>生于悔恨心咄哉此贫穷</p><p>由贫故造恶</p><p>时穿珠师即便涕泣<a href=\"/remen/dl.html\" class=\"keylink\" target=\"_blank\">顶礼</a>比丘足。而白之言。赐我欢喜还与我珠。汝莫自燋亦莫娆我。比丘答言。我实不取。珠师复言。此比丘甚是坚[革*卬]。受是苦恼犹言不得。时彼珠师以贫切故无由得珠更复瞋打。时彼比丘两手并颈并被系缚。四向顾望莫知所告必空受死。时彼比丘而作是念。<a href=\"/remen/shengsi.html\" class=\"keylink\" target=\"_blank\">生死</a>受苦皆应如是。应当坚辞无犯<a href=\"/remen/jielv.html\" class=\"keylink\" target=\"_blank\">戒律</a>。若当毁戒受<a href=\"/remen/diyu.html\" class=\"keylink\" target=\"_blank\">地狱</a>罪有过今苦。即说偈言</p><p>当念一切智大悲为体者</p><p>是我尊重师当忆佛所告</p><p>富那伽之言又复当忆念</p><p>林间忍辱仙割截于手脚</p><p>并劓其耳鼻不生瞋恚心</p><p>比丘应当忆修多罗中说</p><p>佛告于比丘若以铁锯解</p><p>支节手足等不应起恶心</p><p>但当专<a href=\"/remen/nianfo.html\" class=\"keylink\" target=\"_blank\">念佛</a>应当念出家</p><p>及忆诸禁戒我于过去世</p><p>淫盗舍身命如是不可数</p><p>羊鹿及六畜舍身不可计</p><p>彼时虚受苦为戒舍身命</p><p>胜于毁禁生假欲自拥护</p><p>会归终当灭不如为持戒</p><p>为他护身命舍此危脆身</p><p>以求解脱命虽俱舍身命</p><p>有具功德者有无所得者</p><p>智者护身命命称具功德</p><p>愚者舍身命徒丧无所获</p><p>时彼比丘语穿珠师言。莫舍悲心极为苦哉。时穿珠师涕泣懊恼。而说偈言</p><p>我虽打扑汝极大生苦恼</p><p>忆王责我珠复欲苦治汝</p><p>今汝舍是苦亦使我离恶</p><p>汝是出家人应断于贪欲</p><p>宜舍贪爱心还当与我珠</p><p>比丘微笑。而说偈言</p><p>我虽有贪心终不利此珠</p><p>汝当听我说我今贪名称</p><p>智者所叹羡亦贪于禁戒</p><p>及以解脱法最是我所贪</p><p>甘露之道迹于汝摩尼珠</p><p>实无贪利心我着粪扫衣</p><p>乞食以为业住止于树下</p><p>以此我为足以何因缘故</p><p>乃当作偷贼汝宜善观察</p><p>穿珠师语比丘言。何用多语。遂加系缚倍更挝打以绳急绞。耳眼口鼻尽皆血出。时彼鹅者即来饮血。珠师瞋忿打鹅即死。比丘问言。此鹅死活。珠师答言。鹅今死活何足故问。时彼比丘即向鹅所。见鹅既死涕泣不乐。即说偈言</p><p>我受诸苦恼望使此鹅活</p><p>今我命未绝鹅在我前死</p><p>我望护汝命受是极辛苦</p><p>何意汝先死我<a href=\"/remen/guobao.html\" class=\"keylink\" target=\"_blank\">果报</a>不成</p><p>穿珠师问比丘言。鹅今于汝竟有何亲愁恼乃尔。比丘答言。不满我愿所以不乐。我先作心望代鹅命。今此鹅死愿不满足。珠师问言。欲作何愿。比丘答言。佛作菩萨时。为众生故割截手足不惜身命。我欲学彼即说偈言</p><p>菩萨往昔时舍身以贸鸽</p><p>我亦作是意舍命欲代鹅</p><p>我得最胜心欲全此鹅命</p><p>由汝杀鹅故心愿不满足</p><p>珠师问言。汝作是语我犹不解。汝当为我广说所由。尔时比丘说偈答言</p><p>我着赤色衣映珠似肉色</p><p>此鹅谓是肉即便吞食之</p><p>我受此苦恼为护彼鹅故</p><p>逼切甚苦恼望使得全命</p><p>一切诸世间佛皆生子想</p><p>都无功德者佛亦生悲愍</p><p>瞿昙是我师云何害于物</p><p>我是彼弟子云何能作害</p><p>时彼珠师闻是偈已即开鹅腹而还得珠。即举声哭。语比丘言。汝护鹅命不惜于身。使我造此非法之事。即说偈言</p><p>汝藏功德事如以灰覆火</p><p>我以愚痴故烧恼数百身</p><p>汝于佛摽相极为甚相称</p><p>我以愚痴故不能善观察</p><p>为痴火所烧愿当暂留住</p><p>少听我<a href=\"/remen/chanhui.html\" class=\"keylink\" target=\"_blank\">忏悔</a>犹如脚趺者</p><p>扶地还得起待我得少供</p><p>时彼珠师叉手合掌向于比丘。重说偈言</p><p>南无清净行南无坚持戒</p><p>遭是极苦难不作毁缺行</p><p>不遇如是恶持戒非希有</p><p>要当值此苦能持禁戒者</p><p>是则名为难为鹅身受苦</p><p>不犯于禁戒此事实难有</p><p>时穿珠师既忏悔已。即遣比丘还归所止</p></div>"
},{
    "title": "大庄严论经 第十二卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第十二卷</p><p>马鸣菩萨造</p><p>后秦龟兹<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(六四)</p><p>复次<a href=\"/remen/fofa.html\" class=\"keylink\" target=\"_blank\">佛法</a>难闻。如来往昔为菩萨时。不惜身命以求于法。是故应当勤心听法。我昔曾闻鸽缘譬喻。有邪见师为释提桓因说颠倒法。彼外道师非有真智。自称为一切智。说言无阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。尔时帝释闻是语已。心怀不悦极生忧愁。尔时帝释见诸<a href=\"/remen/shijian.html\" class=\"keylink\" target=\"_blank\">世间</a>。有苦<a href=\"/remen/xingzhe.html\" class=\"keylink\" target=\"_blank\">行者</a>尽到其所推求一切智。如帝释问经中偈说</p><p>我今意欲求不能得满足</p><p>昼夜怀疑惑莫识是与非</p><p>我于久远来恒思广推求</p><p>不知大真济今为何所在</p><p>毗首羯磨白帝释言。处于天上不应忧愁。世间拘尸国王名曰尸毗。精勤苦行求三藐三菩提。智者观已。是王不久必当<a href=\"/remen/chengfo.html\" class=\"keylink\" target=\"_blank\">成佛</a>可往亲近。帝释答言。彼之所作不移动耶。即说偈言</p><p>犹如鱼生子虽多成者少</p><p>又如庵罗果生熟亦难别</p><p>菩萨亦如是<a href=\"/remen/faxin.html\" class=\"keylink\" target=\"_blank\">发心</a>者甚多</p><p>成就者极少若作难苦行</p><p>而不退转者可说决定得</p><p>欲知菩萨者执心必坚固</p><p>毘首羯磨言。我等今当而往试看。若实不动当修<a href=\"/remen/gongyang.html\" class=\"keylink\" target=\"_blank\">供养</a>。尔时帝释为欲观察菩萨心故自化作鹰。语毗首羯磨。汝化作鸽。时毗首羯磨即化作鸽。身如空青眼如赤珠。向帝释所。尔时帝释生怜愍心语毗首羯磨。我等云何于菩萨所而生逼触。为彼尸毗王作苦恼事。虽复受苦如炼好宝数试知真。试宝之法断截屈折火烧椎打。乃始知真。尔时化鸽为鹰所逐。鸽现恐怖。于大众前来入尸毗王腋下。其色青绿如莲花叶。其光赫奕如黑云中虹。嘴白严丽。诸人皆生希有之想。即说偈言</p><p>有实慈悲心<a href=\"/remen/zhongsheng.html\" class=\"keylink\" target=\"_blank\">众生</a>皆体信</p><p>如似日暗时趣于自己巢</p><p>化鹰作是言愿王归我食</p><p>尔时大王闻鹰语已。又见彼鸽极怀恐怖。即说偈言</p><p>彼鸽畏鹰故连翩来归我</p><p>虽口不能言怖泣泪盈目</p><p>是故于今者宜应加救护</p><p>尔时大王安慰鸽故。复说偈言</p><p>汝莫生惊怖终不令汝死</p><p>但使吾身存必当救于汝</p><p>岂独救护汝并护诸众生</p><p>我为一切故而作役力者</p><p>如受国人雇六分输我一</p><p>我今于一切即是客作人</p><p>要当作守护不令有苦厄</p><p>尔时彼鹰复白王言。大王。愿放此鸽是我之食。王答鹰言。我久得慈于众生所尽应救护。鹰问王言。云何久得。尔时大王。即说偈言</p><p>我初发菩提尔时即摄护</p><p>于诸众生等尽生慈愍心</p><p>鹰复以偈答言</p><p>此语若真实速应还我鸽</p><p>若我饥饿死汝即舍慈心</p><p>王闻是已即便思惟。如我今者处身极难。我当云何筹量得理。作是念已即答鹰言。颇有余肉活汝命不。鹰答王言。唯新肉血可济我命。尔时大王作是思惟。当作何方。即说偈言</p><p>一切诸众生我常修护念</p><p>如此热血肉不杀终不得</p><p>作是念已。唯己身肉可以济彼。此极为易。复说偈言</p><p>割于自己肉而用与彼鹰</p><p>乃至舍己身当护恐怖命</p><p>尔时大王说是偈已便语鹰言。汝食我肉为得活不。鹰言可尔。愿王秤量身肉使与鸽等。而以与我。尔乃食之。尔时大王闻是语已心生<a href=\"/remen/huanxi.html\" class=\"keylink\" target=\"_blank\">欢喜</a>。即语侍人速取秤来。以割我肉贸此鸽身。今正是我大吉会日。云何是吉会。即说偈言</p><p>老病所住处危脆甚臭秽</p><p>久应为法故舍此贱秽肉</p><p>时王侍人奉敕取秤。尔时大王虽见秤来都无愁色。即出其股。脚白滑泽如多罗叶。唤一侍人。即说偈言</p><p>汝今以利刀割取我股肉</p><p>汝但顺我语莫生疑畏想</p><p>不作难苦行不得一切智</p><p>一切种智者<a href=\"/remen/sanjie.html\" class=\"keylink\" target=\"_blank\">三界</a>中最胜</p><p>菩提以轻缘终不可获得</p><p>是故我今者极应作坚固</p><p>尔时侍人悲泪满目。叉手合掌作如是言。愿见愍恕我不能作。我常受王供给使令。何忍以刀割王股肉。即说偈言</p><p>王是救济者我设割王肉</p><p>我身及与刀应疾当堕落</p><p>尔时大王手自捉刀欲割股肉。辅相大臣号泣谏诤不能令止。城内诸人亦各劝请。不随其语割于股肉。亲近诸人亦各返顾不忍见之。<a href=\"/remen/poluomen.html\" class=\"keylink\" target=\"_blank\">婆罗门</a>各掩其目不忍能观。宫中婇女举声悲哭。天龙夜叉[乳-孚+卓]闼婆阿修罗紧那罗摩睺罗伽等。在<a href=\"/remen/xukong.html\" class=\"keylink\" target=\"_blank\">虚空</a>中各相谓言。如此之事信未曾有。尔时大王身体软弱。生长王宫未曾遭苦。举身毒痛迷闷殒绝。而自劝喻。即说偈言</p><p>咄心应坚住如此微小苦</p><p>何故乃迷闷汝观诸世间</p><p>百千苦缠逼无归无救护</p><p>无有覆育者悉不得<a href=\"/remen/zizai.html\" class=\"keylink\" target=\"_blank\">自在</a></p><p>唯有汝心者当为作救济</p><p>何故不自责横生苦恼想</p><p>释提桓因作是念。今此大王所为甚苦心能定不。即欲试之作如是言。汝今苦痛甚难可忍。何不罢休受恼乃尔。汝今以足不须作是放鸽使去。菩萨微笑而答之言。终不以痛违我誓心。假设有痛过于是者。终无退想。今以小苦方于<a href=\"/remen/diyu.html\" class=\"keylink\" target=\"_blank\">地狱</a>不可为喻。故应起意于苦恼众倍生慈悲。作是念已。即说偈言</p><p>我今割身苦心意极广大</p><p>智小志弱者受于地狱痛</p><p>如此苦长远深广无崖畔</p><p>云何可堪忍我愍如是等</p><p>是故应速疾急求于菩提</p><p>如是等诸苦救拔令<a href=\"/remen/jietuo.html\" class=\"keylink\" target=\"_blank\">解脱</a></p><p>时天帝释复作是念。大王所作故未大苦。复有苦恼甚于是者心为动不。我今当试。作是思惟默然不语。时彼大王以所割肉着秤一头。复以鸽身着秤一头。鸽身转重。复割两[月*坒]及以身肉用着秤头。犹轻于鸽。时彼大王深生疑怪。何缘乃尔。即便举身欲上秤上。时鹰问言。汝何故起为欲悔耶。大王答言。我不欲悔。乃欲以身都上秤上救此鸽命。尔时大王欲上秤时颜色怡悦。左右亲近都不忍视。又驱诸人不忍使见。时王语言。恣意使看。时彼大王割身肉尽。骨节相抂。犹如画像在于雨中毁灭难见。尔时大王作是唱言。我今舍身。不为财宝。不为欲乐。不为妻子。亦不为宗亲眷属。乃求一切种智救拔众生。即说偈言</p><p><a href=\"/remen/tianren.html\" class=\"keylink\" target=\"_blank\">天人</a>阿修罗[乳-孚+卓]闼婆夜叉</p><p>龙及鬼神等一切众生类</p><p>有见我身者皆令不退转</p><p>为贪智能故苦毒割此身</p><p>欲求种智者应当坚慈心</p><p>若不坚实者是则舍菩提</p><p>尔时大王不惜身命即登秤上。时诸大地六种震动。犹如草叶随波震荡。诸天空中叹未曾有。唱言。善哉善哉。真名<a href=\"/remen/jingjin.html\" class=\"keylink\" target=\"_blank\">精进</a>志心坚固。即说偈言</p><p>我护彼命故自割己身肉</p><p>纯善怀悲愍执志不动转</p><p>一切诸天人皆生希有想</p><p>尔时化鹰叹未曾有。彼心坚实不久成佛。一切众生将有恃怙。释复本形在大王前。语毗首羯磨还复尔身。我等今当共设供养。而此菩萨志力坚固。犹须弥山处于大海终无动摇。菩萨之心亦复如是。即说偈言</p><p>我等应供养勇猛精进者</p><p>今当共起发赞叹令增长</p><p>诸有留难苦应当共遮止</p><p>与其作伴党<a href=\"/remen/xiuxing.html\" class=\"keylink\" target=\"_blank\">修行</a>久坚固</p><p>安住大悲地一切种智树</p><p>萌芽始欲现智者应拥护</p><p>毗首羯磨语释提桓因言。今大王于一切众生体性悲愍。当使彼身还复如故。愿一切众生智心不动。尔时帝释问彼王言。为于一鸽能舍是身不忧恼耶。尔时大王以偈答言</p><p>此身归舍弃犹如彼木石</p><p>会舍与禽兽火烧地中朽</p><p>以此无益身而求大利益</p><p>应当极欢喜终无忧悔心</p><p>谁有智能者以此危脆身</p><p>博贸坚牢法而当不欣庆</p><p>尔时帝释语大王言。此语难信。又如此事实未曾有。谁可信者。大王答言。我自知心。世有大仙能观察者。必知我心实无返异。帝释语言。汝作实语。尔时大王作是誓言。若我今者心无悔恨。当使此身还复如故。尔时大王观己所割身肉之处。即说偈言</p><p>我割身肉时心不存苦乐</p><p>无瞋亦无忧无有不喜心</p><p>此事若实者身当复如故</p><p>速成菩提道救于众生苦</p><p>说是偈已。尔时大王所割身肉还复如故。即说偈言</p><p>诸山及大地一切皆震动</p><p>树木及大海涌没不自停</p><p>犹如恐怖者战掉不自宁</p><p>诸天作音乐空中雨香花</p><p>钟鼓等众音同时俱发声</p><p>天人音乐等一切皆作唱</p><p>众生皆扰动大海亦出声</p><p>天雨细末香悉皆满诸道</p><p>花于虚空中迟速下不同</p><p>虚空诸天女散花满地中</p><p>若干种彩色金宝校饰衣</p><p>从天如雨坠天衣诸缕缋</p><p>相触而出声诸人屋舍中</p><p>宝器自发出庄严于舍宅</p><p>自然出声音犹如天伎乐</p><p>诸方无云翳四面皆清明</p><p>微风吹香气河流静无声</p><p>夜叉渴仰法增长倍庆仰</p><p>不久成正觉歌咏而赞誉</p><p>内心极欢喜诸胜干闼婆</p><p>歌颂作音乐美音轻重声</p><p>赞叹出是言不久得成佛</p><p>度于誓愿海速疾到吉处</p><p>果愿已成就忆念度脱我</p><p>时彼帝释共毗首羯磨供养菩萨已还于天宫</p><p>(六五)</p><p>复次应近善知识。近善知识者结使炽盛能得消灭。我昔曾闻。素毗罗王太子名娑罗那。时王崩背。太子娑罗那不肯绍继。舍位与弟。诣迦旃延所求索<a href=\"/remen/chujia.html\" class=\"keylink\" target=\"_blank\">出家</a>。既出家已。随尊者迦旃延。诣巴树提王国在彼林中住止。巴树提王将诸宫人。往诣彼林中眠息树下。彼尊者娑罗那乞食回还坐静树下。时诸宫人性好华果。诣于林中遍行求觅。娑罗那<a href=\"/remen/biqiu.html\" class=\"keylink\" target=\"_blank\">比丘</a>盛年出家极为端正。尔时宫人见彼比丘年既少壮容貌殊特生希有想。而作是言。佛法之中乃有是人出家学道。即繞边坐。时巴树提王既眠寤已。顾瞻宫人及诸左右。尽各四散求觅不得。王即自求所在追寻。见诸宫人繞比丘坐听其<a href=\"/remen/shuofa.html\" class=\"keylink\" target=\"_blank\">说法</a>。即说偈言</p><p>虽着鲜白衣不如口辩说</p><p>千女围繞坐爱敬其容貌</p><p>尔时彼王以瞋忿故语比丘言。汝得罗汉耶。答言不得。汝得阿那含耶。答言不得。汝得须陀洹耶。答言不得。汝得初禅二禅乃至四禅耶。答言不得。尔时彼王闻是语已甚大忿怒。语尊者言。汝非离欲人。何缘与此宫人共坐。即敕左右执此比丘。剥脱衣服唯留内衣。以棘刺杖用打比丘。时宫人等涕泣白王。彼尊者无有罪过。云何挝打乃至如是。王闻是语倍增瞋忿挝打过甚。尔时尊者。先是王子。身形柔软不更苦痛。举体血流。宫人睹之莫不涕泪。尊者娑罗那受是挝打遗命无几。闷绝躄地。良久乃稣。身体遍破如狗[口*制]啮。譬如有人蟒蛇所吸已入于口。实难可免。设还出口取活亦难。娑罗那从难得出亦复如是。张目恐怖又惧更打。举身血流不能着衣。抱衣而走。四望顾视。犹恐有人复来捉己。同梵行者见是事已。即说偈言</p><p>谁无悲愍心打毁此比丘</p><p>云何出家所而生勇健想</p><p>云何都不忍生此残害心</p><p>无过横加害实是非理人</p><p>出家舍荣贵单独无势力</p><p>衣钵以自随不畜盈长物</p><p>是何残害人毁打乃如是</p><p>诸同学等扶接捉手。诣尊者迦旃延所。见娑罗那举声涕哭。生于厌恶。而说偈言</p><p>如彼阎浮果赤白青班驳</p><p>亦有赤淤处血流处处出</p><p>谁取汝身体使作如是色</p><p>尔时比丘娑罗那。以己身破血流之处指示尊者。即说偈言</p><p>如我无救护单孑乞自活</p><p>自省无过患轻欺故被打</p><p>巴树提自恣豪贵土地主</p><p>起暴纵逸心恶鞭如注火</p><p>用烧毁我身我既无过恶</p><p>横来见打扑伤害乃致是</p><p>尊者迦旃延知娑罗那其心忿恚。而告之言。出家之法不护己身为灭心苦。即说偈言</p><p>汝身既苦厄云何生怨恨</p><p>莫起瞋恚鞭狂心用自伤</p><p>娑罗那心生苦恼瞋相外现。如龙斗时吐舌现光亦如雷电。而说偈言</p><p>和上应当知瞋慢烧我心</p><p>犹如枯干树中空而火起</p><p>出家修梵行已经尔所时</p><p>如我于今者欲还归其家</p><p>儜劣怯弱者犹不堪是苦</p><p>况我能堪忍如此大苦事</p><p>我今欲归家还取于王位</p><p>集诸象军众覆地皆黑色</p><p>瞋恚心炽盛昼夜无休息</p><p>犹如大猛火焚烧于山野</p><p>萤火在中燋巴树提亦尔</p><p>说是偈已即以三衣与同梵行者。涕泣哽咽礼和上足。辞欲还家。复说偈言</p><p>和上当听我<a href=\"/remen/chanhui.html\" class=\"keylink\" target=\"_blank\">忏悔</a>除罪过</p><p>我今必向家心意无愿乐</p><p>于出家法中不得灭此怨</p><p>时彼和上于修多罗义中善能分别最为第一。辞辩乐说亦为第一。而告之言。汝今不应作如斯事。所以者何。此身不坚会归尽灭。是故汝今不应为身违远佛法。应当观察<a href=\"/remen/wuchang.html\" class=\"keylink\" target=\"_blank\">无常</a>不净。即说偈言</p><p>此身不清净九孔恒流污</p><p>臭秽甚可恶乃是众苦器</p><p>是身极鄙陋痈疮之所聚</p><p>若少枨触时生于大苦恼</p><p>汝意迷着此殊非智能理</p><p>应舍下劣志如来所说偈</p><p>汝今宜忆持忿恚瞋恼时</p><p>能自禁制者犹如以[革*必]勒</p><p>禁制于恶马禁制名善乘</p><p>不制名放逸居家名牢系</p><p>出家为解缚汝既得解脱</p><p>返还求枷锁牢缚系闭处</p><p>瞋是内怨贼汝莫随顺瞋</p><p>为瞋所禁制佛以是缘故</p><p>赞于多闻者仙圣中之王</p><p>汝当随彼语今当忆多闻</p><p>莫逐于瞋恚若以铁锯解</p><p>身体及支节佛为富那等</p><p>所可宣说者汝宜念多闻</p><p>如是等言语当忆<a href=\"/remen/sheli.html\" class=\"keylink\" target=\"_blank\">舍利</a>弗</p><p>说五不恼法汝当善观察</p><p>世间之八法汝宜深校计</p><p>瞋恚之过恶应当自观察</p><p>出家之标相心与相相应</p><p>为不相应耶比丘之法者</p><p>从他乞自活云何食信施</p><p>而生重瞋恚他食在腹中</p><p>云何生瞋恚而为于信施</p><p>之所消灭耶汝欲行法者</p><p>不应起瞋恚自言行法人</p><p>为众作法则而起瞋恚者</p><p>是所不应作瞋忿恼其心</p><p>而口出恶言智人所讥呵</p><p>是故不应为诸有出家者</p><p>应当具三事调顺于比丘</p><p>忍辱不起瞋决定持禁戒</p><p>实语不妄说善修于忍辱</p><p>不宜生瞋意<a href=\"/remen/shamen.html\" class=\"keylink\" target=\"_blank\">沙门</a>种类者</p><p>不应出恶言应着柔和衣</p><p>出家所不应瞋出粗恶语</p><p>犹如仙禅坐抽剑着抱上</p><p>比丘器衣服一切与俗异</p><p>瞋忿同白衣是所未应作</p><p>麤言同俗人云何名比丘</p><p>剃发除饰好自卑行乞食</p><p>作是卑下相不断于憍慢</p><p>若欲省憍慢应弃秽恶心</p><p>速求于解脱身如彼射的</p><p>有的箭则中有身众苦加</p><p>无身则无苦如似关逻门</p><p>击鼓着其侧有人从远来</p><p>疲极欲睡眠至门皆打鼓</p><p>未曾有休息此人不得眠</p><p>瞋于击鼓者彼共多人争</p><p>后思其根本此本乃是鼓</p><p>都非众人过即起斫破鼓</p><p>乃得安隐眠比丘身如鼓</p><p>为乐故出家蚊虻蝇毒草</p><p>皆能蜇螫人应常勤精进</p><p>远离于此身勿得久乐住</p><p>应睹其元本乃是阴界聚</p><p>破坏阴界苦安隐<a href=\"/remen/niepan.html\" class=\"keylink\" target=\"_blank\">涅盘</a>眠</p><p>时彼和上说是偈已。而语之言。汝于今者宜舍瞋忿恼害之心。设欲恼他当听我说。一切世间悉皆娆恼。云何方欲恼害众生。一切众生皆属死王。我及于汝并彼国王不久当死汝今何故欲杀怨家。一切有生皆归于死。何须汝害。生必有死无有疑难。如似日出必当灭没。体性是死。何须加害。汝设害彼有何利乐。汝名持戒。欲加毁人于未来世必得重报受苦无量。此报亦尔何须加毁。彼王毁汝。汝起大瞋。瞋恚之法现在大苦。于未来世复获苦报。先当害瞋。云何伤彼。若于剎那起瞋恚者逼恼身心。我今为汝说如是法。当听是喻。如指然火欲以烧他。未能害彼自受苦恼。瞋恚亦尔。欲害他人自受楚毒。身如干薪瞋恚如火。未能烧他。自身燋然。徒起瞋心欲害于彼。或能不能。自害之事决定成就。尔时娑罗那默然而听和上所说法要。同梵行者咸生欢喜。各相谓言。彼听和上所说法要必不罢道。娑罗那心怀不忍。高声而言。<a href=\"/remen/wuxin.html\" class=\"keylink\" target=\"_blank\">无心</a>之人犹不能忍如斯之事。况我有心而能堪任。娑罗那说偈言</p><p>电光流虚空犹如金马鞭</p><p>虚空无情物犹出雷音声</p><p>我今是王子与彼未有异</p><p>云何能堪忍而当不加报</p><p>说是偈已。白和上言。所说实尔。然我今者心坚如石渧水不入。我见皮破血流在外。便生瞋恚憍慢之心。我不求请。亦非彼奴。亦非庸作。不是彼民。我不作贼。不中陷人。不斗乱王。为以何过而见加毁。彼居王位谓己有力。我今穷下人各有相。我自乞食坐空林中。横加毁害。我当使如己之比不敢毁害。我当报是不使安眠。我是善人横加毁辱。我今报彼当令受苦。过我今日使凶横者不敢加恶。作是语已。于和上前长跪白言。为我舍戒。尔时同师及诸共学同梵行者。举声大哭。汝今云何舍于佛法。或有捉手。或抱持者。五体投地为作礼者。而语之言。汝今慎莫舍于佛法。即说偈言</p><p>云何于众中独自而舍去</p><p>退于佛禁戒云何作是恶</p><p>云佛非我师比丘至汝家</p><p>云何不惭愧汝初<a href=\"/remen/shoujie.html\" class=\"keylink\" target=\"_blank\">受戒</a>时</p><p>誓能尽形持云何无忠信</p><p>而欲舍梵行执钵持<a href=\"/remen/jiasha.html\" class=\"keylink\" target=\"_blank\">袈裟</a></p><p>乞食以久长着铠捉刀杖</p><p>方欲入战阵王鞭毁汝身</p><p>弃舍沙门法不忆忍辱仙</p><p>割截于手足彼独是出家</p><p>汝非出家耶彼独自知法</p><p>汝不知法耶彼极被截刖</p><p>犹生慈愍心坚持心不乱</p><p>汝今为杖捶而便失心耶</p><p>尊者迦旃延语众人言。彼心以定。汝等舍去。当为汝治。诸比丘等既去之后。尊者迦栴延摩娑罗那顶。而作是言。汝审去耶。白言。和上。我今必去。迦旃延言。汝但一夜在此间宿。明日可去莫急舍戒。答言可尔。我今最后用和上语。今夜当于和上边宿。明日舍戒当还家居。取于王位与巴树提共相抗衡。和上足边以草为敷于其上宿。时迦旃延以神足力令其重眠。梦向本国。舍戒还家居于王位。集于四兵往向巴树提。时巴树提亦集四兵共其斗战。娑罗那军悉皆破坏。擒娑罗那拘执将去。巴树提言。此是恶人可将杀去。于其颈上系枷罗毗罗鬘。魁脍摇作恶声。令众人侍卫器仗围繞持至冢间。于其中路见迦旃延执持衣钵入城乞食。涕泣堕泪。向于和上。而说偈言</p><p>不用师长教瞋恚恼浊体</p><p>今当至树下毁败于佛法</p><p>我今趣死去众刀围繞我</p><p>如鹿在围中我今亦如是</p><p>不见阎浮提最后见和上</p><p>虽复有恶心故如牛念犊</p><p>时彼魁脍所执持刀犹如青莲。而语之言。此刀斩汝。虽有和上何所能为。求哀和上举声大哭。我今归依和上。即从睡觉惊怖礼和上足。愿和上解我违和上语言。我本愚痴欲舍佛禁。听我出家我不报怨亦不用王。所以者何。乐欲味少苦患众多。怨恚过恶我悉证知。我今唯欲得解脱法。我无志定轻躁众生不善观察。于诸智者不共语言。为一切众生所呵骂器。唯愿和上度我出家。于苦恼时现悲愍相。我于苦恼中和上悲愍我。迦栴延言。汝不罢道我以神力故现梦耳。彼犹不信。和上右臂出光。而语之言。汝不罢道自看汝相。娑罗那欢喜作是言。呜呼善哉知识。以善方便开解于我。我有过失以梦支持。佛说善知识者梵行全体。此言实尔。谁有得解脱不依善知识。唯有痴者不依善友。云何而能得于解脱。尊者迦旃延拔济娑罗那巴树提瞋恚之毒药消灭无遗余。是故有智者应近善知识。</p></div>"
},{
    "title": "大庄严论经 第十三卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第十三卷</p><p>马鸣菩萨造</p><p>后秦龟兹<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(六六)</p><p>复次<a href=\"/remen/gongyang.html\" class=\"keylink\" target=\"_blank\">供养</a>佛塔<a href=\"/remen/gongde.html\" class=\"keylink\" target=\"_blank\">功德</a>甚大。是故应当勤心供养。我昔曾闻。波斯匿王往诣佛所顶<a href=\"/remen/lifo.html\" class=\"keylink\" target=\"_blank\">礼佛</a>足。闻有异香殊于天香。以闻此香四向顾视莫知所在。即白<a href=\"/remen/shizun.html\" class=\"keylink\" target=\"_blank\">世尊</a>。为谁香耶。佛告王曰。汝今欲知此香处耶。王即白言。唯然欲闻。尔时世尊以手指地。即有骨现。如赤栴檀长于五丈。如来语王。所闻香者从此骨出。时波斯匿王即白佛言。以何<a href=\"/remen/yinyuan1.html\" class=\"keylink\" target=\"_blank\">因缘</a>有此骨香。佛告王曰。宜善谛听。佛言。过去有<a href=\"/remen/fohao.html\" class=\"keylink\" target=\"_blank\">佛号</a><a href=\"/remen/jiaye.html\" class=\"keylink\" target=\"_blank\">迦叶</a>。彼佛世尊<a href=\"/remen/huayuan.html\" class=\"keylink\" target=\"_blank\">化缘</a>已讫入于<a href=\"/remen/niepan.html\" class=\"keylink\" target=\"_blank\">涅盘</a>。尔时彼王名曰伽翅。取<a href=\"/sheli/fo/\" class=\"keylink\" target=\"_blank\">佛舍利</a>造七宝塔。高广二由旬。又敕国内。诸有花者不听余用。尽皆持往供养彼塔。时彼国中有长者子与淫女通。专念欲事情不能离。一切诸花尽在佛塔。为欲所盲。即入迦叶佛塔盗取一花持与淫女。时长者子知佛功德。为欲所狂造此非法。即生悔恨淫欲情息。既至明日生于厌恶。作是念言。我为不善盗取佛花与彼淫女。实时悔热身遍生疮。初如芥子。后转增长无有空处。即说偈言</p><p>我今作不善违犯诸<a href=\"/\" class=\"keylink\" target=\"_blank\">佛教</a></p><p>舍离于惭愧是则无敬心</p><p>违于善逝语非是<a href=\"/remen/fodizi.html\" class=\"keylink\" target=\"_blank\">佛弟子</a></p><p>一切诸人民不敢违王教</p><p>然我独毁犯国制及信法</p><p>我今无羞耻实同彼禽兽</p><p><a href=\"/remen/futian.html\" class=\"keylink\" target=\"_blank\">福田</a>中最胜不过世尊塔</p><p>然我愚痴故盗花为鄙事</p><p>云何此手臂实时不堕落</p><p>又复此大地云何不陷没</p><p>而能载于我怪哉欲所烧</p><p>焚灭诸善行为欲所迷惑</p><p>入于暗薮中为结贼所劫</p><p>今我为欲使不观其<a href=\"/remen/guobao.html\" class=\"keylink\" target=\"_blank\">果报</a></p><p>盗花以自严久受<a href=\"/remen/diyu.html\" class=\"keylink\" target=\"_blank\">地狱</a>苦</p><p>倍生悔恨心其身转燋然</p><p>尔时彼人身所生疮寻即坏破甚为臭秽。是时彼人父母兄弟皆来瞻视。即与冷药疗治其病。病更增剧。复命良医而重诊之。云。须牛头栴檀用涂身体。尔乃可愈。时彼父母即以贵价买牛头栴檀用涂子身。遂增无除。尔时彼人涕泣惊惧。白父母言。徒作勤苦。然子此病从心而起。非是身患。父告子言。云何心病。子即用偈以答父言</p><p>鄙[亵-〦+卄]成可耻不宜向父说</p><p>然今病所困是以离惭愧</p><p>盗取尊塔花持用与淫女</p><p>已作斯恶事后还得悔心</p><p>昼则欲日炙夜即得悟心</p><p>若蒙悔过者喻如冷水浇</p><p>我今身心热后受地狱苦</p><p>犹如腐朽树火从其内然</p><p>我今亦如是心火从内发</p><p>冷水优尸罗青莲真珠贯</p><p>瞿麦摩罗等及与诸栴檀</p><p>若用如是等涂于外身体</p><p>终不能得差忧热从内起</p><p>应当用涂心涂身将何益</p><p>将我诣塔中为我设供养</p><p>此病必除愈父母及兄弟</p><p>即共举其床往诣佛塔所</p><p>身体转增热气息垂欲绝</p><p>尔时父母兄弟诸亲举床到已。彼人专念迦叶如来三藐三<a href=\"/remen/puti.html\" class=\"keylink\" target=\"_blank\">菩提</a>。涕泣盈目。以己所持栴檀之香。悲哀向塔。而说偈言</p><p>大悲救苦厄常说众善事</p><p>我为欲迷惑盲冥无所见</p><p>我于真济所造作诸过恶</p><p>塔如须弥山我痴故毁犯</p><p>现得恶名称后生堕恶道</p><p>不观佛功德今受此恶报</p><p>即以得现果后必受热恼</p><p>明者以慧眼离苦除诸欲</p><p>我今怀忧愁诚心归命佛</p><p>诸所造过患愿当拔济我</p><p>如人跌倾倒依地而得起</p><p>尔时父母及诸眷属赞言。善哉善哉。汝今乃能作是赞叹。唯佛世尊能除汝病即说偈言</p><p>汝今于佛所应生信解心</p><p>唯佛大功德乃能拔济汝</p><p>譬如入大海船破失财宝</p><p>身既不沉没复还获财利</p><p>时长者子诸亲既睹身疮坏烂臭秽。厌恶<a href=\"/remen/shengsi.html\" class=\"keylink\" target=\"_blank\">生死</a>。即以华香涂香末香用供养迦叶佛塔。复以牛头栴檀以画<a href=\"/remen/foshen.html\" class=\"keylink\" target=\"_blank\">佛身</a>。身疮渐差发<a href=\"/remen/huanxi.html\" class=\"keylink\" target=\"_blank\">欢喜</a>心。热患尽愈。尔时长者子以得现报。生欢喜心知其罪灭。即说偈言</p><p>如来一切智<a href=\"/remen/jietuo.html\" class=\"keylink\" target=\"_blank\">解脱</a>诸结使</p><p>迦叶三<a href=\"/remen/fotuo.html\" class=\"keylink\" target=\"_blank\">佛陀</a>能济诸<a href=\"/remen/zhongsheng.html\" class=\"keylink\" target=\"_blank\">众生</a></p><p>佛是众生父为于诸世界</p><p>而作不请友唯有佛世尊</p><p>能有此悲心我今于佛所</p><p>造作大过恶愿听我<a href=\"/remen/chanhui.html\" class=\"keylink\" target=\"_blank\">忏悔</a></p><p>内心发誓愿唯垂听我说</p><p>为欲所逼迫失意作诸恶</p><p>使我离爱欲及以结使怨</p><p>诸根不调顺犹如[怡-台+龙]戾马</p><p>愿莫造恶行常获寂灭迹</p><p>以牛头栴檀供养于佛塔</p><p>身常得此香莫堕诸恶趣</p><p>彼长者子于后命终生于天上。或处人中身常有香。身体支节皆有相好。父母立字号曰香身。尔时香身厌恶阴界。求索<a href=\"/remen/chujia.html\" class=\"keylink\" target=\"_blank\">出家</a>得辟支佛道。此骨是辟支佛骨所出之香。是故众人应供养塔获大功德。</p><p>(六七)</p><p>复次先有善根应得解脱。由不闻法因缘等故还堕地狱。是故应当至心听法。我昔曾闻。富罗那<a href=\"/remen/dizi.html\" class=\"keylink\" target=\"_blank\">弟子</a>尸利鞠多者。是树提伽姐夫。时树提伽父先是尼干陀弟子。一切众生教<a href=\"/remen/faxiang.html\" class=\"keylink\" target=\"_blank\">法相</a>习而树提伽蒙佛恩化。其父亦信为佛弟子。更不谘禀六师之徒。时树提伽为欲化彼姐夫尸利鞠多故。数数到边。而语之言。佛婆伽婆是一切智。彼姊夫言。富罗那者亦是一切智。诤一切智故遂共议论。树提伽语尸利鞠多言。我今当示汝一切智。汝富罗那者非一切智。以少智相诳惑世人。称己有智实非一切智。但以相貌有所忖度。正可能知小小事耳。何由得名一切种智。即说偈言</p><p>犹如生盲者水精以为眼</p><p>诳惑小儿等自称我有目</p><p>彼先自无目今称我有目</p><p>此语不可信正可诳痴者</p><p>能解因相论方便诈自显</p><p>以此相貌故诳惑于众人</p><p>相貌近是事竟何所知晓</p><p>尸利鞠多语树提伽言。汝为瞿昙幻术所惑。富兰那者是一切智。汝今不识便生诽谤。富罗那行住坐卧三世之事尽能明了。树提伽言。我今示汝富兰那非一切智事。即请富罗那将向其家。时富兰那作是念。树提伽者。其父昔日是我弟子。往事瞿昙。知彼过患。还来归我。是我福德。作是念已许受其请。于其后日富兰那将诸徒众数百千人。又有五百弟子以自围绕。诣树提伽家。既至其家。时富兰那微笑。尸利鞠多问富兰那言。婆伽婆何故微笑。富兰那言。我遥见彼那摩陀河岸。有一猕猴堕于水中。是故笑耳。尸利鞠多复白之言。婆伽婆天眼清净。在此城内遥见千里外那摩陀河上猕猴堕水。时彼外道将诸弟子。入树提伽家实时就坐。众既定已。时树提伽以饭覆羹上授与富兰那。富兰那言。此饭无羹云何可食。树提伽即搅羹饭语尸利鞠多言。今汝师者尚不能见钵中饭下有羹。何能远知千里外猕猴堕于河耶。事验可知非一切智。但贪名闻为利养故。众生可愍。自既诳惑。复以教人。即说偈言</p><p>汝师富兰那颠惑邪倒见</p><p>失于智能灯住无明暗中</p><p>迷谬自相爱愚者还相重</p><p>释种中最胜具相三十二</p><p>唯此一切智更无第一者</p><p>时富兰那以惭愧故。食不自饱。低头而去。时尸利鞠多愁惨不乐。既为师徒。虽有短陋犹欲使胜尸利鞠多。诣富兰那所而语之言。莫用愁恼。树提伽今者毁辱婆伽婆。犹得还家未足为耻。我若请彼树提伽师。来至家者。正可得入终不得出。作是语已。便诣祇桓往请世尊。心实谄曲诈设恭敬。叉手合掌向于世尊。而说偈言</p><p>我明设微供愿屈临我家</p><p><a href=\"/remen/sanjie.html\" class=\"keylink\" target=\"_blank\">三界</a>中胜器愿不见放舍</p><p>尔时世尊知尸利鞠多心怀谄曲外诈恭敬。即说偈言</p><p>心怀于二计外现亲软善</p><p>犹如有鱼处水必有回动</p><p>譬如作璎珞内铜外涂金</p><p>智者观察已即知非真金</p><p>心有所怀侠外色必有异</p><p><a href=\"/remen/wuxin.html\" class=\"keylink\" target=\"_blank\">无心</a>尚可知况复有心者</p><p>纯金色相好睹者即知真</p><p>若以金涂铜善别知非实</p><p>尔时世尊深知尸利鞠多心怀诈伪。如来世尊大悲怜愍。又复观其供养善根垂熟。世尊寻即默受其请</p><p>时尸利鞠多作是念。若是一切智者。云何不知我心。便受我请。即说偈言</p><p>何有一切智而不修苦行</p><p>乐着于乐事不能知我心</p><p>何名一切智呜呼世愚者</p><p>不知其过短便生功德相</p><p>实无有智能横赞叹其德</p><p>惑着相好扇称誉遍世界</p><p>时尸利鞠多说是偈已。即还其家。施设供具。于饭食中尽着毒药。于中门内作大深坑。满中盛伽陀罗炭使无烟焰。又以灰土用覆其上。上又覆草。时妇问夫。造何等事劬劳乃尔。其夫答曰。今我所为欲害怨家。其妇问言。谁是怨家。尸利鞠多即说偈言</p><p>好乐着诸乐怖畏苦恼事</p><p>不修诸苦行欲求于解脱</p><p>喜乐甘肴膳又勇行辩说</p><p>释中种族子此是我大怨</p><p>时尸利鞠多妇叉手白其夫言。可舍忿心。我昔曾于弟舍见佛如此大丈夫。何故生怨。即说偈言</p><p>彼牟尼能忍断除嫌恨相</p><p>又灭慢贡高舍离于斗诤</p><p>于彼生怨者谁应可为亲</p><p>观彼大人相无有瞋害心</p><p>常出柔软音先言善慰问</p><p>其鼻圆且直无有诸洼曲</p><p>直视不回顾亦不左右眄</p><p>言又不粗犷恶口而两舌</p><p>和颜无瞋色亦复不暴恶</p><p>言无所伤触亦不使忧恼</p><p>云何横于彼生于瞋毒相</p><p>面如秋满月目如青莲敷</p><p>行如师子王垂臂过于膝</p><p>身如真金山汝值如是怨</p><p>恶道悉空虚若无此怨者</p><p><a href=\"/remen/shijian.html\" class=\"keylink\" target=\"_blank\">世间</a>极大苦三恶道充满</p><p>尸利鞠多作是思惟。彼亲弟故心生己党。今当守护。若不尔者。或泄我言以告傍人。作是念已即闭其妇在深室中。实时遣人唤诸尼揵。汝今可来为汝除怨。我以施设火坑毒饭。此诸尼揵五热炙身。咸皆燋黑犹如灰炭。自相招集即共往诣尸利鞠多所止之处。尸利鞠多庄严舍宅白净鲜洁。如贵咤迦树。诸尼揵等既至其家在其楼上。犹如乌群。亦如俱翅罗鸟黑蜂围繞在贵咤迦树踊跃欢喜。诸尼揵子亦复如是。而作是言。我今当观瞿昙<a href=\"/remen/shamen.html\" class=\"keylink\" target=\"_blank\">沙门</a>正尔燋然。若火烧不燋毒饭足害。毕定当死。作是语已欢喜微笑。时尸利鞠多即遣一人。往诣佛所白佛言。时到饭食已办。自上高楼与富兰那共议此事时。尸利鞠多所住宅神。愁忧啼泣而作是言。如来世雄三界之尊。佛婆伽婆。云何恶心乃欲毁害。我于今者都无活路。所以者何。如来世尊三界无上。在此灭没。恶名流布遍满世间。一切诸神咸嗤笑我。此是恶人我当云何而得活耶。如来昔日为菩萨时。不惜财物身体手足。为怜愍故作如斯事。况于今日而当爱身。云何欲于如斯人边起恶逆心。是故我当必定舍命。又佛世尊于现在世为众生故六年苦行。日食一麻一米。身体羸瘠骨肉干竭。即说偈言</p><p>如来行苦行六年自干燋</p><p>作是难苦业为诸众生故</p><p>如斯悲愍者云何欲加害</p><p>彼所遣人到竹林中白言。世尊。餐具已办宜知是时。尔时世尊大悲熏心。为欲利益诸众生故。挥手而言。咄哉凡愚。汝于今者应见<a href=\"/remen/zhendi.html\" class=\"keylink\" target=\"_blank\">真谛</a>。于过去世供养诸佛。有解脱缘善根已熟。云何乃遣如此使人作颠倒事。火坑毒饭以待于我。云何作是极恶之事。而来见唤。此所为事甚为非理。即说偈言</p><p>我于昔日时六年行苦行</p><p>为诸众生故作此诸难事</p><p>众生今云何反欲见毁害</p><p>咄哉极愚痴盲无慧目者</p><p>作是非<a href=\"/remen/fashi.html\" class=\"keylink\" target=\"_blank\">法事</a>横欲加恼害</p><p>我念诸众生过于慈父母</p><p>云何于我所而生残害心</p><p>今日时以到诸佛之常法</p><p>为众生真济如医欲救病</p><p>种种加毁骂犹故生忍心</p><p>我今亦如医往诣于彼家</p><p>何故而往彼大悲之所逼</p><p>如人得鬼病心意不<a href=\"/remen/zizai.html\" class=\"keylink\" target=\"_blank\">自在</a></p><p>加毁骂咒师为治鬼病故</p><p>亦不责病者今此诸众生</p><p><a href=\"/remen/fannao.html\" class=\"keylink\" target=\"_blank\">烦恼</a>鬼在心愚痴不分别</p><p>横欲加毁害我今亦如是</p><p>但除烦恼鬼不应责彼人</p><p>尔时世尊从坐而起。外现不悦。复说偈言</p><p>阿难持衣来罗睺罗取钵</p><p>难陀汝亦去速疾唤<a href=\"/remen/biqiu.html\" class=\"keylink\" target=\"_blank\">比丘</a></p><p>不得复停止宜应速疾往</p><p>彼尸利鞠多今急待<a href=\"/remen/jiaohua.html\" class=\"keylink\" target=\"_blank\">教化</a></p><p>我住毒蛇身为度众生故</p><p>我今畜是怨为益彼众生</p><p>尔时如来出林树间。犹如云散日从中出。时彼林神以天眼见尸利鞠多舍内所设火坑毒饭。啼泣堕泪。敬爱佛故<a href=\"/remen/dl.html\" class=\"keylink\" target=\"_blank\">顶礼</a>佛足。瞻仰尊颜。而说偈言</p><p>彼意怀残恶无有利益心</p><p>愿佛不须往回还向竹林</p><p>世尊甚难值旷劫时一遇</p><p>佛虽不爱身为度众生故</p><p>如斯胜妙身应当勤拥护</p><p>未得济度者宜应令得度</p><p>畏者施<a href=\"/remen/wuwei.html\" class=\"keylink\" target=\"_blank\">无畏</a>疲者得止息</p><p>令无归依者得有归依处</p><p>略说而言之有无量利益</p><p>唯愿佛世尊莫往诣其家</p><p>为天阿修罗而作归依处</p><p>尔时世尊知而故问。问彼天神曰。为何事故不应往诣尸利鞠多所止之处。时有一天。而说偈言</p><p>尸利鞠多舍作大深火坑</p><p>炽焰满其中诈伪覆其上</p><p>佛复说偈言</p><p>贪欲愚痴火极为难除灭</p><p>我以智水浇消灭无遗余</p><p>况复世间火何能为我害</p><p>地狱之猛火炽然满世界</p><p>七日焚天地世间皆融消</p><p>如此之猛火莫能为我害</p><p>尸利鞠多火何能见伤毁</p><p>复有一天作如是言。若火不能烧如来者。设食毒饭复当云何。今尸利鞠多为邪见毒染污其心。以此毒害恶逆之心。以毒和饭欲相伤毁。复怀谄伪现柔软相来请世尊。而其内心实怀恶逆。唯愿世尊不须往彼。佛告天曰。我以慈悲阿伽陀药用涂身心。贪爱之毒最难消除。我于久远已拔其本。况世间毒而能中我。汝莫忧愁。尔时如来从竹林出往到城门。时彼林神见佛直进。而作是言。如来世尊将不还返于此竹林。佛今向彼解脱之方。譬如日出必向西方目视不舍。恐于后时更不见佛。火若不烧定为毒饭之所伤害。以诸因缘难可复见。有福德人乃能得见。摧他论者于大众中作师子吼。有福之人乃能更闻。有福利者得接足礼。尔时世尊如行宝楼诸根寂定。诸比丘等悉皆随从。犹如明月众星围繞。往尸利鞠多家。时尸利鞠多宅神举声欲哭。咄哉怪哉。佛来到此。今此尸利鞠多乃作火坑毒饭欲以害佛。尔时宅神礼佛足已。而说偈言</p><p>我未睹佛时愿大悲至家</p><p>见佛到家已心中不喜乐</p><p>所以不喜者以有非法故</p><p>相好庄严身瞻仰无厌足</p><p>如此大人者今当作灰聚</p><p>我忆是事故身体欲渗没</p><p>谁见如此事而当不苦恼</p><p>假使极恶猛愚痴残害人</p><p>设见如来身不忍生恶念</p><p>况复欲加害月入罗睺口</p><p>世人皆忿恼善哉还归去</p><p>火坑深七仞满中盛炽火</p><p>愿莫入此处自护及护我</p><p>并护彼主人及余一切众</p><p>尔时世尊告宅神言。刀毒水火不害慈心。即说偈言</p><p>我护诸众生犹如一子想</p><p>假使欲害我我亦生慈心</p><p>烦恼火炽盛拥护令免恶</p><p>以是因缘故谁火能烧我</p><p>佛告宅神。汝今应当舍于怖畏。我今师子吼除障外道。如罗睺罗吞食日月。我今决定不为尸利鞠多之所患害。若不能除云何乃能降伏魔耶。安慰宅神即入其舍。时外道等见佛入舍。甚大欢喜。更相语言。沙门瞿昙今已入外门。复到中门。佛以无畏威光润泽直入无疑。至第三门中转近火坑。尔时彼妇于空室中闻佛世尊到覆火处。心怀狂乱。作是念言。如来今者已到火坑。若脚触草火必炽然。呜呼怪哉。即说偈言</p><p>今当烟中没謦咳目雨泪</p><p>火然烧衣时应当抖擞却</p><p>眼看索救护宛转而反侧</p><p>燋然既以讫威光复消融</p><p>身相都焚灭头发燋堕落</p><p>额广白毫相今以尽消灭</p><p>如鹄在花上为火所烧灭</p><p>面如净满月众生睹其目</p><p>犹如美<a href=\"/remen/ganlu.html\" class=\"keylink\" target=\"_blank\">甘露</a>既堕焰火中</p><p>惊惧视四方猛火无悲愍</p><p>必烧令燋然成炼真金色</p><p>见者靡不悦大人相炳着</p><p>美妙极殊特如是之形容</p><p>今为火燋缩略说而言之</p><p>如似金织纳卷叠在一处</p><p>以渐见消灭如月欲尽时</p><p>佛身甚微妙见者身心悦</p><p>如来极奇特世界无伦匹</p><p>尔时世尊入第三门渐近火坑。诸尼揵子在重阁上。见于如来转近火坑。心生踊悦。如冢间树群乌在上望死人肉欲得啖食。诸尼揵等在重阁上。亦复如是。时富兰那心生欢喜。而说偈言</p><p>汝善作幻术回转诸世间</p><p>今日没火坑更能为幻不</p><p>复有一尼揵而作如是言</p><p>一足已蹑上云何不陷堕</p><p>为我目不了为是梦幻耶</p><p>尔时世尊以相轮足蹑火坑上。即变火坑为清凉池。满中莲华其叶敷荣。鲜明润泽遍布池中。其众莲华有开敷者。有未开者。尸利鞠多睹斯事已。语富兰那言。汝先欲与佛共捔一切智。汝可舍此语。即说偈言</p><p>善哉可信解当除瞋恚心</p><p>舍于嫌恨意汝可观瞿昙</p><p>未曾有之威猛焰变为水</p><p>土悉化成鱼坑中诸火炭</p><p>咸变为黑蜂复于池水中</p><p>化作众莲华具足有千叶</p><p>遍布于池中其须甚炽盛</p><p>如秋开敷花百叶甚柔软</p><p>庄严满此池诸鹤在池中</p><p>皆出和雅音迦兰陀鸟等</p><p>亦在中游戏举翅水相洒</p><p>诸蜂围绕佛出于妙音声</p><p>鸳鸯相随逐复自在娱乐</p><p>尔时富兰那语尸利鞠多言。汝今勿为瞿昙幻术之所惑乱。尸利鞠多于如来所深生敬信。语富兰那言。此是幻耶。答言实尔。是幻所作。尸利鞠多言。汝是一切智不。答言。我是一切智人。尸利鞠多复语之言。汝若审是一切智者。听我所说。即说偈言</p><p>汝若一切智亦应知是幻</p><p>汝今何不作如此幻化事</p><p>汝若不知幻非是一切智</p><p>时富兰那辞穷理屈不能加报。诸尼揵等语尸利鞠多莫作是语。何以故。是富兰那实一切智。能一切示现。尸利鞠多语诸尼揵子言。汝等故谓此富兰那是一切智耶。富兰那者名之为满造作诸恶满于地狱。故名富兰那。汝等于此满于恶道富兰那所生一切智相耶。尸利鞠多复语之言。释种中能安解脱婆伽婆三藐三佛陀所不生一切种智想耶。即说偈言</p><p>叱汝等方去极为无心人</p><p>汝若有心者假使如金刚</p><p>见斯希有事尚应生信敬</p><p>现见于如来为未曾有事</p><p>不生<a href=\"/remen/xinxing1.html\" class=\"keylink\" target=\"_blank\">信心</a>者是为极愚痴</p><p>尔时尼揵等寻各散走。如善咒师令鬼四散。又如日出众暗自除。时尸利鞠多见尼揵等散走。亦复如是。即说偈言</p><p>恐怖目视速慞惶欲竞驰</p><p>以佛威神力惊怕皆散走</p><p>尼揵今退散亦如魔军坏</p><p>尘垢坌身体犹着重铠器</p><p>时诸尼揵等奔突极速疾</p><p>譬如彼[牦-未+牙]牛在林虻蜇螫</p><p>宛转泥涂身狂走不自停</p><p>如黑云垂布风吹自然散</p><p>时尼揵等既散走已。尸利鞠多心怀惭愧。即便思惟。谁当将我往见世尊。复作是念。树提伽姊先更见佛。我今当共诣世尊所。作是念已。即向先所闭妇户前。扣门唤妇。即说偈言</p><p>善哉汝真是无上妙<a href=\"/remen/faqi.html\" class=\"keylink\" target=\"_blank\">法器</a></p><p>由汝有智能亲近奉世尊</p><p>缘我邪见故事诸尼揵等</p><p>汝今速来出共汝供养佛</p><p>时树提伽姊闻是偈已。寻即思惟。尸利鞠多以伤害佛而来诳我。涕泣不乐。即说偈言</p><p>汝知我忧恼故来见戏弄</p><p>我今当云何而往见如来</p><p>尼揵等集时犹如诸蝗虫</p><p>邪见之炽火灭于释种灯</p><p>尸利鞠多语其妇言。汝宁不知佛神力耶。汝今何故作如是语。即说偈言</p><p>世间一切火何能焚烧佛</p><p>谁能烧金刚谁能举大地</p><p>汝观十力尊摧破诸外道</p><p>火坑四畔边莲华皆开敷</p><p>如鹄处花间花[耳*毳]遮遶佛</p><p>尔时其妇闻此偈已。遥见世尊在莲花中。踊跃欢喜。而作是言。佛故不烧。尸利鞠多。呜噎垂泪。而说偈言</p><p>世尊金刚体无有能烧者</p><p>由近富兰那我今自被烧</p><p>如似少湿薪逼近干薪[卄/积]</p><p>以火焚烧时两俱同炽然</p><p>尔时其妇疾出重屋。到世尊所顶礼佛足。胡跪合掌瞻仰尊颜。而说偈言</p><p>得睹威颜者世间皆信敬</p><p>由我今有福还得闻音声</p><p>面如净满月我今得睹见</p><p>我今有福故还得睹世尊</p><p>相好庄严身设当见灭坏</p><p>恶名遍充满烧灭我等身</p><p>尔时其妇供具以备。请佛世尊及比丘众请令就坐。语其夫言。圣子汝可来入顶礼佛足。尸利鞠多涕泣盈目。而说偈言</p><p>我今造火坑规害世尊命</p><p>今当以何面可复得相见</p><p>尔时其妇语其夫言。圣子可舍疑惑。佛婆伽婆终无嫌恨。即说偈言</p><p>譬如空中手无有触碍处</p><p>诸<a href=\"/remen/fofa.html\" class=\"keylink\" target=\"_blank\">佛法</a>亦尔佛于一切法</p><p>无染亦无着离世之八法</p><p>如莲华处水昔时提婆达</p><p>瞋恚心所盲为欲害佛故</p><p>机关转大石当上空中下</p><p>不能伤害佛如彼罗睺罗</p><p>即是如来子佛于此二人</p><p>等心无憎爱视彼怨与亲</p><p>左右眼无异于诸众生所</p><p>慈悲过一子终不于汝所</p><p>而有憎恶心是故不宜惧</p><p>尔时尸利鞠多以惭愧故。曲体随妇口唇干燋。深生愧耻。行步移迟。如将没地举身战掉。卑下低心极为惊怖。五体投地哀恸号泣。而说偈言</p><p>宁抱持炽火并及瞋毒蛇</p><p>终不近恶友我今为恶友</p><p>毒蛇之所螫依归善良医</p><p>望得除毒害三界之真济</p><p>愿重见哀愍我作重过恶</p><p>唯愿垂悲顾今听我忏悔</p><p>尔时世尊颜色和悦。告尸利鞠多言。圣子。汝勿忧怖。即说偈言</p><p>起起我无瞋久舍怨亲心</p><p>右以栴檀涂左以利刀割</p><p>于此二人中其心等无异</p><p>如我今者不为希有。已断结使无增减心。昔我为于白象之时毒螫所中害。犹以二脚覆护猎者使不伤害。又作龟身为人分割支节悉解不起瞋心。复作罴身怜彼厄人。时彼厄人示猎师处不起瞋心。作仙人时手足耳鼻悉为劓毁。犹尚不起毫厘许瞋。我于往昔为一切施<a href=\"/remen/poluomen.html\" class=\"keylink\" target=\"_blank\">婆罗门</a>。所斩项时无有恚恨。况于今日断一切结。而当于汝有嫌恨心。譬如<a href=\"/remen/xukong.html\" class=\"keylink\" target=\"_blank\">虚空</a>不受尘垢。犹如莲华不为水着。我离八法其事亦尔。时尸利鞠多叉手合掌白佛言。世尊。若垂怜愍且待须臾更当造食。佛告尸利鞠多言。汝不遣使白我食时到耶。答言实尔。我本实遣人请佛作不<a href=\"/remen/154932.html\" class=\"keylink\" target=\"_blank\">饶益</a>事。佛告尸利鞠多言。然我已断无利之事。汝今作何不饶益耶。即说偈言</p><p>我今愚所造屠猎所不造</p><p>过是恶所作以毒置食中</p><p>不能有所伤便为自害己</p><p>尔时世尊告尸利鞠多言。汝今所施宜应是时。尸利鞠多言。世尊。我所施食悉有毒药。世尊复说偈言</p><p>婆须吉龙王瞋恚极盛时</p><p>如此之猛毒不能伤害我</p><p>我今修慈心如何唱施药</p><p>我以大慈果今当用示汝</p><p>时尸利鞠多即持毒饭往诣佛前。涕泪悲泣。而说偈言</p><p>我今持毒饭功德之伏藏</p><p>我心极为恶毒饭以标相</p><p>佛以灭三毒神足除饭毒</p><p>食之能令我使得不动心</p><p>佛告诸比丘。汝等待唱僧跋然后可食。即说偈言</p><p>在于上座前而唱僧跋竟</p><p>众毒自消除汝今尽可食</p><p>僧跋已竟。佛及众僧尽皆饮食。时尸利鞠多上下观察而作是念。今此众中得无为毒所中者。不见诸众僧皆悉安隐不为毒中。倍增信敬深生欢喜。尔时世尊作是思惟。尸利鞠多得信敬心受缘时至。当何所作。我当为灭烦恼之火除邪见毒。佛如应为说四真谛法。闻法信解断见谛结。除身见毒灭诸结火。时尸利鞠多以得见谛。即说偈言</p><p>我度于愚痴及以邪见海</p><p>不畏于恶道我欲入黑暗</p><p>遇佛得大明欲入于大火</p><p>反获凉冷池呜呼佛大人</p><p>呜呼法清净不能具广说</p><p>我今但略说我本欲与毒</p><p>而获甘露食斗诤应失财</p><p>反得于大利是故亲近佛</p><p>众生慧眼开而得睹正道</p></div>"
},{
    "title": "大庄严论经 第十四卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第十四卷</p><p>马鸣菩萨造</p><p>后秦龟兹<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(六八)</p><p>复次佛出于世最是希有。虽是女人诸重结使犹得<a href=\"/remen/jietuo.html\" class=\"keylink\" target=\"_blank\">解脱</a>。我昔曾闻。佛之姨母瞿昙弥<a href=\"/remen/biqiuni.html\" class=\"keylink\" target=\"_blank\">比丘尼</a>。将入<a href=\"/remen/niepan.html\" class=\"keylink\" target=\"_blank\">涅盘</a>时。种种庄严欲令胜妙。尔时<a href=\"/remen/shizun.html\" class=\"keylink\" target=\"_blank\">世尊</a><a href=\"/remen/sizhong.html\" class=\"keylink\" target=\"_blank\">四众</a>围繞在大众中喋。时瞿昙弥<a href=\"/remen/biqiu.html\" class=\"keylink\" target=\"_blank\">比丘</a>尼闻佛喋声。以其养佛爱子之故而作是言。长寿世尊。如是之声转转乃至梵天。佛告瞿昙弥言。此非敬<a href=\"/remen/fozhou.html\" class=\"keylink\" target=\"_blank\">佛咒</a>愿之法。即说偈言</p><p>应当勤<a href=\"/remen/jingjin.html\" class=\"keylink\" target=\"_blank\">精进</a>调伏于我心</p><p>勤修坚实法苦行于精进</p><p>见于声闻众悉皆共和合</p><p>敬礼于佛时应作如是愿</p><p>尔时瞿昙弥比丘尼作是念。声闻众和合名为<a href=\"/remen/lifo.html\" class=\"keylink\" target=\"_blank\">礼佛</a>者。世尊犹不使声闻众和合。不欲见其有别离故。以是之故我不欲见佛入涅盘曼佛世尊声闻之众未有堕落者。以是义故我应在前入于涅盘。尔时尼僧伽蓝神。知瞿昙弥欲入涅盘。悲泣涕泪堕比丘尼衣上。时比丘尼观察此神以何<a href=\"/remen/yinyuan1.html\" class=\"keylink\" target=\"_blank\">因缘</a>泪堕在衣。观察是已知瞿昙弥欲入涅盘。时五百比丘尼。悉皆往诣瞿昙弥比丘尼所。时瞿昙弥语诸比丘尼言。四大毒蛇箧难可久居。是故我今欲入涅盘。此神有柔软心。是故堕泪在汝衣上。五百比丘尼言。我等同时<a href=\"/remen/chujia.html\" class=\"keylink\" target=\"_blank\">出家</a>。莫舍我等先入涅盘。即说偈言</p><p>我等共出家俱离无明暗</p><p>我等今共往涅盘安隐城</p><p><a href=\"/remen/shengsi.html\" class=\"keylink\" target=\"_blank\">生死</a>苦恼众处于有稠林</p><p>云何而独往趣于<a href=\"/remen/ganlu.html\" class=\"keylink\" target=\"_blank\">甘露</a>迹</p><p>汝等于今者云何尽涅盘</p><p>汝若欲涅盘我亦共汝去</p><p>尔时瞿昙弥与五百比丘尼。从坐而起离于本处。即与住处神别。我今于最后与屋别去。天神言。汝欲何去。时比丘尼言。我当诣彼不老不死无病无苦及爱憎处。亦无爱别离。我欲往至涅盘处。时诸凡夫比丘尼实时发声。呜呼怪哉。一剎那顷比丘尼僧坊皆悉空虚。譬如空中星流灭于四方。瞿昙弥比丘尼与五百比丘尼俱共往去。如恒伽河与五百河俱入大海。尔时诸优婆夷<a href=\"/remen/dl.html\" class=\"keylink\" target=\"_blank\">顶礼</a>瞿昙弥足。愿当怜愍莫舍我等。诸比丘尼安慰诸优婆夷言。汝等今者非是忧时。即说偈言</p><p>我等已知苦断集之系缚</p><p>以修八正道得证于灭谛</p><p>所作事已办汝等莫忧苦</p><p>曼佛众未阙牟尼法藏住</p><p>世尊在于世我当入涅盘</p><p>憍陈如比丘及与阿富等</p><p>如是无垢人未有堕落者</p><p>我欲入涅盘难陀罗睺罗</p><p>阿难三摩陀及与阿难陀</p><p>如是等在世我当入涅盘</p><p>牟尼得安隐比丘僧和合</p><p>坏于外道翅邪道亦退散</p><p>一最种未绝我今入涅盘</p><p>正是盛好时我心愿解脱</p><p>今以得满足汝等今何故</p><p>悲泣而堕泪击于<a href=\"/remen/huanxi.html\" class=\"keylink\" target=\"_blank\">欢喜</a>鼓</p><p>其音未断绝我趣解脱坊</p><p>今正是其时汝等不应愁</p><p>汝等若念我应当勤<a href=\"/remen/hufa.html\" class=\"keylink\" target=\"_blank\">护法</a></p><p>使法久住者即是念于我</p><p>是故应精勤当勤护<a href=\"/remen/zhengfa.html\" class=\"keylink\" target=\"_blank\">正法</a></p><p>佛以怜愍故听女人出家</p><p>汝等宜护戒勿使人骂辱</p><p>乃至于后世莫使骂女人</p><p>尔时诸比丘尼安慰余比丘尼及诸优婆夷。时五百比丘尼。犹如行花树。往诣佛所。正郁多罗僧。顶礼佛足。长跪合掌。而说偈言</p><p>我今是佛母如来是我父</p><p>我从法流生我乳养色身</p><p>佛养我法身我乳于世尊</p><p>止渴须臾间佛以法乳我</p><p>经常无饥渴永断于恩爱</p><p>我今以略说我虽以乳养</p><p>报恩以极大愿使一切女</p><p>得子犹如佛罗摩与阿纯</p><p>婆须等诸母处于有海中</p><p><a href=\"/remen/lunhui.html\" class=\"keylink\" target=\"_blank\">轮回</a>无终始我意于子缘</p><p>得度生死海女人极贵者</p><p>名称人帝妇一切种智母</p><p>此名不可得我今已获得</p><p>意愿若大小然我悉满足</p><p>今者欲涅盘白佛使令知</p><p>足如莲花叶相轮尽炳着</p><p>愿为我心足最后以顶礼</p><p>最后之恭敬深信而顶礼</p><p>顶礼婆伽婆身如真金聚</p><p>愿开郁多罗现身使我见</p><p>善观如来身我今趣寂灭</p><p>尔时如来身具三十二相八十种好开郁多罗僧。时瞿昙弥已见<a href=\"/remen/foshen.html\" class=\"keylink\" target=\"_blank\">佛身</a>。顶礼佛足白言。世尊。我入涅盘。佛告瞿昙弥。汝欲涅盘。我随汝意。众僧无减少。如月欲尽。渐渐没时无有遗余。<a href=\"/remen/dizi.html\" class=\"keylink\" target=\"_blank\">弟子</a>先去我最后往。如诸商人。商人在道。商主随后。时五百比丘尼繞佛世尊。如繞须弥。既繞佛已在如来前立。瞻仰尊颜无有厌足。听闻法声亦复无厌。得满足已。护法味故。难陀罗睺罗阿难陀三摩提拔陀。顶礼求忏谢。一切诸圣众。犹如不掉。寂静默然住。唯阿难罗睺罗三摩提拔陀阿难结未尽。心慈顺故哀不能止。如无风树。合掌堕泪。尔时瞿昙弥白尊者言。阿难尊者多闻见谛。云何今者犹如凡夫。如来常说一切恩爱皆有别离。复白尊者言。汝不为我请佛世尊。我今云何而得此法。而说偈言</p><p>由汝请求故我等得出家</p><p>汝今实不空皆获实<a href=\"/remen/guobao.html\" class=\"keylink\" target=\"_blank\">果报</a></p><p>一切外道师未曾得是处</p><p>女人之身中能获甘露迹</p><p>依佛善知识是故今获得</p><p>汝守<a href=\"/remen/fofa.html\" class=\"keylink\" target=\"_blank\">佛法</a>藏极当善护持</p><p>今日是最后得见于汝时</p><p>我今入涅盘乘道而往至</p><p>佛在众中喋时我唱老寿</p><p>佛说不敬礼此事如上说</p><p>佛亦拥护僧不欲令阙减</p><p>我亦不愿乐而入解脱处</p><p><a href=\"/remen/wuchang.html\" class=\"keylink\" target=\"_blank\">无常</a>大风至吹于声闻树</p><p>根拔而倒地无常金刚风</p><p>能散须弥山多陀阿伽日</p><p>则离无明暗曼佛在于世</p><p>妙胜道涅盘十力所<a href=\"/remen/shuofa.html\" class=\"keylink\" target=\"_blank\">说法</a></p><p>法明金显照坏破异道论</p><p>日光普满照佛德亦复然</p><p>今值是妙时是故欲舍身</p><p>尔时阿难闻是偈已。寻即收泪。复说偈言</p><p>汝今意志大我不复忧念</p><p>犹如深林中蕀刺多众苦</p><p>又如牸象走出林离苦恼</p><p>汝今亦如是走离诸<a href=\"/remen/shijian.html\" class=\"keylink\" target=\"_blank\">世间</a></p><p>今可忧愁者憍慢及愚痴</p><p>诸恶结使火焚烧三有中</p><p>汝等先涅盘我疑佛世尊</p><p>犹如大火聚焰尽则火灭</p><p>尔时摩诃波阇波提比丘尼。合掌向佛瞻仰尊颜。以偈赞曰</p><p>南无归命佛如来大世尊</p><p>真实语谛语义语法语者</p><p>利益不虚语能真寂灭语</p><p><a href=\"/remen/wuwo.html\" class=\"keylink\" target=\"_blank\">无我</a>我语者过一切语者</p><p><a href=\"/remen/yuanman.html\" class=\"keylink\" target=\"_blank\">圆满</a>足眼者示导于将来</p><p>胜妙之道者又常能观察</p><p>诸法真实相作大照明者</p><p>能除诸黑暗能灭忿诤者</p><p>然法庭燎烛照于一切者</p><p>能与众灯明又与从明者</p><p>调御大丈夫归大解脱师</p><p>具足十力者具四无所畏</p><p>成就不退转说法又不虚</p><p>必定利益者一切诸<a href=\"/remen/zhongsheng.html\" class=\"keylink\" target=\"_blank\">众生</a></p><p>释中师子吼坚实于精进</p><p>胜妙精进者能具大悲体</p><p>世间之八法所不能污者</p><p>释梵四天王摩醯首罗王</p><p>阎王婆楼那<a href=\"/remen/caifu.html\" class=\"keylink\" target=\"_blank\">财富</a><a href=\"/remen/zizai.html\" class=\"keylink\" target=\"_blank\">自在</a>者</p><p>如是胜人等合掌共赞佛。和合放舍美妙甚深<a href=\"/remen/wuwei.html\" class=\"keylink\" target=\"_blank\">无畏</a>众胜真实显发。能为示导种种说法。善解一切飞鸟音声。名称满<a href=\"/remen/xukong.html\" class=\"keylink\" target=\"_blank\">虚空</a>。从顶生忧钵遮那拔罗陀如是等诸大王种姓相续中出者。如来如日月。为<a href=\"/remen/tianren.html\" class=\"keylink\" target=\"_blank\">天人</a>阿须罗之所<a href=\"/remen/gongyang.html\" class=\"keylink\" target=\"_blank\">供养</a>。得七觉意除无明暗者。又有能建立<a href=\"/remen/sanbao.html\" class=\"keylink\" target=\"_blank\">三宝</a>胜幢。如来面貌犹金山顶光明照曜。是上丈夫名为莲华。丈夫拘物头丈夫分陀。能断贪欲瞋恚愚痴诸有结使。及以四缚忧悲苦恼纵逸憍慢斗诤忿怒自贡高等。如来世尊皆悉永断。欺伪博奕竞胜欺他。共相言讼忿恼别离。如外道师卷手秘法。诸恶结习悉断无余。倒憍慢幢建法胜幢。能转法轮。令泪乳血海皆悉干竭。得<a href=\"/remen/chanding.html\" class=\"keylink\" target=\"_blank\">禅定</a>海深无崖限。能舍内外一切财物无所惜着。于怨亲中其心平等。佛身微妙如融金聚。舌相广长如莲华叶。无有垢秽清净鲜洁。其腹平满。其脐右旋。犹如香奁。圆光一寻犹如电明。亦如真金。被精进铠以定为护。以智能箭能射毛百之一所射皆中。坏魔军众勇健无畏。人中大龙。人中真济。定如意足无量无边无色。宣示分别八正之道。断除爱欲瞋害之想。誓愿坚固志意安住终不轻躁。如优昙钵花甚难可值。如来<a href=\"/remen/gongde.html\" class=\"keylink\" target=\"_blank\">功德</a>过于大地。及以微尘百千万亿。以八正道洗除结使。济诸众生度生死河到于<a href=\"/remen/bian.html\" class=\"keylink\" target=\"_blank\">彼岸</a>能示方所三十二相八十种好以自庄严。犹如彩画。智金刚杵摧灭一切。外道邪论。能示解脱涅盘妙方。得法自在不着世间。于诸入处及诸<a href=\"/remen/fannao.html\" class=\"keylink\" target=\"_blank\">烦恼</a>能说对治。得胜辩才善能分别一切诸法。耘除谄伪幻惑之事。<a href=\"/remen/bushi.html\" class=\"keylink\" target=\"_blank\">布施</a>持戒忍进定慧皆到彼堓。阿私陀仙之所尊敬。名闻十方住最后身。既<a href=\"/remen/zijue.html\" class=\"keylink\" target=\"_blank\">自觉</a>了开悟众生。功德伏藏。功德须弥。功德大海。无量名称。无量辩才。知恩报恩。赞佛已竟礼佛而退。将诸五百比丘尼入闲静处。舍于命寿半加趺坐。时优婆夷最后到比丘尼所。礼比丘尼足举声号哭。即说偈言</p><p>我等有诸过盛智听我悔</p><p>我等终不复更得相睹见</p><p>波阇波提比丘尼以离欲故心意勇悍。举手摩优婆夷而语之言。汝等不应逐爱恋心。恩爱聚会必有离别。即说偈言</p><p>佛说聚会者必当有离别</p><p>一切有为法悉皆是无常</p><p>无常火炽然烧灭于三有</p><p>爱我者极多我爱亦不少</p><p>我今皆能舍如此爱着等</p><p>生死黑暗处轮回崄阻中</p><p>亲亲更相恋恶见于乖离</p><p>无常无悲愍破坏使别离</p><p>恩爱无别离不应求解脱</p><p>展转相亲爱相恋转善厚</p><p>毕竟必别离以是因缘故</p><p>智者求解脱都无所遗恋</p><p>尔时瞿昙弥种种因缘赞涅盘已默然而住。辞佛世尊入于涅盘。实不违言欲称言作。诸比丘尼系念在前入于初禅。如是次第至灭尽定。逆顺观已现种种神足。即说偈言</p><p>身处于地上引手扪日月</p><p>变身使隐没踊出虚空中</p><p>一身为多身多身为一身</p><p>身放大光明能动于大地</p><p>入地如赴水入水如履地</p><p>身出大光明又复注大雨</p><p>如意神足故能现如斯事</p><p>余五百比丘尼亦现如斯诸大神变。为显如来佛法力故。悉皆现神踊身虚空。犹如颓云而作大雨。亦如庭燎在虚空中风吹四散。身上出水身下出火。身上出火身下出水。即说偈言</p><p>各出千火光围繞自庄严</p><p>身上出火光下注于大雨</p><p>虚空满诸华犹如瞻卜枝</p><p>众花积水上种种现变已</p><p>使诸檀越等发于欢喜心</p><p>如薪尽火灭入无余涅盘</p><p>尔时梵天王将诸梵众。释提桓因将六欲诸天。诸大天神及诸尊胜。龙夜叉神来诣佛所。悉皆合掌白佛言。世尊。如来以离爱结当顺世间。欲使我辈为作何等。是佛世尊最后所亲。尔时如来随时所宜。各敕令作。佛告阿难。唱语远近。为供养佛母者悉皆来集。时尊者阿难举声悲号。而唱是言。诸是<a href=\"/remen/fodizi.html\" class=\"keylink\" target=\"_blank\">佛弟子</a>者不问远近。皆听我语应随<a href=\"/\" class=\"keylink\" target=\"_blank\">佛教</a>。悉来集聚听佛言教。彼之乳哺长养于我。最后之身今入涅盘如油尽灯灭。诸有<a href=\"/remen/xinxing1.html\" class=\"keylink\" target=\"_blank\">信心</a>知是弟子供养佛母身速疾来集。人天之中无有女身如是之者能乳养佛身。更无如是养生佛者。是故诸比丘应尽来集。时四方远近诸比丘等。赍牛头栴檀从虚空中。如雁鹄王如日入照云遍于虚空。诸比丘尼满于虚空。其状亦尔。时四天王捧波阇波提床之四足。帝释梵天等亦捉五百比丘尼。尔时诸床各竖幢幡。天曼陀罗花犹如花幕。覆诸尼上犹如禅窟。竖诸幢幡遍满大地。天缯幡盖亦满空中。色貌若千种。天雨诸花鬘。亦复雨末香香烟如云。弥满虚空。天诸乐等其音充塞。佛随从后<a href=\"/remen/sheli.html\" class=\"keylink\" target=\"_blank\">舍利</a>弗目连难陀罗睺罗阿那律阿难等。梵王等诸天阿修罗紧那罗摩睺罗伽天龙夜叉围繞佛后。尔时世尊如行金山。在波阇波提比丘尼床前。五百比丘尼床次波阇比丘尼后。一切大地庄严映饰未曾有。如波阇波提比丘尼所作庄严。瞿昙弥入涅盘时。佛世尊法主现在集诸圣众。舍利弗目连等在佛涅盘时。佛身既无舍利弗目连等。皆以尽无。由是之故其所庄严。无及波阇波提者。此床安置宽博之处。积诸香薪用以为[卄/积]。以此五百比丘尼等尸以置于上。以种种牛头栴檀诸杂香等用覆尸上。复以众多香油以浇其上。尔时尊者阿难见诸比丘尼既然火已悲泣懊恼。而说偈言</p><p>如是次第者如来亦不久</p><p>将入于寂灭如火焚烧林</p><p>独一大树在火焰烧枝叶</p><p>势不得久住世间皆苦恼</p><p>演法满<a href=\"/remen/sanjie.html\" class=\"keylink\" target=\"_blank\">三界</a>三界尊灭尽</p><p>无一念法者<a href=\"/remen/wuliangjie.html\" class=\"keylink\" target=\"_blank\">无量劫</a>聚集</p><p>得是胜法蜜声闻蜂集食</p><p>佛入于涅盘谁当与法蜜</p><p>法尽灭不久形像塔寺尽</p><p>画像人尚无况有法服者</p><p>诸不离欲者涕泣极懊恼</p><p>离欲者观法耶旬烧已竟</p><p>收骨用起塔令众生供养</p><p>时有人疑。谁应起塔而修供养。尔时世尊欲断疑故。说三种人应起塔供养。何谓三种。佛漏尽阿罗汉转轮圣王。是名三种</p><p>复次忆僧功德善能观察。乃舍身命犹发<a href=\"/remen/shanxin.html\" class=\"keylink\" target=\"_blank\">善心</a>。我昔曾闻。释迦牟尼为菩萨时。作六牙白象。时王夫人于象有怨。即募遣人指示象处语令取牙。时所遣人往至彼象所止之处见六牙白象犹如伊罗拨象。离诸群辈与一牸象别住一处。即说偈言</p><p>莲花优钵罗清水满大池</p><p>如是之方所得见于龙象</p><p>拘陈白色花其状如乳雪</p><p>皆同于白色犹如大白山</p><p>有脚能行动彼之大象王</p><p>其色犹如月六牙从口出</p><p>照曜甚庄严如白莲花聚</p><p>近看彼象牙犹如白藕根</p><p>时彼猎师身被<a href=\"/remen/jiasha.html\" class=\"keylink\" target=\"_blank\">袈裟</a>。掖挟弓箭。屏树徐步向彼象所。尔时牸象见彼猎师掖挟弓箭。语象王言。彼脱相害。象王问言。彼挟弓箭为着何服。牸象答言。身着袈裟。象王语言身被袈裟。何所怖畏。即说偈言</p><p>如是之幢相不害于外物</p><p>内有慈悲心常救护一切</p><p>是故彼人所不应生怖畏</p><p>见者获安隐寂然得胜妙</p><p>如月有清凉终不变于热</p><p>尔时牸象闻是偈已更不惊疑。时彼猎师入稠林间伺候其便。即以毒箭射中象王。时彼牸象语象王言。尔称袈裟必有慈悲。云何今者作如此事。尔时象王。即说偈言</p><p>此是解脱服烦恼心所作</p><p>远离于慈悲悉非衣服过</p><p>如铜真金涂陶炼始知杂</p><p>诳惑诸凡夫愚者谓为真</p><p>智者善分别知是金涂铜</p><p>恶心弓箭故是以伤害我</p><p>袈裟善寂服乃是恶心众</p><p>若善观察者袈裟恒善服</p><p>尔时牸象甚怀瞋忿。语象王言。汝言大善。我不能忍。不随尔语欲取彼人以解支节。菩萨象王语牸象言。不治结使心则如是。汝莫瞋恚作如是语。不应于彼生于忿怒。即说偈言</p><p>如人鬼入心痴狂毁骂医</p><p>医师治于鬼不责病苦人</p><p>结使亦如鬼无明所覆故</p><p>能生贪瞋痴但当除烦恼</p><p>何须责彼人若我成<a href=\"/remen/puti.html\" class=\"keylink\" target=\"_blank\">菩提</a></p><p>名称遍三界谄伪诸结使</p><p>念定勤精进以灭于结使</p><p>以智锥镵利断绝彼诸结</p><p>必当令干竭烧灭使无余</p><p>我将来必当苦恼残灭之</p><p>菩萨象王说是偈时。牸象默然。时诸群象咸皆来集。菩萨象王作是思惟。彼诸象等得无伤害于彼人乎。作是念已。向猎师所语彼猎人。向我腹下我覆护汝。彼诸象等脱加伤害。即遣诸象各皆使去。语猎师言。汝所须者今随汝取。时彼猎师闻是语已作是思惟。如我今者无有慈心。不如彼象。涕泣啼哭。象王问言。汝何故哭。猎师答言。逼恼故哭。象王语言。我恐诸象伤害汝故唤汝腹下。非我身体压于汝耶。答言。不也。非身压我。又复语言。非此牸象出于恶语触恼于汝使汝哭耶。答言。亦无恶言来恼于我。乃以今有大慈悲<a href=\"/remen/daode.html\" class=\"keylink\" target=\"_blank\">道德</a>之故。我以恶心毒箭害汝。汝乃以慈心恐畏诸象而见伤害覆我腹下。我以此事逼恼我心。畏故哭耳。即说偈言</p><p>我今以毒箭伤害象王身</p><p>汝以慈道德而用伤我心</p><p>害心伤可愈今伤汝道德</p><p>愚心疮难复汝德如大海</p><p>谁说能使尽伤害汝命者</p><p>安慰慈覆护若说而言之</p><p>我形虽是人都无慈仁德</p><p>空有是尸骸有剧于畜兽</p><p>相貌如似人作恶剧畜生</p><p>汝虽受兽身道德人中上</p><p>形相虽非人道德乃是人</p><p>菩萨象王问猎师言。汝速答我。汝以何事而来射我。猎师答言。为王所使。于汝身分少有所取。非我自心来伤害汝。象王答言。如有所须汝今疾取。尔时象王即说偈言</p><p>汝欲有所须张手速受之</p><p>诸发菩萨心一切无吝惜</p><p>随汝所须者悉当舍与汝</p><p>须牙即与牙恣汝拔断取</p><p>我以济救故由此受是形</p><p>一切我皆舍所须随意取</p><p>我为利己者速能至涅盘</p><p>为诸众生故三有中受身</p><p>为诸种智故悲救以为因</p><p>猎师惭耻作如是言。为王所使来取汝牙。象王答言。随汝意取勿生疑难。猎师答言。我实不能拔取汝牙。即说偈言</p><p>汝慈心盈满我畏彼慈父</p><p>若拔汝牙者我手必堕落</p><p>尔时象王语猎师言。汝若畏者当与汝拔。作是语已以鼻绞牙。牙根极深久乃拔出。时彼象王血大流出。即说偈言</p><p>拔牙处血出从膊而流下</p><p>象王极福利其白如钵头</p><p>拘勿头花等积聚为大聚</p><p>时彼诸花聚白如象王身</p><p>又似大石山白雪覆其上</p><p>譬如高山顶赤朱流来下</p><p>尔时象王苦痛战掉。尚自安慰。时有一天。即说偈言</p><p>心当坚安住莫为愚痴闷</p><p>当观苦恼众云何可济拔</p><p>世界皆有死汝当为拯拔</p><p>当持坚牢志莫生忧恼心</p><p>天人阿修罗干闼婆夜叉</p><p>满于虚空中叹说未曾有</p><p>天神作是言昔来极希有</p><p>能为难苦事拔牙极大苦</p><p>受痛于当今内心向菩提</p><p>求于最胜果终无退转意</p><p>复有天神语彼天言。如此菩萨终无退转。复说偈言</p><p>知子拔牙苦悲念于<a href=\"/remen/diyu.html\" class=\"keylink\" target=\"_blank\">地狱</a></p><p>时彼象王既拔牙已。默然而住。尔时猎师作是思惟。拔牙着地将无悔耶。而不施我。象王知念安慰共语。即说偈言</p><p>牙如拘勿头亦似白藕根</p><p>六牙尽施汝诸牙中最上</p><p>施汝使安乐小待我责心</p><p>渐使苦痛息使我于汝所</p><p>得敬重信心假使汝意谓</p><p>我是极恶人杀盗淫欺汝</p><p>伪诈不善具听我答汝意</p><p>汝可作众恶害心弓利箭</p><p>我皆忘不忆唯忆敬袈裟</p><p>见之心敬信施者及受者</p><p>有净有不净我今是施主</p><p>悉具于清净待我料理心</p><p>使果报广大乃当施于汝</p><p>尔时象王语猎师言。此袈裟者是离欲幢。由我尊重敬心视之。以鼻擎牙授与猎师。即说偈言</p><p>我今真实语毒箭射我身</p><p>无有微恨心加恶报于汝</p><p>以是实语因速疾证菩提</p><p>度脱诸众生如是诸苦恼</p><p>说是偈已即便以牙施与猎师。以何因缘而引此喻。过去无量百千身中。常作如是难舍之施。本作誓愿欲成愿果。欲使诸有众生所受苦恼使得本道。欲使人解自守清净心生信敬。是故引此方喻</p><p>(六九)</p><p>复次菩萨大人。为诸众生不惜身命。我昔曾闻雪山之中。有二鹿王。各领群鹿。其数五百。于山食草。尔时波罗奈城中有王名梵摩达。时彼国王到雪山中。遣人张围围彼雪山。时诸鹿等尽堕围中。无可归依得有脱处。乃至无有一鹿可得脱者。尔时鹿王其色班驳如杂宝填。作何方便使诸鹿等得免此难。复作是念。更无余计唯直趣王。作是念已径诣王所。时王见已敕其左右。慎莫伤害听恣使来。时彼鹿王既到王所。而作是言。大王。莫以游戏杀诸群鹿用为欢乐。勿为此事。愿王哀愍放舍群鹿莫令伤害。王语鹿王。我须鹿肉食。鹿王答言。王若须肉我当日日奉送一鹿。王若顿杀肉必臭败不得停久。日取一鹿。鹿日滋多。王不乏肉。王即然可。尔时菩萨鹿王语彼鹿王提婆达多言。我今共尔。日出一鹿供彼王食。我于今日出送一鹿。汝于明日复送一鹿。共为言要。迭互送鹿至于多时。后于一时提婆达多鹿王出一牸鹿怀妊垂产。向提婆达多求哀请命。而作是言我身今死不敢辞托。须待我产供厨不恨。时彼鹿王不听其语。汝今但去。谁当代汝。便生瞋忿。时彼牸鹿既被瞋责。作是思惟。彼之鹿王极为慈愍。我当归请脱免儿命。作是念已往菩萨所。前膝跪地向菩萨鹿王具以上事。向彼鹿王。而说偈言</p><p>我今无救护唯愿济拔我</p><p>多有诸众生我今独怖迮</p><p>愿垂哀怜愍拔济我苦难</p><p>我更无所恃唯来归依汝</p><p>汝常乐利益安乐诸众生</p><p>我今若就死两命俱不全</p><p>今愿救我胎使得一全命</p><p>菩萨鹿王闻此偈已。问彼鹿言。为向汝王自陈说未。牸鹿答言。我以归向不听我语。但见瞋责谁代汝者。即说偈言</p><p>彼见瞋呵责无有救愍心</p><p>见敕速往彼唯有代汝者</p><p>我今归依汝悲愍为体者</p><p>是故应令我使得免一命</p><p>菩萨鹿王语彼鹿言。汝莫忧恼随汝意去。我自思惟。时鹿闻已踊跃欢喜还诣本群。菩萨鹿王作是思惟。若遣余鹿当作是语。我未应去云何遣我。作是念已心即开悟。而说偈言</p><p>我今躬自当往诣彼王厨</p><p>我于诸众生誓愿必当救</p><p>我若以己身用贸蚊蚁命</p><p>能作如是者尚有大利益</p><p>所以畜身者正为救济故</p><p>设得代一命舍身犹草芥</p><p>说是偈已。即集所领诸群鹿等。我于汝等诸有不足。听我<a href=\"/remen/chanhui.html\" class=\"keylink\" target=\"_blank\">忏悔</a>。我欲舍汝。以代他命欲向王厨</p><p>尔时诸鹿闻是语已尽各悲恋。而作是言。愿王莫往我等代去。鹿王答言。我以立誓自当身去。若遣汝等必生苦恼。今我欢喜无有不悦。即说偈言</p><p>不离欲舍身必当有生处</p><p>我今为救彼舍身必转胜</p><p>我今知此身必当有败坏</p><p>今为救愍故便是法舍身</p><p>得为法因者云何不欢喜</p><p>尔时诸鹿种种谏喻。遂至疲极不能令彼使有止心。时彼鹿王往诣王厨。诸鹿举群并提婆达多鹿群。尽逐鹿王向波罗奈。既出林已报谢群鹿使还所止。唯己一身诣王厨所。时彼厨典先见鹿王者。即便识之。往白于王。称彼鹿王自来诣厨。王闻是语身自出来向鹿王所。王告之言。汝鹿尽耶。云何自来。鹿王答言。由王拥护鹿倍众多。所以来者。为一妊身牸鹿欲代其命身诣王厨。即说偈言</p><p>意欲有所求不足满其心</p><p>我力所能办若当不为者</p><p>与木有何异设于生死中</p><p>舍此臭秽形当自空败坏</p><p>不为毫厘善此身必归坏</p><p>舍己他得全我为得大利</p><p>尔时梵摩达王闻是语已。身毛皆竖。即说偈言</p><p>我是人形鹿汝是鹿形人</p><p>具功德名人残恶是畜生</p><p>呜呼有智者呜呼有勇猛</p><p>呜呼能悲愍救济众生者</p><p>汝作是志形即是教示我</p><p>汝今还归去及诸群鹿等</p><p>莫生怖畏想我今发誓愿</p><p>永更不复食一切诸鹿肉</p><p>尔时鹿王白王言。王若垂矜。应自往诣彼群鹿所。躬自安慰施与无畏。王闻是语。身自诣林。到鹿群所施鹿无畏。即说偈言</p><p>是我国界内一切诸群鹿</p><p>我以坚拥护慎莫生恐怖</p><p>我今此林木及以诸泉池</p><p>悉以施诸鹿更不听杀害</p><p>是故名此林即名施鹿林</p></div>"
},{
    "title": "大庄严论经 第十五卷",
    "author": "鸠摩罗什 译",
    "html": "<div class=\"B1_text\"><p>大<a href=\"/remen/zhuangyan.html\" class=\"keylink\" target=\"_blank\">庄严</a>论经 第十五卷</p><p>马鸣菩萨造</p><p>后秦龟兹<a href=\"/remen/sanzang.html\" class=\"keylink\" target=\"_blank\">三藏</a>鸠摩罗什译</p><p>(七○)</p><p>复次善分别者。乃至国土广大诸事备足。知其苦恼舍离而去。我昔曾闻。<a href=\"/remen/shizun.html\" class=\"keylink\" target=\"_blank\">世尊</a>昔为菩萨时。作大国王。贫穷乞丐有来索者一切皆与。为苦厄者能作拥护。为欲利益一切<a href=\"/remen/zhongsheng.html\" class=\"keylink\" target=\"_blank\">众生</a>。智能聪猛又处王位。时邻国王将诸军众欲来交战。时菩萨王作是思惟。着五欲乐不能调心。六根难满众具既多。复须料理而拥护之。为此众具生于斗诤。愿舍此事不应斗诤。我应更修集随身胜法。即说偈言</p><p>于善观察时智者应分别</p><p>为事不思虑后悔无所及</p><p>观察是非。必知所在。复说偈言</p><p>欲如执草炬亦如众肉团</p><p>着欲必伤毁害及于二世</p><p>智者应速离国土众具等</p><p>如此众具等终归必舍弃</p><p>宁今受众苦愿莫于后世</p><p>受此久长苦计我今势力</p><p>堪任摧伏彼现在明<a href=\"/remen/zhengguo.html\" class=\"keylink\" target=\"_blank\">证果</a></p><p>声誉叹美善后受苦伤害</p><p>虽知己有能愿当护于彼</p><p>若当不护彼后必伤害身</p><p>作是念已逃避入林。有一老<a href=\"/remen/poluomen.html\" class=\"keylink\" target=\"_blank\">婆罗门</a>迷失道路到彼林间。菩萨问言。汝以何故来至此林。婆罗门言。我欲见王。菩萨问言。何故见王。婆罗门言。我今贫困又多债负。闻王好施。故来乞索用以偿债。远离贫苦。更无所归。唯望王恩拯救于我。菩萨语言。汝并归去。此间无王何所归诚。婆罗门闻是语已。迷闷躃地。尔时菩萨既见之已。深生怜愍。作是念已。即说偈言</p><p>我以护他故难舍尽弃舍</p><p>我今弃舍已当以何物与</p><p>吾今为斯人当舍己身命</p><p>说是偈已实时扶接婆罗门起。而告之曰。汝莫愁怖。吾当令汝得于财利。时婆罗门闻是语已心生喜悦。菩萨实时用草作索。作索已讫与婆罗门。一切施者我身即是。而说偈言</p><p>彼王未得我心意终不安</p><p>汝应以此绳系缚于我肘</p><p>将至彼王所令彼王<a href=\"/remen/huanxi.html\" class=\"keylink\" target=\"_blank\">欢喜</a></p><p>当施汝珍宝金银诸财物</p><p>汝可得大富彼王复欢喜</p><p>生者必有死<a href=\"/remen/shouming.html\" class=\"keylink\" target=\"_blank\">寿命</a>会当尽</p><p>为救危厄故虽复丧身命</p><p>智者为此死名之为璎珞</p><p>尔时婆罗门闻是语已甚大欢喜。实时以索缚此菩萨将诣彼王。王既见已向婆罗门。而说偈言</p><p>此为是何人身色如金山</p><p>威光甚赫奕犹日照<a href=\"/remen/shijian.html\" class=\"keylink\" target=\"_blank\">世间</a></p><p>面目极端严睹者无不悦</p><p>如斯福德者应作大地主</p><p>今日被拘执苦厄乃如是</p><p>我坐师子座极为可惭耻</p><p>彼应处王位非我之所宜</p><p>我之不调顺不应处此座</p><p>时婆罗门闻是偈已。白大王言。此是王怨。王问婆罗门。谁缚此人。婆罗门言。此实我缚。王言。斯人不应为汝所缚。汝为<a href=\"/remen/wangyu.html\" class=\"keylink\" target=\"_blank\">妄语</a>。即说偈言</p><p>彼如大逸象身力甚强壮</p><p>汝今体羸劣又无兵马力</p><p>云何能缚彼此事不可信</p><p>汝可真实说勿作虚妄言</p><p>时婆罗门具陈上事。而说偈言</p><p>见我失所望彼人便自缚</p><p>彼以悲愍缚欲以救济我</p><p>如是善丈夫名称遍十方</p><p>犹如燃庭燎普照于一切</p><p>不善人愚痴灭彼使无余</p><p>庭燎炽然时能灭令无遗</p><p>尔时大王闻是语已。即便惊起合掌而言。善哉善哉。真善丈夫。汝为救他作如是事。即说偈言</p><p>所言大王者号名曰罗阇</p><p>利益于世间是故名罗阇</p><p>汝今应为王护持于大地</p><p>唯愿今听我<a href=\"/remen/chanhui.html\" class=\"keylink\" target=\"_blank\">忏悔</a>诸罪咎</p><p>我实是婴愚轻躁无智者</p><p>汝可还为王我舍此国去</p><p>汝能令众生一切得安乐</p><p>余人设作王逼恼诸世间</p><p>即立彼王还归所止</p><p>(七一)</p><p>复次作净福业应设<a href=\"/remen/gongyang.html\" class=\"keylink\" target=\"_blank\">供养</a>。是故应当勤修福业。我昔曾闻。石室国王名乌越羁。举国人民共设佛会。有一妇人于窗牖中窥看世尊。尔时彼王见女端正。即解珠璎遣傍侍臣送与彼妇。时王左右即白王言。彼妇女者是国中妇。王若爱念直往唤取。何烦与珠人脱怪笑。王闻是语以手掩耳。作如是言。咄哉大恶。云何乃以此言使闻我耳。即说偈言</p><p>作是咒誓言设我有异心</p><p>使我成大恶我不以染着</p><p>以珠与彼女听我说意故</p><p>业为<a href=\"/remen/zizai.html\" class=\"keylink\" target=\"_blank\">自在</a>主最胜业者说</p><p>此无宰主作唯是业所造</p><p>心作于宰主善业佛所叹</p><p>如是之妙色更无宰主我</p><p>唯是善业作善业我应敬</p><p>恶业我应离过去作善业</p><p><a href=\"/remen/guobao.html\" class=\"keylink\" target=\"_blank\">果报</a>于今现我以于珠贯</p><p>众宝杂庄严额悬多逻罗</p><p>珠贯白如雪我为宿<a href=\"/remen/gongde.html\" class=\"keylink\" target=\"_blank\">功德</a></p><p>不为着<a href=\"/remen/seyu.html\" class=\"keylink\" target=\"_blank\">色欲</a>若知<a href=\"/remen/shane.html\" class=\"keylink\" target=\"_blank\">善恶</a>业</p><p>云何复着色虽远尚不视</p><p>况当有染着宁当饥渴死</p><p>不为非法贪宁当入火聚</p><p>不为奸邪事我如有爱着</p><p>今身若后身受苦极无量</p><p>(七二)</p><p>复次若有善业自然力故受好业报。虽有国王党援之力。不如业力所获善报。是故应当修于善业。我昔尝闻。忧悦伽王于昼睡眠。有二内官。一在头前。一在脚底。持扇捉拂共作论议。我等今者为王所念。为以何事。一则自称是我业力。一则自称我因王力。由是之故奉给于王。时彼二人数闻听法并解议论。即说偈言</p><p>如牛厉渡水导正从亦正</p><p>人王立<a href=\"/remen/zhengfa.html\" class=\"keylink\" target=\"_blank\">正法</a>从者亦如是</p><p>时彼二人由竞理故其声转高。一作是言。我依王活。第二者言。我依业力。王闻是声即便睡悟。而问之言。何故高声。王又闻彼二人诤理。虽复明知未断我见。援党己者王心不悦。即便向彼称业力者说偈问言</p><p>依于我国住自称是业力</p><p>我今试看汝为是谁力耶</p><p>说是偈已往夫人所。语夫人言。今当遣人来到汝边。汝好庄严如帝释幢夫人。答言。当奉王教。时王以蒲萄浆与彼依王活者。送与夫人。既遣之已作是思惟。称业力者今应当悔。作如是语。作是念已未久之间。彼业力者。着好衣服来至王边。王见之已。甚大生怪。即说偈言</p><p>我为自错误与彼残浆耶</p><p>为是彼业力强夺此将去</p><p>或能共亲厚与彼使将去</p><p>或是夫人瞋夺此与彼乎</p><p>或能我迷误而与于彼耶</p><p>或能彼幻我使我错乱乎</p><p>说是偈已问彼人言。好实语我。汝恃业力我故不遣。汝云何得。彼人白王。以业力得。即以事状具向王说。此人奉使既出门已。卒尔鼻衄。即以此浆与我使送。到夫人边得是衣服。王闻是已。即说偈言</p><p>业报如影响亦如彼庄严</p><p>彼言自业力此语信不虚</p><p>以听法力故言说合于理</p><p>彼称业力者斯言定有验</p><p>我多于己负彼凭业力胜</p><p>佛说业力强此语信真实</p><p>佛为善御乘业力为善哉</p><p>能坏王者力十方佛世尊</p><p>亦说随业力汝今倚业力</p><p>用自庄严身割绝于我力</p><p>(七三)</p><p>复次虽与智者共为雠郄犹能利益。是故智人虽与为雠常应亲近。我昔曾闻。摩突罗国有婆罗门。聪明智能不信<a href=\"/remen/fofa.html\" class=\"keylink\" target=\"_blank\">佛法</a>。亦不亲近诸<a href=\"/remen/biqiu.html\" class=\"keylink\" target=\"_blank\">比丘</a>等共余婆罗门先有斗诤。以瞋恚故诣僧坊中。诈为妄语作如是言。某婆罗门明日于舍设诸供具。当作大会请诸比丘。欲令比丘明晨往至其家不得饮食令彼恶名遍于世界。时诸比丘于其晨朝往诣其家语守门人。汝家主人请我饮食。汝可往白。时守门者入白主人。今者门外有诸比丘。云大家请故来相造。主人闻已作是思惟。何<a href=\"/remen/yinyuan1.html\" class=\"keylink\" target=\"_blank\">因缘</a>故有如是事。复作是念。彼婆罗门与我为怨。故为此事。今虽临中城邑极大遣人市具供诸比丘。作是念已实时遣人唤诸比丘入舍就坐。设种种食而以供养。比丘食讫语檀越言。汝今小坐。比丘之法食讫应为檀越<a href=\"/remen/shuofa.html\" class=\"keylink\" target=\"_blank\">说法</a>。汝虽不信佛法应尔。时彼主人即取小床。上座前坐。为说施论戒论生天之论。欲为不净出世为乐。乃至为说四<a href=\"/remen/zhendi.html\" class=\"keylink\" target=\"_blank\">真谛</a>法。此婆罗门已于过去种诸善根。即于坐上见四真谛得须陀洹。而说偈言</p><p>咄哉愚痴力能害于<a href=\"/remen/zhengjian.html\" class=\"keylink\" target=\"_blank\">正见</a></p><p>愚者不分别宝作非宝想</p><p>我今得胜利分别识<a href=\"/remen/sanbao.html\" class=\"keylink\" target=\"_blank\">三宝</a></p><p>真实是我宝佛法及圣众</p><p>我已谛睹了得闭三恶道</p><p>释梵诸天等所不能获得</p><p>我今具获得今此婆罗门</p><p>即名为梵天今当得趣向</p><p><a href=\"/remen/jietuo.html\" class=\"keylink\" target=\"_blank\">解脱</a>不死方我今始获得</p><p>婆罗门胜法我本姓输都</p><p>今日真输都今日始获得</p><p>胜妙比陀法我今得无漏</p><p>出过诸比陀我今真实是</p><p>祠祀大<a href=\"/remen/futian.html\" class=\"keylink\" target=\"_blank\">福田</a>我当勤大祠</p><p>不能善分别可祠不可祠</p><p>从今日已往当供天中天</p><p>多陀阿伽陀略说而言之</p><p>今日始得利获得人身果</p><p>从今日已往当随佛所教</p><p>终更不求请其余诸天神</p><p>我今所学法随顺向正道</p><p>法及随顺法我必得其果</p><p>我今归命礼宿世厌恶根</p><p>曾修法向法今获其果利</p><p>亲近善知识法利自然成</p><p>我若不亲近大悲<a href=\"/remen/dizi.html\" class=\"keylink\" target=\"_blank\">弟子</a>者</p><p>永当堕邪见<a href=\"/remen/lunhui.html\" class=\"keylink\" target=\"_blank\">轮回</a>三恶道</p><p>若无婆罗门为我怨雠者</p><p>亦不得亲近如此之圣众</p><p>由彼瞋忿故令我得是法</p><p>外相似恶友实是善知识</p><p>恩过于父母及以诸亲戚</p><p>由此婆罗门诸僧至我家</p><p>降注于甘雨善芽悉得生</p><p>法雨甚润泽洒我心埃尘</p><p>埃尘既不起得见真实法</p><p>是故世间说因怨得财贿</p><p>自惟得大利即受三归依</p><p>于彼婆罗门大设诸肴膳</p><p>(七四)</p><p>复次若人精诚以财<a href=\"/remen/bushi.html\" class=\"keylink\" target=\"_blank\">布施</a>。如华获财业。以知是事应至心施。我昔曾闻。罽宾国人夫妇共在草敷上卧。于天欲明善思觉生。作是思惟。此国中人无量百千。皆悉修福供养众僧。我等贫穷值此宝渚不持少宝。至后世者我等衰苦则为无穷。我今无福将来苦长。作是念已。悲吟叹息。展转哀泣泪堕妇上。尔时其妇寻问夫言。以何事故不乐乃尔。即说偈言</p><p>何故极悲惨数数而叹息</p><p>雨泪沾我臂犹如以水浇</p><p>尔时其夫说偈答言</p><p>我无微末善可持至后世</p><p>思惟此事已是故自悲叹</p><p>世有良福田我无善种子</p><p>今身若后身饥穷苦难计</p><p>先身不种子今世极贫穷</p><p>今若不作者将来亦无果</p><p>尔时其妇闻是偈已。语其夫言。汝莫愁忧我属于汝。汝于我身有自在力。若卖我身可得钱财满汝心愿。尔时其夫闻妇此言。心生欢喜颜貌怡悦。语其妇言。若无汝者我不能活。即说偈言</p><p>我身与汝身犹如彼鸳鸯</p><p>可共俱卖身得财用修福</p><p>尔时夫妇二人诣长者家。作如是言。可贷我金。一月之后若不得者。我等二人当属于汝。一月之后我必不能得金相偿分为奴婢。一月之中可供养诸比丘僧。尔时长者即便与金。既得金已自相谓言。我等可于离越寺中供养众僧。妇问夫言。为用何日。答言。十五日。又问。何故十五日。尔时其夫以偈答言</p><p>世间十五日拘毘等天王</p><p>案行于世间是佛之所说</p><p>欲使人天知是故十五日</p><p>尔时夫妇二人竭力营造至十三日。餐具悉备送置寺上。白知事人言。唯愿大德。明十五日勿令众僧有出外者。当受我请。彼知事人答言可尔。于十四日夫妇二人在寺中宿。自相劝喻。而说偈言</p><p>告喻自己身慎勿辞疲劳</p><p>汝今得自在应当尽力作</p><p>后为他所策作用不自在</p><p>徒受众劳苦无有毫厘利</p><p>说此偈已夫妇通夜不暂眠息。所设肴膳至明悉办。夫语妇言。善哉我曹。所作已办。心愿满足得是好日。卖此一身于百千身常蒙丰足。时有小国主施设饮食。复来至寺。而作是言。愿诸僧等受我供养。知事人言。我等诸僧先受他请。更觅余日。时彼小王殷勤启白。我今已众务所逼。愿受我请。尔时诸僧默然无对。尔时国主语彼夫妇言。我今自打揵椎。汝所造食当酬汝直。时夫妇已闻此语。向彼国主五体投地。而白之言。我之夫妇穷无所有。自卖己身以设供具。竟宿造供施设已办。唯于今日自在供养。若至明日为他策使不得自由。愿王垂矜莫夺我日。即说偈言</p><p>夫妇如鸳鸯供设既已办</p><p>愿必见忆念明当属他去</p><p>夫妇各异策更无修福期</p><p>如是自卖身乃为修善故</p><p>时彼国王具闻斯事。赞言善哉。即说偈言</p><p>汝善解<a href=\"/\" class=\"keylink\" target=\"_blank\">佛教</a>明了识<a href=\"/remen/yinguo.html\" class=\"keylink\" target=\"_blank\">因果</a></p><p>能用虚伪身易于坚财命</p><p>汝勿怀恐怖恣听汝所愿</p><p>我为怜愍汝以财偿汝价</p><p>汝今自苦身终大获利乐</p><p>尔时国主说此偈已。听彼夫妇供养众僧。即以财物为彼夫妇酬他价直。又给夫妇自营产业。现受此报无所乏少</p><p>(七五)</p><p>复次至心持戒乃至没命得现果报。我昔曾闻。难提拔提城有优婆塞。兄弟二人并持<a href=\"/remen/wujie.html\" class=\"keylink\" target=\"_blank\">五戒</a>。其弟尔时卒患胁痛气将欲绝。时医诊之。食新杀狗肉并使服酒所患必除。病者白言。其狗肉者为可于市买索食之。饮酒之事愿舍身命终不犯戒而服于酒。其兄见弟极为困急。买酒语弟。舍戒服酒以疗其疾。弟白兄言。我虽病急愿舍身命终不犯戒而饮此酒。即说偈言</p><p>怪哉临命终破我戒璎珞</p><p>以戒庄严身不烦殡葬具</p><p>人身既难得遭值戒复难</p><p>愿舍百千命不毁破禁戒</p><p>无量百千劫时乃值遇戒</p><p>阎浮世界中人身极难得</p><p>虽复得人身值正法倍难</p><p>时复值法宝愚者不知取</p><p>善能分别者此事亦复难</p><p>戒宝入我手云何复欲夺</p><p>乃是怨憎者非我之所亲</p><p>兄闻偈已答其弟言。我以亲故不为沮坏。弟白兄言。非为亲爱乃是残败。即说偈言</p><p>我欲向胜处毁戒令堕坠</p><p>损我乃如是云何名亲爱</p><p>我勤习戒根乃欲见劫夺</p><p>所持五戒中酒戒最为重</p><p>今欲强毁我不得名为亲</p><p>兄问弟言。云何以酒为戒根本。弟即说偈以答兄言</p><p>若于禁戒中不尽心护持</p><p>便为违大悲草头有酒渧</p><p>尚不敢掁触以是故我知</p><p>酒是恶道因在家修多罗</p><p>说酒之恶报唯佛能别知</p><p>谁有能测量佛说身口意</p><p>三业之恶行唯酒为根本</p><p>复堕恶行中往昔优婆夷</p><p>以酒因缘故遂毁余四戒</p><p>是名恶行数复名五大施</p><p>亦是五<a href=\"/remen/wuwei.html\" class=\"keylink\" target=\"_blank\">无畏</a>酒为放逸根</p><p>不饮闭恶道能获信乐心</p><p>去悭能舍财首罗闻佛说</p><p>能获无量益我都无异意</p><p>而欲毁犯者略说而言之</p><p>宁舍百千命不毁犯佛教</p><p>宁使身干枯终不饮此酒</p><p>假设犯毁戒寿命百千年</p><p>不如护禁戒实时身命灭</p><p>决定能使差我犹故不饮</p><p>况今不定知为差为不差</p><p>作是决定心心生大欢喜</p><p>即获见真谛所患即消除</p><p>(七六)</p><p>复次若信佛语于诸外论犹如婴愚颠狂所说。是故勤<a href=\"/remen/xuefo.html\" class=\"keylink\" target=\"_blank\">学佛</a>法语论。我昔曾闻。有一国名释伽罗。其王名卢头陀摩。彼王数数诣寺听法。时彼法师说酒过失。尔时王难高座法师言。若施他酒得狂痴者。今饮酒亦多无狂痴报。时法师指示外道等。其王见已。善哉善哉。时有外道。自相议言。彼说法者无所知见空指而已。王为法师已又不解。空称善哉。不能开解而答此问。然此众中亦有大聪明胜人。何故不答王。即说偈言</p><p>法师有聪辩善能答此义</p><p>怜愍汝等故护惜而不说</p><p>诸外道言。王为此法师横为通道理。王言。我之所解更有异趣。尔时王语法师言。向所解义今可显说。法师答言。我向所以指外道者。以诸外道各生异见有颠倒心。是故名为痴狂之人。即说偈言</p><p>不必鬼入身名为颠狂者</p><p>邪见夜叉心是为说颠狂</p><p>狂痴人过失不知解其事</p><p>汝等有狂过一切种智说</p><p>汝违种智语随逐于邪见</p><p>现见于神变彼大仙所辱</p><p>出过其禁限颠狂先已成</p><p>云何使我说百千种狂因</p><p>何故分别说投渊及赴火</p><p>自坠于高巅舍弃于施戒</p><p>逐迷邪狂倒不修于正行</p><p>狂惑坠巅火卖盐坏净行</p><p>饮触恒河水是名立正行</p><p>失净及得正有何因义趣</p><p>卖肉众恶集三种神足变</p><p>除此三种变更亦有神变</p><p>唯有二六法离此别<a href=\"/remen/wuwo.html\" class=\"keylink\" target=\"_blank\">无我</a></p><p>现见仙神变更见十三法</p><p>如是颠狂事其数乃有百</p><p>现见投渊火自坠于高巅</p><p>以此欲生天此但是邪见</p><p>非是生天因戒施善调心</p><p>即是生天因卖盐坏善行</p><p>触河除诸恶卖盐有大恶</p><p>触河有大善如是有何义</p><p>得名为善恶婆罗门卖肉</p><p>即堕于失法捉刀亦失法</p><p>若复卖于肉满三十六斤</p><p>败坏婆罗门罗差及食蜜</p><p>皆名为失法见罗差尝蜜</p><p>二俱成过患以秤欺诳人</p><p>不成名为盗卖肉成<a href=\"/remen/shasheng.html\" class=\"keylink\" target=\"_blank\">杀生</a></p><p>羊稻俱有命食稻不成杀</p><p>羊稻俱应食何故食于稻</p><p>而不食于羊汝诸言<a href=\"/remen/zisha.html\" class=\"keylink\" target=\"_blank\">自杀</a></p><p>终不得生天坠岩投渊水</p><p>复言得生天杀己言有罪</p><p>喂养己身者何故不得福</p><p>观察不顺理皆是愚痴倒</p><p>以是因缘故名汝等为狂</p><p>此即是愚痴罗剎之标相</p><p>是故说汝等成就颠狂法</p><p>此即是与酒饮酒之因果</p><p>瞋恚是痴因瞋恚而黑浊</p><p>能令颜色变以是因缘故</p><p>瞋为庾黑因饮酒颜色浊</p><p>此二俱能瘦目连见饿鬼</p><p>汝先自饮酒亦教人饮酒</p><p>说言无罪报是故今现在</p><p>已获饿鬼身花报已如是</p><p>果报方在后</p><p>(七七)</p><p>诸婆罗门闻是语时。多有外道实时<a href=\"/remen/chujia.html\" class=\"keylink\" target=\"_blank\">出家</a></p><p>复次善分别敬功德不期于门族。我昔曾闻。花氏城中有二王子。逃走归投末投罗国。时彼国中有一内官字拔罗婆若。为附佣国主。供养众僧手自行食。众僧食已遣人敛草上残食持诣宫中。向食作礼然后乃食。余者分张与所亲爱。食彼残食能破我患。是故先取食之。授与二王子。王子食已心恶贱故出外即吐。而作是言。出家之人种种杂姓我等今者食其残食。食已吐弃。然后除过。时附佣主闻是事已作如是言。此二婴愚极为无知。即说偈言</p><p>得此余食者智者除过患</p><p>彼生疑讥嫌是名为婴愚</p><p>佛法观察食外道都悉无</p><p><a href=\"/remen/shamen.html\" class=\"keylink\" target=\"_blank\">沙门</a>观察食能除<a href=\"/remen/fannao.html\" class=\"keylink\" target=\"_blank\">烦恼</a>障</p><p>余食牟尼触应当顶戴敬</p><p>手捉残食已水洗已除过</p><p>附佣主后日更不与残食。时左右人问言。何故不分食与二王子。即说偈言</p><p>彼之不知解沙门所食余</p><p>自恃种族故触之言不净</p><p>不生欢喜心是故我不与</p><p>不识沙门姓不食于彼食</p><p>不识我种姓不应食我食</p><p>沙门处处生不如我种族</p><p>我不如沙门复不食我食</p><p>为言无种姓亦无有年岁</p><p>如马无种族内官亦如是</p><p>内官处处来无有定方所</p><p>唯睹我富贵不看我种姓</p><p>但见富贵故便食我残食</p><p>不食沙门食是名为婴愚</p><p>沙门心自在具足七种财</p><p>不食沙门食而食我余者</p><p>犹如超半井不见有是处</p><p>见我有势力王者之所念</p><p>便食我余食甘蔗种中生</p><p>输头王太子如是种族来</p><p>可不胜我耶彼之胜智者</p><p>无等无伦匹不取其种姓</p><p>唯取其<a href=\"/remen/dexing.html\" class=\"keylink\" target=\"_blank\">德行</a>种族作诸恶</p><p>亦名为下贱具戒有智能</p><p>是名为尊贵</p><p>时二王子闻此语已。而作是言。汝示正道即是我父。自今以往敬承所诲。即说偈言</p><p>汝今说种姓殊为非法语</p><p>因行无有定知解无定方</p><p>语议正解了不名为边语</p><p>如汝之所解即是贵种族</p><p>(七八)</p><p>复次若欲观察知佛神变。视诸塔寺供养佛塔。我昔曾闻。阿梨车毗伽国。于彼城门有佛发爪塔。近有尼俱陀树。边有井水。时婆罗门而白王言。若游行时见于彼塔。是沙门冢破王福德。王是大地作一盖主宜除此塔。时王信婆罗门语故。即敕臣下令速却此塔。明日我出时勿令复见。时彼城神与诸民众皆悉悲涕。时诸优婆夷施设供养。又然灯者。作如是语。我等今者是最后供养。有优婆塞抱塔悲泣。即说偈言</p><p>我今最后抱汝之基塔足</p><p>犹如须弥倒今日皆破伤</p><p>十力世尊塔于今遂破灭</p><p>我若有过失听我使忏悔</p><p>众生更不见佛之所作业</p><p>尔时诸优婆塞作如是言。我等今者可还归家。不忍能看人坏此塔。时王后自遣人持锹欲除。往到其所。塔树尽无。即说偈言</p><p>呜呼甚可怪举城大出声</p><p>犹如海涛波不见十力塔</p><p>尼拘陀及井莫知其所在</p><p>诸婆罗门等深心生惭怪</p><p>彼王闻是已生于希有想</p><p>时王作是念谁持此塔去</p><p>即自往诣塔莫知其所在</p><p>尔时彼王遣千余人。乘象驰马四方推觅。时有老母在于道傍。见彼诸人行来速疾。即问之言。何为乃尔。诸人答言。推觅塔树。彼老母言。我向于道见希有事。有塔飞空并尼俱陀树不忆其井。见诸人等首戴天冠。头垂花鬘身着诸花。持塔而去。我见去时生希有想。指示去处。诸人闻已具以事状还白于王。王闻欢喜。即说偈言</p><p>彼塔自飞去为向天上耶</p><p>我今心信敬极生大欢喜</p><p>若我破此塔当堕于<a href=\"/remen/diyu.html\" class=\"keylink\" target=\"_blank\">地狱</a></p><p>尔时王即向彼塔处大设供养。此塔即今名曰自移。塔及树井离毗伽城三十里住</p><p>(七九)</p><p>复次佛塔有大威神。是故宜应供养佛塔。我昔曾闻。竺叉尸罗国彼有塔寺。波斯匿王以成火烧之。佛复安一枨朽坏却之。时彼国王名枸沙陀那。有一比丘求请彼王我今为塔作枨。愿王听取。有大树者王莫护惜。王即语言。除我宫内所有树木余树悉取。得王教已。诸比丘等处处求觅。于一村边有大池水。上有大树。名称首伽树。龙所护持。近恶龙故人无敢触。其树极大。若复有人取枝叶者。龙能杀之。以是之故人无敢近。有人语言。彼有大树。时比丘即将诸人赍持斧器欲往斫伐。时复有人语比丘言。此龙极恶。比丘语言。我为佛事不畏恶龙。时有奉事婆罗门语比丘言。彼龙极恶。若伐此树多所伤害莫斫破此树。婆罗门即说偈言</p><p>汝不闻彼贼悭贪故暂作</p><p>而能于一切汝当忆此事</p><p>常应自拥护莫为此树故</p><p>即致于伤害</p><p>比丘复说偈言</p><p>汝为毒龙故而自生贡高</p><p>我依人中龙恃彼亦自高</p><p>观汝力为胜如是我得势</p><p>令使众人见我为敬佛故</p><p>今当舍身命诸毒龙众中</p><p>汝为作龙王生大恭敬想</p><p>佛为柔调寂及是众中王</p><p>我今亦恭敬如来婆伽婆</p><p>谁能降毒龙而为弟子者</p><p>尔时比丘共婆罗门。各竞道理遂共斗诤。于时比丘即伐其树。亦无云雷变异之相。时婆罗门睹斯事已。而说偈言</p><p>先若取枝叶云起雷霹雳</p><p>汝为咒所伏为死至后世</p><p>彼时婆罗门说是偈已。即便睡眠梦见毒龙。向己说偈</p><p>汝莫起瞋恚此名现供养</p><p>非为轻毁我吾身自负塔</p><p>况树作塔枨而我能护惜</p><p>十力世尊塔我当云何护</p><p>此林自生树而为佛塔故</p><p>如是自生树云何得恋惜</p><p>更有余因缘今当说善听</p><p>我亦无势力德叉迦龙王</p><p>自来取此树我云何能护</p><p>伊罗钵龙王及以毗沙门</p><p>躬自来至此我有何势力</p><p>而能距捍彼威德天龙等</p><p>如来现在世及以灭度后</p><p>造立塔庙者此二等无异</p><p>诸有得道者人天及夜叉</p><p>名称遍十方世界无伦匹</p><p>如此名闻故塔枨悬宝铃</p><p>其音甚和雅远近悉闻知</p><p>时婆罗门闻是偈故从睡眠寤即便出家</p><p>(八○)</p><p>复次我昔曾闻。有一老母背负酥瓨。在路中行。见庵摩勒树即食其果。食已患渴。寻时赴井乞水欲饮。时汲水者即便与水。以先食庵摩勒果之势力故。谓水甜美味如石蜜。语彼人。我以酥瓨易汝瓨水。尔时汲水人即随其言与一瓨水。老母得已负还归家既至其舍。先所食庵罗摩热力已尽。取而饮之。唯有水味更无异味。即聚亲属咸令尝之。皆言是水有朽败烂绳汁埿臭秽极为可恶。汝今何故持来至此。既闻斯语自取饮尝。深生悔恨。我何以故。乃以好酥贸此臭水。一切众生凡夫之人亦复如是。以愚无智故。以未来世功德酥瓨。贸易臭秽四颠倒瓨。谓之为好。于后乃知非是真实。深生悔恨。咄哉何为以功德酥瓨贸易颠倒臭秽之水。而说偈言</p><p>咄哉我何为以三业净行</p><p>贸易着诸有如以净好酥</p><p>贸彼臭恶水以食庵摩勒</p><p>舌倒不觉味臭水为<a href=\"/remen/ganlu.html\" class=\"keylink\" target=\"_blank\">甘露</a></p><p>(八一)</p><p>复次我昔曾闻。有一长者妇为姑所瞋走入林中。自欲刑戮既不能得。寻时上树以自隐身。树下有池影现水中。时有婢使担瓨取水。见水中影谓为是己有。作如是言。我今面貌端正如此。何故为他持瓨取水。即打瓨破还至家中。语大家言。我今面貌端正如是。何故使我担瓨取水。于时大家作如是言。此婢或为鬼魅所着。故作是事。更与一瓨诣池取水。犹见其影。复打瓨破。时长者妇在于树上。见斯事已。即便微笑。婢见影笑。即<a href=\"/remen/zijue.html\" class=\"keylink\" target=\"_blank\">自觉</a>悟。仰而视之。见有妇女在树上微笑。端正女人衣服非己。方生惭耻。以何因缘而说此喻。为于倒见愚惑之众。譬如薝卜油香用涂顶发。愚惑不解。我顶出是香。即说偈言</p><p>未香以涂身并熏衣缨珞</p><p>倒惑心亦尔谓从己身出</p><p>如彼丑陋婢见影谓己有</p><p>(八二)</p><p>复次猫生儿以小渐大。猫儿问母。当何所食。母答儿言。人自教汝。夜至他家隐瓮器间。有人见已而相约敕。酥乳肉等极好覆盖。鸡雏高举莫使猫食。猫儿即知。鸡酥乳酪皆是我食。以何因缘说如此喻。佛成三藐三<a href=\"/remen/puti.html\" class=\"keylink\" target=\"_blank\">菩提</a>道。十力具足心愿已满。以大悲心多所拯拔。尔时世尊作如是念言。当以何法而化度之。大悲答言。一切众生心行显现。以他心智观察烦恼。一切诸行贪欲瞋恚愚痴之等长夜增长。常想乐想我想净想展转相承。作如是说。不能增长<a href=\"/remen/wuchang.html\" class=\"keylink\" target=\"_blank\">无常</a>苦空无我之法。是故如来知此事已。为众生说诸倒对治。如来说法微妙甚深。难解难入谓道解说。云何而能为诸众生说如斯法。以诸众生有倒见想。观察知已随其所应为说法要。众生自有若干种行。是故知如来说对治法破除颠倒。如为猫儿覆肉酥乳</p><p>(八三)</p><p>复次我昔曾闻。有一国中施设石柱极为高大。除去梯蹬樚栌绳索。置彼工匠在于柱头。何以故。彼若存活。或更余处造立石柱。使胜于此。时彼石匠亲族宗眷。于其夜中集聚柱边。而语之言。汝今云何可得下耶。尔时石匠多诸方便。即擿衣缕垂二缕线至于柱下。其诸宗眷寻以粗线系彼衣缕。匠即挽取既至于上。手捉粗线语诸亲族。汝等今者更可系着小粗绳索。彼诸亲族即随其语。如是展转。最后得系粗大绳索。尔时石匠寻绳来下。言石柱者喻于<a href=\"/remen/shengsi.html\" class=\"keylink\" target=\"_blank\">生死</a>。梯蹬樚栌喻过去佛已灭之法。言亲族者喻声闻众。言衣缕者喻过去佛定之与慧。言擿衣者喻观欲过去味等法。缕从上下者喻于<a href=\"/remen/xinxing1.html\" class=\"keylink\" target=\"_blank\">信心</a>。系粗缕者喻近善友得于多闻。细绳者多闻缕复悬持戒缕。持戒缕悬<a href=\"/remen/chanding.html\" class=\"keylink\" target=\"_blank\">禅定</a>缕。禅定缕悬智能绳。以是粗绳坚牢系者喻缚生死。从上下者喻下生死柱</p><p>以信为缕线多闻及持戒</p><p>犹如彼粗缕戒定为小绳</p><p>智能为粗绳生死柱来下</p><p>(八四)</p><p>复次我昔曾闻。有一国中王嗣欲绝。时有王种先入山林学道求仙。即强将来立以为王。从敷卧具人索于衣服及以饮食。时敷卧具人而白王言。各有所典。王于今者不应事事尽随我索。我唯知敷卧具事。洗浴衣食。悉更有人。非我所当。以此喻可知一切诸业。如王敷卧具人各有所典。业亦如是。各各不同色无病者财物可爱。智等诸业各各别异。有业得无病。有业能得端正色力。如彼仙人从敷卧具人索种种物终不可得。若生上族不必<a href=\"/remen/caifu.html\" class=\"keylink\" target=\"_blank\">财富</a>。诸业受报各各差别。不以一业。得种种报。若作端正业。则得端正色力。财富应从余业索。是故智者应当修习种种净业得种种报</p><p>无病色种族智能各异因</p><p>如彼仙人王索备敷卧者</p><p>(八五)</p><p>复次我昔曾闻。有一国王多养好马。会有邻王与共斗战。知此国王有好马故即便退散。尔时国王作是思惟。我先养马规拟敌国。今皆退散养马何为。当以此马用给人力。令马不损于人有益。作是念已。即敕有司令诸马群分布与人。常使用磨经历多年。其后邻国复来侵境。即敕取马共彼斗战。马用磨故旋转而行不肯前进。设加杖捶亦不肯行。众生亦尔。若得解脱。必由于心。谓受五欲。后得解脱。死敌既至。心意恋着五欲之乐。不能直进得解脱果。即说偈言</p><p>智能宜调心勿令着五欲</p><p>本不调心故<a href=\"/remen/linzhong.html\" class=\"keylink\" target=\"_blank\">临终</a>生爱恋</p><p>心既不调顺云何得寂静</p><p>心常耽五欲迷荒不能觉</p><p>心既不调顺云何得寂静</p><p>心常耽五欲迷荒不能觉</p><p>如马不习战对战而旋行</p><p>(八六)</p><p>复次曾闻。有一国王身遇疾患。国中诸医都不能治。时有良医从远处来治王病差。王大欢喜作是思惟。我今得医力事须厚报。作是念已微遣侍臣。多赍财物。诣于彼医所住之处。为造屋宅养生之具。人民田宅象马牛羊奴婢仆使。一切资产无不备具。所造既办王便遣医使还其家。时彼远医见王目前初无所遣。空手还归。甚怀恨恨。既将至家。道逢牛羊象马都所不识。问是谁许。并皆称是彼医名。是彼医牛马。遂到家已见其屋舍。庄丽严饰床帐氍[叟*毛]毾[登*毛]金银器物。其妇璎珞种种衣服。时医见已甚生惊愕。犹如天宫。问其妇言。如此盛事为何所得。妇答夫言。汝何不知。由汝为彼国王治病差故生报汝恩。夫闻是已深生欢喜作是念言。王极有德知恩报恩。过我本望。由我意短。初来之时以无所得情用恨然。以此为喻义体今当说。医喻诸善业。王无所与喻未得现报身无所得。如彼医者初不见物谓无所得心生恨恨。如彼今身修善。见未得报。心生恨恨。我无所得。既得至家者。犹如舍身向于后世。见牛羊象马群。如至中阴身见种种好相。方作是念。由我修善见是好报。必得生天。既至天上。喻到家中见种种盛事。方于王所生敬重心。知是报恩者。檀越施主。得生天已。方知施戒受如此报。始知佛语诚实不虚。修少善业获无量报。即说偈言</p><p>施未见报时心意有疑悔</p><p>以为徒疲劳终竟无所得</p><p>既得生中阴始见善相貌</p><p>如医到家已方生大欢喜</p><p>(八七)</p><p>复次曾闻有二女人。俱得庵罗果。其一女人食不留子。有一女人食果留子。其留子者。觉彼果美。于良好田下种着中。以时溉灌大得好果。如彼世人为善根本。多修善业。后获果报。合子食者。亦复如人不识善业。竟不修造。无所获得。方生悔恨。即说偈言</p><p>如似得果食竟不留种子</p><p>后见他食果方生于悔恨</p><p>亦如彼女人种子种得果</p><p>复生大欢喜</p><p>(八八)</p><p>复次曾闻。往昔有比丘名须弥罗。善能戏笑。与一国王谊哗欢悦称适王意。尔时比丘即从乞地欲立僧坊。王语比丘。汝可疾走不得休息。尽所极处。尔许之地悉当相与。尔时比丘更整衣服。即便疾走。虽复疲乏。以贪地故。犹不止住。后转疾极不能前进。即便卧地宛转而行。须臾复乏。即以一杖逆掷使去。作如是言。尽此杖处悉是我地。已说譬喻相应之义。我今当说。如须弥罗为取地故虽乏不止。佛亦如是。为欲救济一切众生。作是思惟。云何当令一切众生得人天乐及以解脱。如须弥罗走不休息。佛婆伽婆亦复如是。为优楼频螺<a href=\"/remen/jiaye.html\" class=\"keylink\" target=\"_blank\">迦叶</a>鸯掘摩罗如是等人悉令调伏。有诸众生可化度者。如来尔时即往化度。如须弥罗既疲乏已。即便卧地宛转。佛亦如是。度诸众生既已疲苦。以此阴身于娑罗双树倚息而卧。如迦尸迦树斩伐其根悉皆堕落。唯在双树倚身而卧。犹故不舍<a href=\"/remen/jingjin.html\" class=\"keylink\" target=\"_blank\">精进</a>之心。度拘尸罗诸力士等及须跋陀罗。如须弥罗为得地故掷杖使去。佛亦如是。入<a href=\"/remen/niepan.html\" class=\"keylink\" target=\"_blank\">涅盘</a>时为济众生故。碎身<a href=\"/remen/sheli.html\" class=\"keylink\" target=\"_blank\">舍利</a>。八斛四斗。利益众生。所碎舍利虽复微小如芥子等。所至之处人所供养与佛无异。能使众生得于涅盘。即说偈言</p><p>如来躬自度优楼频螺等</p><p>眷属及徒党优伽鸯掘魔</p><p>精进禅度力最后倚卧时</p><p>犹度诸力士须跋陀罗等</p><p>欲为济拯故布散诸舍利</p><p>乃至遗法灭皆是供养我</p><p>如彼须弥罗掷杖使远去</p><p>(八九)</p><p>复次我昔曾闻。竺叉尸罗国有博罗吁罗村。有一估客名称伽拔咤。作僧伽蓝。如今现在。称伽拔咤。先是长者子。居室素富。后因衰耗遂至贫穷。其宗亲眷属尽皆轻慢不以为人心怀忧恼遂弃家去。共诸伴党至大秦国。大得财宝还归本国。时诸宗亲闻是事已。各设饮食香华妓乐于路往迎。时称伽拔咤身着微服在伴前行。先以贫贱年岁又少。后得财宝其年转老。诸亲迎者并皆不识。而问之言。称伽拔咤为何所在。寻即语言。今犹在后。至大伴中而复问言。称伽拔咤为何所在。诸伴语言。在前去者即是其人。时宗亲往到其所。而语之言。汝是称伽拔咤。云何语我乃云在后。称伽拔咤语诸宗亲言。称伽拔咤非我身是。乃在伴中驼驴馱上。所以然者。我身顷来。宗亲轻贱。初不与语。闻有财宝乃复见迎。由是之故在后馱上。宗亲语言。汝道何事不解汝语。称伽拔咤即答之言。我贫穷时共汝等语不见酬对。见我今者多诸财宝。乃设供具来迎逆我。乃为财来。不为我身。发此喻者。喻如世尊。称伽拔咤为得财物乡曲宗眷设供来迎。佛亦如是。既得<a href=\"/remen/chengfo.html\" class=\"keylink\" target=\"_blank\">成佛</a>人天鬼神诸龙王等悉来供养。非来供养我。乃供养作佛功德。我未得道时无功德时。诸众生等不共我语。况复供养。是故当知供养功德不供养我。虽复广得一切诸<a href=\"/remen/tianren.html\" class=\"keylink\" target=\"_blank\">天人</a>等之所供养亦无增减。以观察故</p><p>人天阿修罗夜叉干闼婆</p><p>如是等诸众亦广设供养</p><p>佛无欢喜心以善观察故</p><p>是供诸功德非为供养我</p><p>如称伽拔咤指示诸眷属</p><p>称己在后者其喻亦如是</p></div>"
}]