[{
    "title": "国清百录 第一卷",
    "author": "灌顶大师",
    "html": "<div class=\"B1_text\"><p>国清百录 第一卷</p><p>国清百录序</p><p>隋<a href=\"/remen/shamen.html\" class=\"keylink\" target=\"_blank\">沙门</a>灌顶撰</p><p>先师以陈太建七年岁次乙未。初隐天台。所止之峰旧名佛陇。询访土人云。游其山者多见佛像。故相传因而成称。至太建十年岁在戊戌。降陈宣帝敕名修禅寺。吏部<a href=\"/ctwh/jing/13j/shangshu.html\" class=\"keylink\" target=\"_blank\">尚书</a>毛喜题篆牓送安寺门。到太隋开皇十八年其岁戊午。太尉晋王于山下。为先师创寺。因山为称是曰天台。王登尊极。以大业元年龙集乙丑。敕江阳名僧云。昔为智者创寺。权因山称。今须立名。经论之内有何胜目。可各述所怀。朕自详择。诸僧表两名。一云禅门。一云五净居。其表未奏。而僧使智璪启国清之瑞。敕云此是我先师之灵瑞。即用即用。敕取江都宫大牙殿牓。填以雌黄。书以大篆。遣兼内史通事舍人卢政力送安寺门。国清之称从而为始。先师神光而生。结跏而灭。处证妙法。出作帝师。备是渚宫法论会稽智果国清灌顶等三传所载。又沙门智寂。编集先师遣迎信命。搜访未周而智寂身故。笔墨之功与气俱弃。余览其草本。续更撰次诸经方法等。合得一百条。呼为国清百录。贻示后昆。知盛德之在兹</p><p>国清百录序</p><p>丹丘沙门有严述</p><p>夫事无鸿纤。但有补于见闻。使人警寤而趋善道者。则不可以不录而贻诸后也。昔我祖智者禅师。本<a href=\"/remen/lingshan.html\" class=\"keylink\" target=\"_blank\">灵山</a>圣众之一人也。陈隋朝出现<a href=\"/remen/shijian.html\" class=\"keylink\" target=\"_blank\">世间</a>。代佛宣秘为人天眼目。六十余州直指人心。具佛知见加修圆行。则妙果不远。复其所谈教法外余事委积。章安尊者撮其可录者凡一百条。以国清为目。天圣年中。伏蒙圣朝编入大藏。既缄以函帙。故世人罕得而见之。禅师自开皇十七年丁巳入灭。至绍圣四年足五百岁。明年春四明陈宗逸。始谋镂版印行果。冠冕法俗因得以读之。有以知禅师释部中豪杰之士也。虽不得而见其面。读其文亦得以见其心。见心愈于见面也。奉命序述。以冠首云</p><p>国清百录 第一卷</p><p>隋沙门灌顶纂</p><p>立制法第一(并序)</p><p>夫新衣无孔不可补之以缕。宿植淳善不可加之以罚。吾初在浮度中处金陵。前入天台诸来法徒各集。道业尚不须软语劝进。况立制肃之后。入天台观乎晚学。如新猿马。若不控锁。日甚月增。为成就故。失二治一。蒲鞭示耻非吾苦之。今训诸学者。略示十条。后若妨起应须增损。众共裁之</p><p>第一夫根性不同。或独行得道。或依众<a href=\"/remen/jietuo.html\" class=\"keylink\" target=\"_blank\">解脱</a>。若依众者当修三行。一依堂<a href=\"/remen/zuochan.html\" class=\"keylink\" target=\"_blank\">坐禅</a>。二别场<a href=\"/remen/chanhui.html\" class=\"keylink\" target=\"_blank\">忏悔</a>。三知僧事。此三行人。三衣六物道具具足。随有一行则可容受。若衣物有缺。都无一行则不同止</p><p>第二依堂之僧。本以四时坐禅六时<a href=\"/remen/lifo.html\" class=\"keylink\" target=\"_blank\">礼佛</a>。此为恒务。禅礼十时一不可缺。其别行僧行法竟。三日外即应依众十时。若礼佛不及一时罚三礼对众忏。若全失一时。罚十礼对众忏。若全失六时罚一次维那。四时坐禅亦如是。除疾碍。先白知事则不罚</p><p>第三六时礼佛。大僧应被入众衣。衣无鳞陇若缦衣悉不得。三下钟早集敷坐执香罏互跪。未唱诵不得诵。未随意不散语话。叩头弹指顿曳屣履起伏参差。悉罚十礼对众忏</p><p>第四别行之意。以在众为缓故。<a href=\"/remen/jingjin.html\" class=\"keylink\" target=\"_blank\">精进</a>勤修四种<a href=\"/remen/sanmei.html\" class=\"keylink\" target=\"_blank\">三昧</a>。而假托道场不称别行之意。检校得实罚一次维那</p><p>第五其知事之僧。本为安立利益。反作损耗割众润己自任恩情。若非理侵一毫。虽是众用而不开白。检校得实不同止</p><p>第六其二时食者。若身无病病不顿卧。病己瘥皆须出堂。不得请食入众。食器听用铁瓦。薰油二器瓯椀匙筋。悉不得以骨角竹木瓢漆皮蚌。悉不得上堂。又不得摚触己钵。吸啜等声含食语话。自为求索私将酱菜。众中独啖。犯者罚三礼对众忏</p><p>第七其大僧小戒。近行远行寺内寺外。悉不得盗啖鱼肉辛酒。非时而食。察得实不同止。除病危笃瞻病用医语。出寺外投治则不罚</p><p>第八僧名和合。柔忍故和。义让故合。不得诤计高声丑言动色。两竞者各罚三十拜对众忏。不应对者不罚。身手互相加者。不问轻重皆不同止。不动手者不罚</p><p>第九若犯重者依律治。若横相诬。被诬者不罚。作诬者不同止。若学未入众时过众主不受。学众未摄故。彼自言<a href=\"/remen/biqiu.html\" class=\"keylink\" target=\"_blank\">比丘</a>故入众。来犯重诬他者。治罚如前</p><p>第十依经立方见病处药。非于方吐于药有何益乎。若上来九制听忏者。屡忏无惭愧心不能自新。此是吐药之人宜令出众。若能改革后亦听还。若犯诸制捍不肯忏。此是非方之人。不从众网则不同止</p><p>敬礼法第二(并序)</p><p>此法正依龙树毗婆沙。傍润诸经意。于一日一夜。存略适时。朝午略敬礼用所为三。晡用敬礼略所为。初夜全用。午时十佛代中夜。后夜普礼</p><p>一心敬礼<a href=\"/remen/changzhu.html\" class=\"keylink\" target=\"_blank\">常住</a><a href=\"/remen/sanbao.html\" class=\"keylink\" target=\"_blank\">三宝</a>。严持香华<a href=\"/remen/rufa.html\" class=\"keylink\" target=\"_blank\">如法</a><a href=\"/remen/gongyang.html\" class=\"keylink\" target=\"_blank\">供养</a>。愿此香华云。遍满十方界。一一诸佛土。无量香<a href=\"/remen/zhuangyan.html\" class=\"keylink\" target=\"_blank\">庄严</a>。具足<a href=\"/remen/pusadao.html\" class=\"keylink\" target=\"_blank\">菩萨道</a>。成就如来香。供养已如法行道。行道竟敬礼常住三宝叹<a href=\"/remen/fozhou.html\" class=\"keylink\" target=\"_blank\">佛咒</a>愿。咒愿云。色如阎浮金。面逾净满月。身光<a href=\"/remen/zhihui.html\" class=\"keylink\" target=\"_blank\">智慧</a>明。所照无边际。摧破魔怨众。善化诸人天。乘彼八正船。能度难度者。闻名得不退。是故稽首礼。叹佛<a href=\"/remen/gongde.html\" class=\"keylink\" target=\"_blank\">功德</a><a href=\"/remen/sanjie.html\" class=\"keylink\" target=\"_blank\">三界</a>天龙皇国七庙师僧父母造寺檀越一切怨亲等。会真如共成<a href=\"/remen/foguo.html\" class=\"keylink\" target=\"_blank\">佛果</a>。上座当用智力<a href=\"/remen/zizai.html\" class=\"keylink\" target=\"_blank\">自在</a>说</p><p>敬礼常寂光土毗卢遮那遍法界诸佛</p><p>敬礼莲<a href=\"/remen/huazang.html\" class=\"keylink\" target=\"_blank\">华藏</a>海卢舍那遍法界诸佛</p><p>敬礼<a href=\"/remen/suoposhijie.html\" class=\"keylink\" target=\"_blank\">娑婆世界</a>释迦牟尼遍法界诸佛</p><p>敬礼东方无忧世界善德如来遍法界诸佛</p><p>敬礼南方<a href=\"/remen/huanxi.html\" class=\"keylink\" target=\"_blank\">欢喜</a>世界旃檀德佛遍法界诸佛</p><p>敬礼西方名善世界无量明佛遍法界诸佛</p><p>敬礼北方无动世界相德如来遍法界诸佛</p><p>敬礼东南方月明世界无忧德佛遍法界诸佛</p><p>敬礼西南方众相世界宝施如来遍法界诸佛</p><p>敬礼西北方众音世界华德如来遍法界诸佛</p><p>敬礼东北方安隐世界三乘行佛遍法界诸佛</p><p>敬礼下方广大世界明德如来遍法界诸佛</p><p>敬礼上方众月世界广众德佛遍法界诸佛</p><p>敬礼无忧道树下毗婆尸佛遍法界诸佛</p><p>敬礼邠陀利树下尸弃如来遍法界诸佛</p><p>敬礼娑罗道树下毗首尸佛遍法界诸佛</p><p>敬礼尸利沙树下迦求村驮佛遍法界诸佛</p><p>敬礼优昙钵树下迦那含牟尼佛遍法界诸佛</p><p>敬礼拘楼陀树下<a href=\"/remen/jiaye.html\" class=\"keylink\" target=\"_blank\">迦叶</a>如来遍法界诸佛</p><p>敬礼那迦道树下<a href=\"/remen/mile.html\" class=\"keylink\" target=\"_blank\">弥勒</a>如来遍法界诸佛</p><p>敬礼<a href=\"/remen/sheli.html\" class=\"keylink\" target=\"_blank\">舍利</a>形像支提宝塔</p><p>敬礼十二部经清净妙法</p><p>敬礼三乘得道一切贤圣僧</p><p>为梵释四王八部官属持国<a href=\"/remen/hufa.html\" class=\"keylink\" target=\"_blank\">护法</a>诸天神等。愿威权自在显扬佛事。敬礼常住诸佛</p><p>为诸龙王等。愿风雨顺时含生蒙润。敬礼常住诸佛</p><p>为天台山王王及眷属峰麓林野一切幽只。愿冥祐伽蓝作大利益。敬礼常住诸佛</p><p>为武元皇帝元明皇太后七庙圣灵。愿神游净国位入法云。敬礼常住诸佛</p><p>为至尊圣御。愿宝历遐长天祚永久。慈临万国拯济四生。敬礼常住诸佛</p><p>为皇后尊体。愿百福庄严千圣拥护。敬礼常住诸佛</p><p>为皇太子殿下。愿保国安民福延万世。敬礼常住诸佛</p><p>为在朝群臣百司五等。愿翼赞皇家务尽成节。敬礼常住诸佛</p><p>为经生父母历世师僧四辈檀越财法二恩。愿早超<a href=\"/remen/kuhai.html\" class=\"keylink\" target=\"_blank\">苦海</a>永出爱河。敬礼常住诸佛</p><p>为基业施主命过檀越往化诸僧等。愿<a href=\"/remen/liudu.html\" class=\"keylink\" target=\"_blank\">六度</a>早圆七财具足。敬礼常住诸佛</p><p>为州牧使君六曹参佐此县镇将五乡士女。愿风祥雨顺阖境丰宁。敬礼常住诸佛</p><p>为创寺已来开治垦伐田园厨庾行住运动凡所侵伤。愿命过归真将来无对。敬礼常住诸佛</p><p>为法界怨亲识性平等断除三障诚心悔罪至心忏悔。十方无量佛所知无不尽。我今悉于前发露诸黑恶。三三合九种。从三<a href=\"/remen/fannao.html\" class=\"keylink\" target=\"_blank\">烦恼</a>起。今身若先身是罪悉忏悔。于三恶道中若应受业报。愿于今身偿不入恶道。受忏悔已礼诸佛</p><p>至心劝请十方一切佛现在得道者。今请转法轮安乐诸群生。十方一切佛。若欲舍<a href=\"/remen/shouming.html\" class=\"keylink\" target=\"_blank\">寿命</a>。我今头面礼。劝请令久住。劝请已礼诸佛</p><p>至心<a href=\"/remen/suixi.html\" class=\"keylink\" target=\"_blank\">随喜</a>所有<a href=\"/remen/bushi.html\" class=\"keylink\" target=\"_blank\">布施</a>福持戒修禅行从身口意生。去来今所有习学三乘人成就三乘者。一切凡夫福皆随而欢喜。随喜已礼诸佛</p><p>至心<a href=\"/remen/huixiang.html\" class=\"keylink\" target=\"_blank\">回向</a>我所有福德一切皆和合为诸<a href=\"/remen/zhongsheng.html\" class=\"keylink\" target=\"_blank\">众生</a>故。正回向佛道罪应如是忏。劝请随喜福回向于<a href=\"/remen/puti.html\" class=\"keylink\" target=\"_blank\">菩提</a>。回向已礼诸佛</p><p>至心发愿。愿诸众生等。悉发<a href=\"/remen/putixin.html\" class=\"keylink\" target=\"_blank\">菩提心</a>。系心常思念十方一切佛。复愿诸众生永破诸烦恼。了了见<a href=\"/remen/foxing.html\" class=\"keylink\" target=\"_blank\">佛性</a>。犹如妙德等。发愿已归命礼诸佛</p><p>一切普诵。诵已当梵。梵已忏悔。忏悔已礼佛恭敬</p><p>自归于佛当愿众生。体解大道发无上心</p><p>自归于法当愿众生深入<a href=\"/remen/jingzang.html\" class=\"keylink\" target=\"_blank\">经藏</a>智慧如海</p><p>自归于僧当愿众生。统理大众和合无碍</p><p>愿诸众生。三业清净。奉持尊教。和南<a href=\"/remen/fofa.html\" class=\"keylink\" target=\"_blank\">佛法</a>贤圣僧</p><p>次依时说偈竟唱随意</p><p>普礼法第三(恭敬咒愿等悉如前)</p><p>普礼十方三世诸佛寂灭道场上卢舍那佛</p><p>普礼十方三世诸佛普光法堂上卢舍那佛</p><p>普礼十方三世诸佛忉利天上卢舍那佛</p><p>普礼十方三世诸佛炎摩天上卢舍那佛</p><p>普礼十方三世诸佛兜率陀天上卢舍那佛</p><p>普礼十方三世诸佛他化自在天上卢舍那佛</p><p>普礼十方三世诸佛重会普光法堂上卢舍那佛</p><p>普礼十方三世诸佛祇洹林间善财童子卢舍那佛</p><p>普礼十方三世诸佛七处九会<a href=\"/remen/yuanman.html\" class=\"keylink\" target=\"_blank\">圆满</a>顿教卢舍那佛</p><p>普礼十方三世诸佛<a href=\"/remen/xukong.html\" class=\"keylink\" target=\"_blank\">虚空</a>不动戒藏卢舍那佛</p><p>普礼十方三世诸佛虚空不动定藏卢舍那佛</p><p>普礼十方三世诸佛虚空不动慧藏卢舍那佛</p><p>普礼十方三世诸佛归佛得菩提<a href=\"/remen/shanxin.html\" class=\"keylink\" target=\"_blank\">善心</a>常不退卢舍那佛</p><p>普礼十方三世诸佛归法萨婆若入大总持门卢舍那佛</p><p>普礼十方三世诸佛归僧息诤论入大和合海卢舍那佛</p><p>愿诸众生。三业清净。奉持尊教。和南佛法贤圣僧</p><p>请观世音忏法第四(直录其事观慧别出余文)</p><p>经云。三七日七七日。悉应六斋建首当严饰道场。香泥涂地悬诸幡盖。安佛像南向观世音像。别东向日别杨枝净水。<a href=\"/remen/shaoxiang.html\" class=\"keylink\" target=\"_blank\">烧香</a>散华。<a href=\"/remen/xingzhe.html\" class=\"keylink\" target=\"_blank\">行者</a>十人。已还当西向席地。地若卑湿置低脚床。当脱净衣。左右出入洗浴竟着净服。当日日尽力供养。若不能办。初日不可无施安毕。各执香罏一心一意。向彼西方五体投地。使明了音声者唱云</p><p>一心<a href=\"/remen/dl.html\" class=\"keylink\" target=\"_blank\">顶礼</a>本师释迦牟尼<a href=\"/remen/shizun.html\" class=\"keylink\" target=\"_blank\">世尊</a></p><p>一心顶礼西方无量寿世尊</p><p>一心顶礼七佛世尊</p><p>一心顶礼十方一切诸佛世尊</p><p>一心顶礼消伏毒害陀罗尼破恶<a href=\"/remen/yezhang.html\" class=\"keylink\" target=\"_blank\">业障</a>陀罗尼六字章句陀罗尼</p><p>一心顶礼十方一切尊法</p><p>一心顶礼<a href=\"/remen/gsyps.html\" class=\"keylink\" target=\"_blank\">观世音菩萨</a>摩诃萨</p><p>一心顶礼大势至菩萨摩诃萨</p><p>一心顶礼十方一切诸菩萨摩诃萨</p><p>一心顶礼声闻缘觉贤圣僧</p><p>礼竟烧香散华而作是言。是诸众等各各互跪。严持香华如法供养。供养十方法界三宝。念想竟口发诚言。愿此香华云。遍满十方界。供养一切佛。尊法诸菩萨。无量声闻众。以起光明台。过于无边界。无边佛土中。受用作佛事。普熏诸众生。皆发菩提心。供养讫当向于西方。结跏趺坐系念数息。令心不散。勿数风喘气。为众生故。经十念顷成十念已。次念十方佛及七佛世尊。色身实相妙身犹如虚空。又当慈念念一切众生。作此念时如一上禅。久运念已安详徐觉。一人装香火。各各互跪召请</p><p>一心奉请南无本师释迦文佛(三遍奉请前所礼三宝)</p><p>召请竟云我今已具杨枝净水。唯愿大悲哀怜摄受(三说)</p><p>次三称三宝名观世音名。次合掌说偈。愿救我苦厄去讫。偈后四长行经文。次诵消伏毒害咒。说咒后七行经文(或三遍或七遍)次更称三宝名。诵破恶业障陀罗尼咒。次更称三宝名。诵六字章句咒竟。自以智力披陈忏悔。破梵行人作十恶业。荡除粪秽还得清净。次当发愿忏愿竟。一心作礼。礼上来所请三宝。礼竟如法行道。或三或七旋竟三自归。自归竟令一人登高座。唱诵请观音经。午前初夜施上方法。余时坐禅礼佛依常法。是为一日一夜规矩。至第二乃至第七七日。亦复如是</p><p>金光明忏法第五(直录其事观慧别出余文)</p><p>庄严道场。别安唱经座。列幡华等如上法。安功德天座在佛座左。道场若宽更安大辩座。四天王座在右。诸座各烧香散华。尽力营果菜。又别饤一盘杂果菜。拟散洒诸方。当日日洗浴着新净衣。经云。七日七夜应用六斋。建首初日午时各执香罏。一人唱言</p><p>一切恭敬</p><p>一心顶礼十方常住一切三宝。是诸众等各各互跪。严持香华如法供养。心默供养讫。口说是言。愿此香华云。遍满十方界。如上法。作是说已。当召请</p><p>一心奉请本师释迦牟尼佛</p><p>一心奉请东方阿閦佛</p><p>一心奉请南方宝相佛</p><p>一心奉请西方无量寿佛</p><p>一心奉请北方微妙声佛</p><p>一心奉请宝华琉璃世尊</p><p>一心奉请宝胜佛</p><p>一心奉请无垢炽宝光明王相佛</p><p>一心奉请金炎光明佛</p><p>一心奉请金百光明照藏佛</p><p>一心奉请金山宝盖佛</p><p>一心奉请金华炎光相佛</p><p>一心奉请大炬佛</p><p>一心奉请宝相佛</p><p>一心奉请金光明经中及十方三世一切诸佛</p><p>一心奉请大乘金光明海十二部经</p><p>一心奉请信相菩萨摩诃萨</p><p>一心奉请金光明菩萨摩诃萨</p><p>一心奉请金藏菩萨摩诃萨</p><p>一心奉请常悲菩萨摩诃萨</p><p>一心奉请法上菩萨摩诃萨</p><p>一心奉请金光明经内及十方三世一切菩萨摩诃萨</p><p>一心奉请舍利弗一切声闻缘觉贤圣僧</p><p>一心奉请大梵尊天三十三天护世四王金刚密迹散脂大辩功德诃利帝南鬼子母等五百徒党。一切皆是大菩萨。亦请此处地分鬼神(三遍召请)</p><p>复述心建忏之意。随智力所陈自在说。说竟三称宝华琉璃世尊。金光明经。功德天。三称竟以杂盘食洒诸方。当说波利富娄那。以去至今。我所求皆得吉祥。若竟唱一切恭敬还一一礼。上来所请三宝礼竟。三遍旋。旋竟三自归。自归竟方共坐食。此是午前方法。余时如常。唯专唱诵金光明经也</p><p>方等忏法第六(略出五意观慧出余文)</p><p>劝修第一。经言。我去世后此方等典。在阎浮提。犹如日月照明世间众生遭恩得见四方。言阎浮提者。无明域也。闻方等经深识<a href=\"/remen/yinguo.html\" class=\"keylink\" target=\"_blank\">因果</a>。如见日月鉴览四方。故知深经妙法能示世间相。所谓示是道是非道。非道即世间苦集。道即出世道灭。如是四法。皆由方等照了分明。经又言。是方等经无量势力。能令一切人天修罗<a href=\"/remen/diyu.html\" class=\"keylink\" target=\"_blank\">地狱</a>饿鬼悉至道场。如是章句甚为希有。能灭一切大罪业报者。岂非示世间因果。所以者何。既举五道即是明苦。复云。灭罪业岂非是集。经又言。若能<a href=\"/remen/xiuxing.html\" class=\"keylink\" target=\"_blank\">修行</a>得全分宝。但能读诵得中分宝。华香供养得下分宝。乃至二乘受记<a href=\"/remen/chengfo.html\" class=\"keylink\" target=\"_blank\">成佛</a>。岂非示出世因果。解通<a href=\"/remen/sidi.html\" class=\"keylink\" target=\"_blank\">四谛</a>事理分明。已如上说。行转三障今当说。经云。若犯三自归。乃至六重菩萨二十四戒<a href=\"/remen/shani.html\" class=\"keylink\" target=\"_blank\">沙弥</a>沙弥尼比丘<a href=\"/remen/biqiuni.html\" class=\"keylink\" target=\"_blank\">比丘尼</a>等戒。能至心忏。若不还生无有是处。当知方等能灭一切恶业罪障必无疑也。又云。地狱饿鬼极恶报处。以经威力闻即悟道。改丑陋形。又云。身有白癞一心忏悔。若不除瘥亦无是处。当知此经能转一切重恶报障。金口诚言决无虚也。若行此实法初华聚观世音来。次宝王释迦佛来。乃至第七日诸佛大众皆来。量根<a href=\"/remen/shuofa.html\" class=\"keylink\" target=\"_blank\">说法</a>发菩提心。而不退转者。当知此经能破烦恼障。明文在兹孰当不信。是故行者以寂灭相。行<a href=\"/remen/liuboluomi.html\" class=\"keylink\" target=\"_blank\">六波罗蜜</a>。无所求中吾故求之佛实法。随意<a href=\"/remen/wangsheng.html\" class=\"keylink\" target=\"_blank\">往生</a>妙乐世界及诸佛前。破诸烦恼出无明壳。长与苦别。具足圣道上菩萨位。度脱一切众生。广为三界而作父母者。若非方等慈力莫由。譬如日月欲除闇瞑生长万物。此经亦尔。能灭非道显示正路。是大法王良药无价宝珠丰乐国。若闻此经如囚闻赦。如病得医。如贫得宝。如行到家。欢喜踊跃亦复如是。为法故尚不吝惜身之与命。况复其余。若闻此经当知不从小功德来。谁闻如是法不发菩提心。除彼不肖人痴瞑无智者。故云辩若文殊于一劫中。<a href=\"/remen/jiaohua.html\" class=\"keylink\" target=\"_blank\">教化</a>一切令登补处格其功德不及下分宝者。况上分耶。又一切声闻辟支佛。十信补处如恒河沙。同入深禅思惟。功德不如一分。又四天下宝。奉施如来。不如有人施持经者一食充躯。何唯疑审如是否。七佛即现证实不虚。三世如来。皆由此法得成佛道</p><p>方便第二。行者既闻方等有大势力。令我增寿法中生心。譬如死已还生。亦可为母。岂不<a href=\"/remen/faxin.html\" class=\"keylink\" target=\"_blank\">发心</a>建勇猛意。伤己昏沉<a href=\"/remen/wuliangjie.html\" class=\"keylink\" target=\"_blank\">无量劫</a>来。不修出要惭愧悔责。若犯严刑一心悚栗。如履冰谷。念此毒箭要急当拔。烦恼重病勤加救治。若能至心则事无难者。念是事已归依十二梦王。求乞瑞梦。若不感者徒行无益。倍加恳到餐啜无忘。随见一王即是听许。见是事已办诸供具。既不能碎骨卖身。亦须破悭竭力。若先有道场。更应光净。若其无者当须营立。便利汤火燥浴等处。皆令稳便。办好华香灯油果菜不限广狭。若不能日日初后叵无。自力不能当求外护。委以经纪须新净衣一通。无新浣故。依一明解内外律师发露受二十四戒。受咒预诵使诵十佛十法王子十二梦王名。忆持勿忘。弃舍一切色声香味触等。深生厌恶。知色如热金。声如毒鼓。香如恶风。味如沸蜜。触如虺蛇。皆不可着。着则伤害。又断奠一切世间缘务。<a href=\"/remen/shenghuo.html\" class=\"keylink\" target=\"_blank\">生活</a>人事技能作作。勿使经怀。尽其根源莫令恼乱。又舍贪嗔痴等不善觉观。无余思念求世福乐。唯志无上清净菩提。心心相续入善境界</p><p>方法第三。前诸方便弄引淳熟。渴仰颙颙不惜身命。克日定时道场行法。初入之始月有二日。道伴多少十人已还。香泥泥地散诞圆坛。彩画庄严拟于<a href=\"/remen/jingtu.html\" class=\"keylink\" target=\"_blank\">净土</a>。烧香散华悬五色盖及诸缯幡。请二十四躯像。设百味食。一日三时洗浴着新衣。手执香罏。一心一意散礼一拜。互跪运念念此香云。遍覆十方普雨一切。宝一切味衣服卧具。楼阁殿堂弦出法声。上供诸圣下施众生。承佛神力广作佛事。利益一切皆入佛道。与虚空法界等。作是念已当奉请三宝。使声声运念泪流于脸。如向死地求于大力</p><p>一心奉请南无宝王佛(乃至十佛具出经文)</p><p>一心奉请南无摩诃袒持陀罗尼方等父母</p><p>一心奉请十法王子华聚雷音</p><p>一心奉请舍利弗等一切声闻缘觉</p><p>一心奉请梵释十二梦王(凡三遍召请)</p><p>次叹佛</p><p>世尊智慧如虚空悉睹众生去来相</p><p>十方一切悉见闻我当稽首礼法王</p><p>次一一礼十佛十王子等竟。互跪发露披陈哀泣。雨泪首悔三宝。具实志诚不谀不谄。不致覆藏。随行者智力自在说。次发愿。愿共法界怨亲。改革洗浣熏修清净。次百二十匝旋。诵百二十遍咒。一匝一咒。声不粗不细迟疾允当。旋诵讫当礼十佛十王子。更略披陈发愿。然后却坐思惟。观一实相。观法出余文。思惟竟更起整服。礼佛一拜。更旋百二十匝。诵百二十遍咒。咒旋讫礼三宝。自陈罪咎。还坐思惟。如是作已。周而复始。唯第二日略去召请。余事终竟七日也</p><p>逆顺心第四。夫四重五逆佛海死尸。依小乘经。如断多罗树毕竟不生。无忏悔此。依大乘经。听许洗浣。如咒枯生果。如死者还生。虽有此法要须至心。但理无逆顺事有违从。就恶论者。违于<a href=\"/remen/niepan.html\" class=\"keylink\" target=\"_blank\">涅槃</a>。顺于<a href=\"/remen/shengsi.html\" class=\"keylink\" target=\"_blank\">生死</a>。略为十。一无明醉惑。触境生着。二内心既醉。外为恶友所迷。耽惑非法恶心转炽。三内外缘具。自破己善亦破他善。于诸善事无随喜心。四既不修善唯恶是从。纵恣三业无恶不作。五所造恶事虽复未广。而恶心遍布。欲夺一切乐与一切苦。六恶念相续昼夜不断。心纯念恶。初无暂停。七隐覆瑕疵讳藏罪过。内怀奸诈外现贤善。八邪健保常增上作罪。不畏恶道。九鲁扈羝突无惭愧心。了不羞耻。十拨无因果不信<a href=\"/remen/shane.html\" class=\"keylink\" target=\"_blank\">善恶</a>。断诸善法作一阐提。如是十心无明为本。增加添足极至阐提。顺入生死从闇入闇。织作结业无解脱期。是为生死违顺也。既识无明始终。今欲忏悔修善改恶。须违生死顺于涅槃。运十种心以为对治。一正信因果。为善得善。为恶得恶。虽无现行华报。当来<a href=\"/remen/guobao.html\" class=\"keylink\" target=\"_blank\">果报</a>不失。虽念念灭。而善恶之业终不败亡。信为功德之母。信为入道初门。顺于涅槃。翻破不信阐提心也。二当惭愧。我此罪不预人流。惭愧我此罪不蒙天护。惭愧悔过。是为白法。亦是三乘行出世白法。是为惭愧翻破无惭黑法也。三怖畏<a href=\"/remen/wuchang.html\" class=\"keylink\" target=\"_blank\">无常</a>。命如山水。亦如假借。一息不还随业<a href=\"/remen/liuzhuan.html\" class=\"keylink\" target=\"_blank\">流转</a>。冥冥独往。谁访是非。唯凭福善为险资粮。当竞泡沫食息无暇。是为观于无常。翻破保常不畏恶道。四发露忏悔罪即消灭。如露树根枝叶雕悴。是为发露翻破覆藏。五断相续心毕竟舍恶。果决雄猛犹若刚刀。是为决定翻破相续。六发菩提心普与一切乐。愿救一切苦。横竖周遍。翻破遍恶心也。七修功补过。勤策三业精进不休。是为修功翻破三业无事作恶也。八守护<a href=\"/remen/zhengfa.html\" class=\"keylink\" target=\"_blank\">正法</a>。不令外道恶魔毁坏佛法。誓欲光显是为守护。翻破灭一切善事。九念十方佛无量功德<a href=\"/remen/shentong.html\" class=\"keylink\" target=\"_blank\">神通</a>智慧。愿加护我是为<a href=\"/remen/nianfo.html\" class=\"keylink\" target=\"_blank\">念佛</a>。翻破念恶友心。十者观罪性空罪从心生。心若可得罪不可无。我心自空罪云何有。罪福无主非内非外亦无中间。不常自有但有名字。名字之心名为罪福。名字即空还源返本毕竟清净。是为观罪性空翻破无明颠倒执着。无明灭故诸行灭。诸行灭故生死灭。<a href=\"/remen/shieryinyuan.html\" class=\"keylink\" target=\"_blank\">十二因缘</a>大树坏。亦名出世因果。分明得见四方。此之谓也</p><p>表法第五。行者。既识十心逆顺。以正观心历众事。一一缘中皆表胜法。心心相续观道无间。入不二门。言方等咒者。观实相理。理不可说。而无不说。赴四机缘作四方法。说于实相故名为方。虽作是说说即无说。无说即空。空故不见说与不说。无边无中名之为等。又复逗机有说。说于此咒咒于三障。能咒之法既不可说。所咒之罪亦不可说。无罪故无生死。无咒故无涅槃。毕竟清净故名方等咒也。香泥涂地采画庄严者。地表法性。香表福德。画表智慧。<a href=\"/remen/fuhui.html\" class=\"keylink\" target=\"_blank\">福慧</a>二种庄严法身也。五色盖者。表于<a href=\"/remen/wuyin.html\" class=\"keylink\" target=\"_blank\">五阴</a>。不即佛性不离佛性。起<a href=\"/remen/wuyuan.html\" class=\"keylink\" target=\"_blank\">无缘</a>慈普覆一切也。二十四形像者。表十二<a href=\"/remen/yinyuan1.html\" class=\"keylink\" target=\"_blank\">因缘</a>逆顺观也。凡二十四支。顺观十二觉三佛性。逆观十二觉三佛性。所谓无明爱取是了因佛性。行有是缘因佛性。识名色等是正因佛性。觉二十四支。即二十四佛也。百味食者。表一切法中皆有中道法喜禅悦味也。一日三时洗浴者。即表缘一实修三三昧。遣荡无明尘沙见。思垢腻显净法身也。着新衣者。表寂灭忍覆二边丑陋也。绕百二十匝者。即表十二因缘。凡十种观有百二十支。束而言之但是三道。爱取是烦恼道。行有是业道。识名色等是苦道。循环三道常为观境。故绕百二十匝也。一咒对破一支即破三道。三道破即是三障破。经云。发菩提心。而得不退即证破烦恼障也。若犯诸戒。若不还生无有是处证破业障白癞除瘥。即证破报障也。观诵咒声声不可得。如空谷响<a href=\"/remen/wuwo.html\" class=\"keylink\" target=\"_blank\">无我</a>。观绕旋足。足不可得。如云如影。不来不去。若坐思惟。思惟一念之心。不从意根生。非外尘合生非离生。又非前念生故生。亦非前念灭故生。亦非前念生灭合共生。亦非前念非生非灭生。又非生生亦非不生生。亦非生不生共生。亦非不生不生生。毕竟无一念。不知从何生。但有生名字。名字非内外中间名无名。故观心既尔从心所生。一切诸法亦复如是。观一切法悉与修多罗合。如是观时何者是我。我作何事何者是罪。何者是福。以观力故豁然开悟。空慧明彻如水性冷。饮者乃知。唯独明了。余人不见。所得智慧<a href=\"/remen/chanding.html\" class=\"keylink\" target=\"_blank\">禅定</a>功德。皆不可说。如此悟时自识遮障。不俟分别。若未阶此位。止获事功德者。应当护口。勿向人言。若陈说者。得障道罪。青盲[(虺-兀+元)-虫+虎]瞎白癞顽痴。又复行者本誓。七日中途懈退亦得障道罪。何以故。欺本心欺诸佛欺一切众生。深须慎之。其间诸相不能自了。当向方等师面决也</p><p>训知事人第七</p><p>吾少婴勤苦备历艰关。游学荆扬雍豫。唯着一纳三十余年。冬夏不释体。上至天子。下至士民。虽有所施受而不私。一果一楼。入众已后尚不希念。况故侵之。所以然者。众宝尊重。若能增益名<a href=\"/remen/ganlu.html\" class=\"keylink\" target=\"_blank\">甘露</a>苑。若有减损。即蒺[卄/梨]园。自饱自伤。因倒因起。可以意得。何俟多言。夫人发心随有所作。为读诵听学讲说经行忏悔供养舍力。未有首尾慎莫中止。中止者违本心。若再有所作。至前止处留难。即起修业不成。今生现障后弥障道。此行人大忌。应须竭力善始令终。业既坦然报亦圆满。此亦可意得。昔有一寺师徒数百。昼夜禅讲时不虚弃。有净人窃听说法。闻已用心每扬簸洮汰。系念存习。谓以净心扬簸不善。以禅净水洮汰不净。随有所作念念用心。一时执爨观火烧薪。念念就尽无常迁逝。复速于是。蹲踞灶前。寂然入定火灭汤冷。维那惧废众粥。以白上座。上座云此是胜事。众宜忍之。慎勿惊触。听其自起。数日方觉往上座所。具陈所证。叙法转深。上座止曰。尔向所言皆我境界。而今所说非我所知勿复言也。因而顾问。颇知<a href=\"/remen/suming.html\" class=\"keylink\" target=\"_blank\">宿命</a>不。答云薄知。又问。何罪为贱何福易悟。答云。此贱身者。前世之时。乃是今日徒众老者之师。亦是少者之祖师。徒众所学皆昔所训。尔时多有私客。恒制约不敢侵众。忽有急客辄取少菜忘不陪备。由此谴责。今为众奴前习未久。薄修易悟宿命罪福。其事如是。一众闻此悲不能胜。鉴镜若斯岂可不慎。同学照禅师。于南岳众中。苦行禅定最为第一。辄用众一撮盐作斋饮。所侵无几不以为事。后行方等忽见相起。计三年增长至数十斛。急令陪备。仍卖衣资买盐偿众。此事非久亦非传闻。宜以为规。莫令后悔。吾虽寡<a href=\"/remen/dexing.html\" class=\"keylink\" target=\"_blank\">德行</a>远近颇相追寻。而隔剡岭难为徒步。老病出入多以众驴迎送。此是吾客私计功酬直。令彼此无咎。吾是众主驴亦我得。既舍入众非复我有。我不合用。非我何言。举此一条。余事皆尔</p><p>陈宣帝敕留不许入天台第八</p><p>京师<a href=\"/remen/sanzang.html\" class=\"keylink\" target=\"_blank\">三藏</a>虽弘皆一途偏显。兼之者寡。朕闻瓦官济济。深用慰怀。宜停训物。岂遑独善。一二曹义达口。具得朕意也。四月一日臣景历</p><p>太建九年宣帝敕施物第九</p><p>智顗禅师。佛法雄杰时匠所宗。训兼道俗国之望也。宜割始丰县。调以充众费。蠲两户民。用供薪水。主者施行。二月六日臣景历</p><p>太建十年宣帝敕给寺名第十</p><p>具左仆射徐陵启。智顗禅师。创立天台宴坐名岳。宜号修禅寺也。五月一日臣景历</p><p>至德三年陈少主敕迎第十一(凡五敕)</p><p>春寒犹厉道体何如。宴坐经行无乃为弊。都下<a href=\"/remen/fashi.html\" class=\"keylink\" target=\"_blank\">法事</a>恒兴希相助弘阐。今遣宣传左右赵君卿。迎接迟能即出也。正月十一日。臣征神笔。一二君卿口具。便望相见在促</p><p>少主第二敕。得使人赵君卿启。并省来答表。志存林野兼有疾病。愿停山寺不欲出都。不具一二。岩[堅-臣+(虍-七+(一/谷))]高深乃幽人之节。佛法示现未必如此。且京师甚有医药。在疾弥是所宜。故遣前主书朱宙迎接。想便相随出都。唯迟法流不滞。会言在近。二月八日臣征神笔。朱宙口述一二</p><p>少主第三敕。前虽遣两使殊未委悉。意存三宝故有相迎。今复遣龙宫寺道升。并令面陈一二也。二月二十八日臣征</p><p>少主敕。东阳州刺史永阳王。闻王在州迎顗禅师大弘法事。甚会朕心。今迎出都。王宜敦谕申朕意也。正月十日臣征</p><p>路次迎陵。敕书迎候。近得永阳王启。知禅师遂能屈德随朕使出都。甚有欣迟当稍次近。路涉险道殊足为劳。今遣敕左右黄吉宝迎候。但未知欲安止何寺。想示使人仍令前还。即勒所由料理房舍也。迟近会言此未委悉。三月二十四日臣征</p><p>至开阳门舍人陈建宗等宣少主口敕第</p><p>十二(凡十二敕)</p><p>禅师舟渚日久固劳<a href=\"/remen/daode.html\" class=\"keylink\" target=\"_blank\">道德</a>。今遣主书陈建宗赍舆往。必希上至敬寺。三月二十六日</p><p>在至敬宣口敕。仰延略成劳。动但禅静必依空闲今。葺灵曜寺。权充宴坐。敕主书罗阐相送。四月</p><p>在灵曜寺宣口敕。护国之力莫过数演。仰屈于太极殿。开大智度论题。还寺就讲。今遣舍人施文庆往。论相开法施也</p><p>在灵曜寺。主书罗阐宣口敕。送真金像一躯(光跌五十)释论一部。阚宝缕[片*令]案一面。山羊[髟/口/?]尘尾一柄(并匣)虎面香罏一面(并合)东田口二</p><p>罗阐又宣口敕。不许让口。且留山中使役勿劳输送。罗阐宣口敕送。扶月供夏服一通。细蕉五端。绢布各十匹。绵十斤。黄屑二斗。扶月白米五石。钱三千文。果菜付随。由扶月送学士三人<a href=\"/remen/dizi.html\" class=\"keylink\" target=\"_blank\">弟子</a>三十人。人各给夏服。扶月供依旧式</p><p>罗阐宣口敕。不许让扶月供扶月薄。少无所致让。受已舍施弥会功德之心</p><p>罗阐宣口敕。不许让嚫衣物。法施无尽。财物有竭。所送不多忘怀纳受。九月二十四日</p><p>罗阐宣口敕。施槟榔二千子。节子一百枚。[卄/邪]席一领。罗阐宣口敕。请讲。国家一年旧有仁王两集。仰屈于太极殿开讲。法式处分一听指撝。今遣主书罗阐取意</p><p>口敕。于光宅寺讲仁王经。今欲于寺舍身。僧得大施。敬屈讲仁王经。日自欲听闻。今遣后合舍人李善庆。往达知一二</p><p>口敕。治光宅寺。光宅是梁武龙潜之地不整处多。今敕善量随由就功一二。罗阐取来意</p></div>"
},{
    "title": "国清百录 第二卷",
    "author": "灌顶大师",
    "html": "<div class=\"B1_text\"><p>国清百录 第二卷</p><p>随<a href=\"/remen/shamen.html\" class=\"keylink\" target=\"_blank\">沙门</a>灌顶纂</p><p>少主后沈手令书第十三</p><p>妙觉和南。今遣内师许大梵往。稽首乞传香火。愿赐菩萨名。庶藉熏修<a href=\"/remen/puti.html\" class=\"keylink\" target=\"_blank\">菩提</a>眷属。谨和南答令名海慧菩萨</p><p>沈后扶月供。熏陆沉檀各十斤。黄屑一斗。细纸五百张。烛十挺。赤松涧米五石。钱一千文</p><p>右件月月供光宅寺。三月十二日</p><p>少主皇太子请戒疏第十四</p><p>渊和南。仰惟化道无方。随机济物。卫护国土。汲引<a href=\"/remen/tianren.html\" class=\"keylink\" target=\"_blank\">天人</a>。昭触。光辉托迹朋友。<a href=\"/remen/biqiu.html\" class=\"keylink\" target=\"_blank\">比丘</a>入梦符契之像久彰。和尚来仪高座之德斯炳。是以翘心七净渴仰四依。庶三自之归可弘。<a href=\"/remen/wujie.html\" class=\"keylink\" target=\"_blank\">五戒</a>之法永固。窃寻内外两教。大小二乘。重道尊师。由来尚矣。伏希俯从所请。世世结缘遂其本愿。日日增长。今月十五日于崇正殿。设千僧<a href=\"/remen/fahui.html\" class=\"keylink\" target=\"_blank\">法会</a>。奉请为<a href=\"/remen/pusajie.html\" class=\"keylink\" target=\"_blank\">菩萨戒</a>师。谨遣主书刘[王*(虍-七+(一/八/八/目))]。略申诚欵。殊未宣悉。<a href=\"/remen/dizi.html\" class=\"keylink\" target=\"_blank\">弟子</a>渊和南。正月十三日</p><p>皇太子扶月供。熏陆香一合。檀香三十斤。中藤纸一垛。乳酥一斗。钱二千文</p><p>右牒月月供光宅寺</p><p>陈永阳王手自书第十五(凡三书)</p><p>秋气凄冷。愿安乐行耳弟子寡末。未能治道。愿欲延屈方凭开导。今遣左右陈文强往。悉其一二。弟子陈伯智和南。八月十日</p><p>王第二书。弟子少奉正真。长而弥笃。州中事隙时得用心。但至止以来实有钦眷。前书要师出镇讲说。未辱还告。良以郁陶伫听之情不忘瞬息。重遣今信必望翻然。学徒多少并希携带。故前有白寻勒人般所迟来仪。会言在促。弟子陈伯智和南</p><p>王第三书。使人山返仰具高怀。域诚不果更深为恨。本知山水得性为物忘怀。复须安忍。今遣迎接伫望光临。弟子陈伯智和南。高丽昆布人参等送去。是物陋返仄</p><p>永阳王解讲疏第十六</p><p>菩萨戒弟子陈静智稽首和南。十方<a href=\"/remen/changzhu.html\" class=\"keylink\" target=\"_blank\">常住</a><a href=\"/remen/sanbao.html\" class=\"keylink\" target=\"_blank\">三宝</a>幽显冥空现前凡圣。伏惟法王法力。悯<a href=\"/remen/sanjie.html\" class=\"keylink\" target=\"_blank\">三界</a>之颛愚无漏。无为开一乘之奥典。深宗绝称仰莲华以立名。实智难思借宝珠而喻理。殷勤弘接。始则大事<a href=\"/remen/yinyuan1.html\" class=\"keylink\" target=\"_blank\">因缘</a>指掌言提。终令小乘解悟。接须弥掷世界。未是为难。开秘密导苍生。斯为勿易。天台顗阇黎。游浪法门贯通禅苑。有为之结已离。无生之忍现前。仰屈来仪阐扬极教。高轩层殿广辟齐宫。圣众云集仙群雾委。俱奉传灯之曜。共把悬河之流。法侣忻庆神祇踊跃。弟子飘荡业风沉沦。爱水虽餐法喜弗祛。蒙蔽之心徒仰禅悦。终怀散动之虑。但日轮驰鹜曦和之辔不留。月镜回轩嫦娥之影难驻。适启金函。便收宝轴法轮辍轸。鹫岭之说何期。清梵停音。渔山之唱方息。有离有会。叹息奚言。爱法敬法潺湲无已。谨于今月十三日。解讲<a href=\"/remen/gongde.html\" class=\"keylink\" target=\"_blank\">功德</a>仰设法会。并度人<a href=\"/remen/chujia.html\" class=\"keylink\" target=\"_blank\">出家</a>。又观音菩萨法身大士。拯危拔难利益人天。奉造灵仪即日镕铸。用斯福善。上资清庙圣灵。又奉为即日至尊。愿御膳胜常安。德宫太后菩萨寝兴纳豫。皇太子起居万福。诸王诸主咸保嘉庆。末及弟子自身并息。谌等内外眷属。一切因缘。<a href=\"/remen/shouming.html\" class=\"keylink\" target=\"_blank\">寿命</a>长远身心快乐。唯愿显扬三宝。通达五乘。戒与秋月俱明。禅与春池共洁。生生世世与阇黎及讲众黑白。见闻觉知恒结善友。恒将济度还同智积。奉智胜如来便似药王觐雷音种觉。或见生安乐世界。或处兜率天宫。俱荡三乘行。俱向一乘道。恒沙菩萨为等侣。恒沙国土为佛事。得法<a href=\"/remen/zizai.html\" class=\"keylink\" target=\"_blank\">自在</a>。得心自在。同修七觉分。同趣三菩提。<a href=\"/remen/xukong.html\" class=\"keylink\" target=\"_blank\">虚空</a>有边此愿无尽。仰希幽显证明。法界怨亲同入愿海。<a href=\"/remen/huixiang.html\" class=\"keylink\" target=\"_blank\">回向</a>萨云若。为无所得故</p><p>永阳王手书属真观惠裴二法师第十七</p><p>(裴是东王萧释门师观出梁湘浙江永阳王尝师事之)</p><p>静惠和南。更雪寒重。愿礼忏不乃仰疲。弟子眩恍无理。真观法师愿得入山摄虑禅寂。今以彼书仰呈裴公。又正束装待小晴适便当就路。但观公非唯义解。又诵法华。既朗慧灯方澄定水。仰惟阇黎。德侔安远道迈光猷。遐迩倾心振锡云聚。绍像法于将坠。以救昏蒙。显慧日之余光。用拯浇俗。兼孔山阴舍良田以供耕垦。姚宝女舍净财以给[卄/(爻*且)]菜。禅堂行就修缉。粮廪不虑阙。无诸善因缘。亦各<a href=\"/remen/suixi.html\" class=\"keylink\" target=\"_blank\">随喜</a>弟子。劣薄竭诚<a href=\"/remen/gongyang.html\" class=\"keylink\" target=\"_blank\">供养</a>。愿勿以资待继意徒众为忧。凭兹福业庶遣烦劳。藉此熏修冀荷冥祐。弟子陈静惠和南</p><p>王送经像入天台。金铜坐像一躯。<a href=\"/fojing/niepanjing/\" class=\"keylink\" target=\"_blank\">涅槃经</a>一部。烛一百挺。大幡二十张。绢一百匹。净人白石。净人阿甘</p><p>右牒</p><p>陈义同公沈君理请疏第十八</p><p>菩萨戒弟子吴兴沈君理和南。窃闻大乘者。大士之所乘也。高广普运直至道场。复作四依周旋<a href=\"/remen/liudao.html\" class=\"keylink\" target=\"_blank\">六道</a>。仰惟德厚深会经文。于五誓之初请开法华题。一夏内仍就剖释。道俗咸瞻延伫嘉唱。慈悲利益不违本誓耳。谨和南</p><p>陈左仆射徐陵书第十九(陵书最多门人竞持去追寻止得三纸并愿书)</p><p>陵和南。昨预沈仪同法席。餐奉<a href=\"/remen/ganlu.html\" class=\"keylink\" target=\"_blank\">甘露</a><a href=\"/remen/wuwei.html\" class=\"keylink\" target=\"_blank\">无畏</a>之吼。众咸归伏。然<a href=\"/remen/zhengfa.html\" class=\"keylink\" target=\"_blank\">正法</a>炬。朗诸未悟。自庆余年得逢妙说。寻事咨展。此不申心。谨和南</p><p>陵和南。注仰之心难可敷具拔。公至蒙三月二十日旨。用慰积岁倾心麦冷体中何如。愿一日康胜。山中春夏无余障恼耳。迟复存旨。弟子二三年来。溘然老至眼耳聋闇心气昏塞。故非复在人。兼去岁第六儿夭丧。<a href=\"/remen/tongku.html\" class=\"keylink\" target=\"_blank\">痛苦</a>成疾由未除愈。适今月中又有哀故。频岁如此穷虑转深。自念余生无复能几。无由礼接系仰何言。敬重璪公今还白书不次。弟子徐陵和南</p><p>陵和南。<a href=\"/remen/fangsheng.html\" class=\"keylink\" target=\"_blank\">放生</a>星闻。公家极相随喜事。是拔公口具谨不多咨。唯迟拔公廷出。数百里水全其命根。如此功德算数无尽。随喜无量。此不委咨。弟子徐陵和南</p><p>陈徐陵五愿上智者禅师。陵和南。弟子思出樊笼无由羽化。既善根微弱。冀愿力<a href=\"/remen/zhuangyan.html\" class=\"keylink\" target=\"_blank\">庄严</a>。一愿<a href=\"/remen/linzhong.html\" class=\"keylink\" target=\"_blank\">临终</a><a href=\"/remen/zhengnian.html\" class=\"keylink\" target=\"_blank\">正念</a>成就。二愿不更<a href=\"/remen/diyu.html\" class=\"keylink\" target=\"_blank\">地狱</a>三途。三愿即还人中。不高不下处托生。四愿童真出家<a href=\"/remen/rufa.html\" class=\"keylink\" target=\"_blank\">如法</a>奉戒。五愿不堕流俗之僧。凭此誓心以策西暮。今书丹欵仰乞证明。陵和南</p><p>陈吏部<a href=\"/ctwh/jing/13j/shangshu.html\" class=\"keylink\" target=\"_blank\">尚书</a>毛喜书第二十(凡五书)</p><p>累年仰系不易可言。承今夏在石像行道。欣羡无极。又闻欲于天台营道场。当在夏竟耳。学徒远近归依者理应转多。安心林野法喜自娱。禅讲不辍耳。四十二字门令附。虽留多时读竟不解。无因咨访为恨转积。南岳亦时有信照禅师在岳岭。徒众不异大师在时。善公于山讲释论。彼亦悒悒迟望。还纲维大法。不者归钟岭摄山。亦是栖心之处。何必适远方诣道场希勿忘。京师边地之人。岂知回向倾心无时不积。未因接颜色东望欷懑。敬德信人今返白书不具。弟子毛喜和南</p><p>弟子诸弟及儿等。悉蒙平安。第二任鄱阳郡。第三为豫章王司马。第四大廷卿。第五入合任度支郎。大儿由在东宫为中书舍人。仰蒙垂顾。以大善知识大同学。辄复远咨</p><p>喜次书。秋色尚热道体何如。禅礼无乃损德。弟子老病相仍汤药无效。兼不得自闲。转有困尔。仰承移往佛陇。永恐不复接颜色。悲慨俱深。仰惟本以旷济为业。独守空岩。更恐违菩萨普被之旨。近与徐丹阳诸善知识共详量。等是一山。钟岭天台亦何分别。必希善加三思。不滞于彼我。京师弥可言师一二因。拔师口具其间。愿敬<a href=\"/remen/daode.html\" class=\"keylink\" target=\"_blank\">道德</a>。弟子毛喜和南</p><p>喜次书。适奉南岳信。山众平安。弟子有答具述甲乙。后信来当有音外也。今奉寄笺香二片。熏陆香二斤。槟榔三百子。不能得多示表心勿责也。弟子毛喜和南</p><p>喜又书。庆讲。今者仰餐敷说。训往绰然。道俗嗟味。<a href=\"/remen/banruo.html\" class=\"keylink\" target=\"_blank\">般若</a>照明。岂是拙辞所能称述。弟子毛喜和南</p><p>天台山修禅寺智顗禅师放生碑文第二</p><p>十一</p><p>陈通直散骑常侍国子祭酒东海徐孝克撰夫太易无体。品类所以咸享。太一无名。至人于是设教。仰观俯法远取旁求。兼三以才。吹万维物。建官台铉则五岳作镇。辨方伯牧。故四渎分流。辟伊阙览八纮。凿龙门陂九泽。播厥习险因之以利民。相生卜洛树之。以君长坎之。时用大矣哉。我皇帝。作圣凝神乘图御箓。无为无欲道契汾阳。垂拱垂衣德隆至治。辰象贞明管灰合序。方外无虞海内有截。被风雅于华戎。盛雍熙于曩代。巍巍乎难得而称者也。至如光启法式荣敷道树。化彰十善。弘济四生。天台修禅寺智顗禅师。蔬练自居苦节行矣。奉扬皇风总持像季。禅师。俗姓陈氏。颖川人也。乃有妫之后焉。四友惊座逖听多美六奇。列爵世载。其贤祖诠早世。父起祖梁使持节散骑常侍益阳县开国侯。禅师童真出家。聪敏易悟。寓居荆峡。游化幽并。自北徂南。兼行禅智。禹穴胜探台山是卜。白鸡路出青髓岩开。攀桂结字萧然憩止。林交五柳既馥栴檀之氛。塔现三层终县水精之色。云崖天乐不鼓自鸣。石室金容无形留影。秀岭嵚崟浪波浩瀚。洪涛蜃气冒远苞空。巨壑乔松干云翳日。翔集飞走丛育珍怪。地中藏玉观曲杖而易辨。渊内沈珠见圆流而可别。<a href=\"/remen/shentong.html\" class=\"keylink\" target=\"_blank\">神通</a>开士如意桑门。振锡咒泉腾空舞钵。受丹仙容泛急水而时来。避官真人乘回风而回至。厥土宏丽灵谶斯在。禅师<a href=\"/remen/fuhui.html\" class=\"keylink\" target=\"_blank\">福慧</a>镃基声光利益。宣猛将军临海内史计尚儿子勋之胄。世显方术卖药登仙。闻于昔汉。剖符作守。即此明时。请转法轮讲金光明经一部。前云骑将军临海内史陈思展。及其犹子陈要卿等即土人也。戎章衣绣优秩家邦。奉屈禅师次讲<a href=\"/fojing/miaofalianhuajing/\" class=\"keylink\" target=\"_blank\">法华经</a>典。白牙团扇初开<a href=\"/remen/lvzang.html\" class=\"keylink\" target=\"_blank\">律藏</a>之门。玉柄尘尾旁阐经王之偈。系珠始训亲友醉除。梦鼓将鸣梵魔疑遣。因乃双明诫劝广辩殃福。尚儿仍奖谕[竺-二+(一/尸/邑)]主严续祖羊公贺等群贤。凡百君子信誓斯立。丹诚恪勤白业谐辩。嗟如棠之往。累叹钓濮之来缘。各舍[竺-二+(一/尸/邑)]业及鱼梁等合六十三所。二缘树下悬唱善哉。五旬座上遥闻弹指。巨海无际一时清谧。<a href=\"/remen/zhongsheng.html\" class=\"keylink\" target=\"_blank\">众生</a>无边同荷安快。掌擎世界未粤难思。手把虚空非名希有。桂阳王殿下皇枝之贵。思懋间平情崇孔释。吐悬河之旨击节证明。示半月之形深心随喜。五侯三杰曾不间然。黄发青衿咸同踊跃。藏诸篆素青编落简。树以贞碑芳声靡绝。假令山止海运。惠施之美犹传。龟吉筮凶镌勒之功。无毁孝克才惭十倍。学堕三余春搜秋狝。久捐染截。书绅画地曾何图写。虽复张池。并黑宁拟妙辞。岘石徒刊非能堕泪仰熏心之上善。羡山水之清音。寸志片言乃为铭曰</p><p>设位观像剖极开浑荡荡为大</p><p>苍苍以尊膏川泪渎地脉河源</p><p>导疏咨禹盖取维轩嗟乎坎德</p><p>至矣坤元淳风乐土君临御寓</p><p>明明孝治穆穆圣主道冠当今</p><p>功高前古庆协嘉瑞美均击拊</p><p>仁沾动植泽及遐宇释种高族</p><p>身资瓢蓛匪慕分圭归心染服</p><p>辞彼缘虑言施幽谷志托松筠</p><p>形随槁木七觉善诱五禅清肃</p><p>无远弗届无思不服将军邦宰</p><p>肩印销罪淑女良夫民业珍贿</p><p>靡宏十明宁追百倍不见所欲</p><p>忘怀无待各舍货泉同<a href=\"/remen/chengfo.html\" class=\"keylink\" target=\"_blank\">成佛</a>海</p><p>决漭冥蒙瞻眺唯空屏师送雨</p><p><a href=\"/ctwh/zi/djjd/liezi.html\" class=\"keylink\" target=\"_blank\">列子</a>扬风鲲鳞以北极外之东</p><p>远水衔日曾波驾蓬地上之比</p><p>山下之蒙泾清渭浊朝宗会同</p><p>天台维节林泉搔屑顶列三辰</p><p>峰危九折瀑布高泻神状姝洁</p><p>响若奔雷皎如素雪隆冬不凝</p><p>炎旱无竭石桥杳邈晨晖映彻</p><p>仰止青霄俯临丹穴鸟路云通</p><p>人途径绝渤澥难边含情溯沿</p><p>嗷嗷岌岌万万千千鼓鳃掉尾</p><p>相望自然壁网无挂任钩不牵</p><p>歌舼静拽响俎停膻行满业大</p><p>弘生为最断树诚规翳樊斯诫</p><p>噌参灵鹤敬康神蔡随感明珠</p><p>于期轩盖嘉会信征潜腾是赖</p><p>逝矣虞渊波澜易迁高岸深谷</p><p>蓬海桑田石余几拂芥尽何年</p><p>大地将陨须弥洞然风倾金际</p><p>火及初禅猗欤水性报转常圆</p><p>隋高祖文皇帝敕书第二十二</p><p>皇帝敬问光宅寺智顗禅师。朕于<a href=\"/\" class=\"keylink\" target=\"_blank\">佛教</a>敬信情重。往者周武之时毁坏<a href=\"/remen/fofa.html\" class=\"keylink\" target=\"_blank\">佛法</a>。<a href=\"/remen/faxin.html\" class=\"keylink\" target=\"_blank\">发心</a>立愿必许护持。及受命于天。仍即兴复仰凭神力法轮重转。十方众生俱获利益。比以有陈虐乱残暴。东南百姓劳役不胜其苦。故命将出师为民除害。吴越之地今得廓清。道俗乂安深称朕意。朕尊崇正法救济苍生。欲令<a href=\"/remen/futian.html\" class=\"keylink\" target=\"_blank\">福田</a>永存津梁无极。师既已离世网修己化人。必希奖进僧伍固守禁戒。使见者钦服闻即生善。方副大道之心。是为出家之业。若身从道服心染俗尘。非直含生之类无所归依。仰恐妙法之门更来谤讟。宜相劝励以同朕心。春日渐暄道体如宜也。开皇十年正月十六日。内史令安平公臣李德林。宣内史侍郎武安子臣李元操。奉内史舍人裴矩行</p><p>秦孝王书第二十三(凡二书)</p><p>冬暮寒切道体何如。法务勤辛有以劳悆。安州方等寺奉为皇帝修立。屈法师向彼行道。甚不可言。已令所司发遣供给。愿以熏修为怀不惮利涉也。道深敬德遣白不具。弟子杨俊和南。十二月十七日</p><p>次书倾仰每深甚热。禅师道体何如。修习不乃劳心也。未由有展企结。良深愿珍德遣白不具。弟子杨俊和南。五月十九日。奉施沉香等如别。至愿检领</p><p>沉香十斤。笺香十斤。熏陆少许</p><p>右牒薄伸供养</p><p>晋王初迎书第二十四</p><p>金风御节玉露调时。道体休和安乐行不法师抗志名山栖心。慧定法门静悦戒行。熏修籍甚。徽猷久承音德。钦风已积味道。为劳冀托舟航。用披云雾。故遣使人往彼延屈。希能轻举以沃虚襟。伫望来仪不乖眷意也。弟子杨广和南</p><p>王治禅众寺书第二十五</p><p>深具谦挹之旨。但高人游处触地是安。然法宇僧坊须尽严正。经云四事供养。一不可亏。已勒有司修葺。愿忘怀受施也。弟子杨广和南</p><p>王受菩萨戒疏第二十六</p><p>使持节上柱国太尉杨州总管诸军事杨州刺史晋王弟子杨广稽首。奉请十方三世诸佛本师释迦如来。当降此土补处<a href=\"/remen/mile.html\" class=\"keylink\" target=\"_blank\">弥勒</a>。一切尊经无量法宝。初心以上金刚以降诸尊大权摩诃萨埵。辟支缘觉独脱明悟二十七贤圣。他心道眼乃至三有最顶。十八梵王六欲天子帝释天主四天大王。天仙龙神飞腾隐显。任持世界作大利益。守塔卫法防身护命。护净戒无量善神。咸愿一念之顷。承佛神力俱会道场。证明弟子誓愿。摄受弟子功德。窃以识暗萌兴即如来性。无明俯坠本有未彰。理数斯归。物极则反。欲显当果必积于因。是调御世雄备历<a href=\"/remen/shengsi.html\" class=\"keylink\" target=\"_blank\">生死</a>。草木为筹不可胜计。恒沙集起固难思议。深染尘劳方能厌离。法王启运本化菩萨。譬如日出先照高山。随逗根宜权为方便。如彼众流咸宗大海。弟子基承积善生在皇家。庭训早趋贻教夙渐。福理攸钟妙机须悟。耻崎岖于小迳。希优游于大乘。笑止息于化城。誓舟航于<a href=\"/remen/bian.html\" class=\"keylink\" target=\"_blank\">彼岸</a>。但开士万行戒善为先。菩萨十受专持最上。喻造宫室必因基址。徒架虚空终不成立。弗揆庸懜。抑又闻之孔老释门。咸资镕铸不有轨仪。吾将安仰诚。复释迦能仁本为和尚。文殊师利冥作阇黎。而必藉人师显传。圣授自近之远。感而遂通。萨陀波仑罄髓于无竭善财童子忘身于法界。经有明文敢为臆说。深信佛语聿遵明导。天台智顗禅师佛法龙象。童真出家戒珠圆净。年将耳顺定水渊澄。因静发慧安无碍辩。先物后己谦挹盛风。名称普闻众所知识。弟子所以虔诚遥注。命楫远延每畏缘差值诸留难。亦既至止心路豁然。及披云雾即销<a href=\"/remen/fannao.html\" class=\"keylink\" target=\"_blank\">烦恼</a>。谨以今开皇十一年十一月二十三日。总管金城设千僧蔬饭。敬屈禅师授菩萨戒。戒名为孝亦名制止。方便智度归亲奉极。以此胜福奉资至尊皇后。作大庄严同如来慈普。诸佛爱等视四生犹如一子。弟子即日种罗睺业。生生世世还生佛家。如日月灯明之八王子。如大通智胜十六<a href=\"/remen/shani.html\" class=\"keylink\" target=\"_blank\">沙弥</a>。眷属因缘法成等侣。俱出有流到无为地。平均<a href=\"/remen/liudu.html\" class=\"keylink\" target=\"_blank\">六度</a>恬和四等。众生无尽度脱不穷。结僧那于始心。终大悲以赴难。博远如法界。究竟若虚空。具足成就皆满愿海。杨广和南</p><p>王嚫戒师衣物等。圣种纳<a href=\"/remen/jiasha.html\" class=\"keylink\" target=\"_blank\">袈裟</a>一缘。黄纹舍勒一腰。绵三十屯。郁泥南布袈裟一缘。黄丝布袜一具。绢四十匹。郁泥丝布偏袒一领。黄紬卧褥一领。布三十禅。郁泥丝布坐褥一具。乌纱蚊帱一张。纸二百张。郁泥丝布裙一腰。紫綖靴一量。钱五十贯。郁泥云龙绫被一缘。龙须席一领。蜡烛十挺。郁泥罗头帽一领。须弥毡一领。铜砚一面。高丽青坐布一具。乌皮履一量。墨二挺。黄丝布背裆一领。南榴枕一枚。和香一合。铁锡杖一柄(见在)象牙管一管。尘尾一柄。乌油铁钵一口(并袋)斑竹笔二管。铜七筋一具。犀角如意一柄(并匣)白檀曲几一枚。铜重盌三口。鍮石香罏奁一具。山水绳床一张。铜搔劳一口。铜香火七筋一具。白檀支颊一枚。铜澡灌一口。楠榴夹膝一枚。桃竹蝇拂一柄。铁翦刀一口。蒱移文木案并褥。犀装爪刀一口。铁剃刀一口。黄丝布隐囊一枚。紫檀巾箱一具。铁镊子一具。白瓦唾壶一口(并笼巾)柹心笔格一枚。铜烛擎一具。鍮石装柹<a href=\"/fojing/xinjing/yuanwen.html\" class=\"keylink\" target=\"_blank\">心经</a>格一具。犀装书刀一口。白团扇一柄。师严教尊(右四字爪)喜舍供养(右四字龙)习恼余气(右四字悬针)缘觉侵断(右四字垂露)咸登常乐(右四字飞白)岂如菩萨(右四字倒薤)能施所受(右四字鱼)声闻是证(右四字科斗)<a href=\"/remen/jiedinghui.html\" class=\"keylink\" target=\"_blank\">戒定慧</a>满(右四字篆)苦集灭道(右四字大篆)谷皮屏风一具(爪篆龙鱼科斗飞白垂露倒薤等书)净人<a href=\"/remen/shanxin.html\" class=\"keylink\" target=\"_blank\">善心</a>年十一</p><p>右牒开皇十一年十一月二十三日(王禀戒名。总持菩萨。书疏。即用法讳弟子。总持和南)</p><p>王谢书第二十七</p><p>柳顾言还奉旨。垂示六种舍施及留受用。弟子一日恭嚫。犹以陋薄不称宿心。来旨既以转施。功德弥为增上。悲敬福田深是平等。固非蔽识所能周见。事事仰依其所留者。既以不多愿恒留受。用故遣报咨。谨和南</p><p>王参书第二十八</p><p>弟子总持和南。履长戒辰在俗咸庆伏。惟吐纳禅慧。与时休和。弟子禀受以来。粗堪静摄。谨遣参承。谨和南</p><p>王请留书第二十九</p><p>弟子总持和南。爰逮来诲须往荆楚。辞致首尾仰具高怀。但只禀净戒事成甫尔。宿昔凝滞匪遑咨决。阇梨和尚经称胜田。种子虽投嘉苗未植。方用心形永伸供养。庶凭善诱日洒尘劳。凡厥共缘依止有地。斯亦舟航兼运利益弘多。如来化导何必止还<a href=\"/remen/tianzhu.html\" class=\"keylink\" target=\"_blank\">天竺</a>。菩萨应变本无定方。深愿坦然以虚受物。迟延展礼面当咨逊。谨和南</p><p>开府柳顾言。宣口教云。智者为当长去更有还期。弟子意不欲相去辽远。脱能旋回不敢留停。镇下近山随乐住。止又欲奉留待。二月十八日同度延陵镇。仍共至栖霞履行。于彼送别</p><p>王重留书第三十</p><p>弟子总持和南。逮旨须取明。二日垂别修复未周。便深倾欷。弟子前昨昼夜熟更。惟忖智者。至止以来未经一夏。兼荆潭路远安居。将促江波浩荡。行程难期。既去此处。又不至前所半途。结夏投止亦难。又按经律。一夏供养安居僧。福田无量。况乎师道及大众力。凡夫浅薄本资胜缘。菩萨大慈须受应供。暮春行谢首夏向臻。九旬忽违四事虚弃。修心与理于情匪安。今欲仰留度夏发遣。冀不半途飘露脱疑。邑下喧湫须依林壑安居。摄山亦当为便。若法岁将满。预勒蒋州装船。南出石头西浮弥易。既乘爽节因得顺风。去留之宜事理咸会。此间彼处仰听择一。意不可尽辞岂多宣。谨和南。三月一日</p><p>王许行书第三十一</p><p>弟子总持和南。复逮今旨欲遂前心。功德因缘岂敢违忤。谨遵宿愿。即命所司发遣发日。离晨仰听详择。庶解夏非远。秋水乘流。赐答求期。必当无爽。用兹<a href=\"/remen/huanxi.html\" class=\"keylink\" target=\"_blank\">欢喜</a>。以蠲悲欷。谨和南</p><p>蒋州僧论毁寺书第三十二</p><p>奉诚寺慧文。龙光寺法令。光宅寺智胜等。稽首和南。伏见使人赍符坏诸空寺。若如即目所睹全之与破。及有僧无僧。毁除不少。伏惟大王菩萨。植信嵩明兴建三尊。慈仁化物岂不弘护佛法。留心塔寺。但此处僧徒。忽见毁废咸怀忧恐。大王虽照同朝日。而圣德高远众情倾仰。无因简彻。伏惟智者禅师。道俗归止有所言劝。悉善为先。文等不揆庸微。驰来奉告。必愿运大慈悲。垂为申达。异未坏之寺。庶得安全。敢藉护持。辄此祈仰。谨和南。开皇十二年二月八日</p><p>述蒋州僧书第三十三</p><p>今获蒋州奉诚寺慧文律师书。敬呈如别。仰惟匡持三宝行菩萨慈。近年寇贼交横。寺塔烧烬。仰乘大力建立将危。遂使佛法安全道俗蒙赖。收拾经像处处<a href=\"/remen/liutong.html\" class=\"keylink\" target=\"_blank\">流通</a>。诵德盈衢衔恩满路。昔居戎在陈尚得存心。况息武兴文。方应光显。至如慧文所述。[打-丁+秀]剔伽蓝必由所官人多生僻解。致令外僧惶惑忧惧不宁。贫道常念无堪谬当知识。若论爱惜形命。岂敢言忤公门。特是佛<a href=\"/remen/faxiang.html\" class=\"keylink\" target=\"_blank\">法相</a>关。亦由香火事大意之所为。唯忧冥道。宁忘即日之身。必存未来之议。若不述愚心则虚当四事。复乖三稔香火。是何人乎。是何人乎。在所官司唯悕事办。岂虑<a href=\"/remen/yinguo.html\" class=\"keylink\" target=\"_blank\">因果</a>将来<a href=\"/remen/shane.html\" class=\"keylink\" target=\"_blank\">善恶</a>耶。当愿圣德尊严。履万安之路。福禄隆重高而不危。修菩萨行栋梁佛法。墙堑三宝泽覃四海。风芳万代。若谓寺多洲少国或不听。方便善权仰由安立。若须营造治茸城隍。江南竹木之乡。采伐弥易。仰希弘绍。提拔将沈。故寺若存新福更长。冀蒙矜允幽显沾恩。<a href=\"/remen/fashi.html\" class=\"keylink\" target=\"_blank\">法事</a>仰干追深愧踖。沙门某敬白。三月十一日</p><p>王答蒋州事第三十四</p><p>弟子总持和南。爰逮高旨腾蒋州僧所及。窃以僧居望刹。食惟分卫。所立精舍本依聚落。近年奉诏专征。吊民伐罪。江东混一。海内又宁。塔安其堵市不易业。斯亦智者备所明见。而亡殷顽民不惭怀土。有苗恃险敢恣螳螂。横使寺塔焚烧。如比屋流散钟梵辍响。鸡犬不闻。废寺同于火宅。持钵略成空返。僧众无依。实可伤叹。彼地福尽方成丘墟。所余堂塔本不坏毁。其有现僧亦许房住。唯虚廊檐宇会当倒压。所以移来还充寺馆。其外椽版权借筑城。若空寺步廊。有完全者亦贷为府廨须一二年间民力展息。即于上江结筏以新酬故。本勒所司具条孔目。无虑零漏。恐远僧未能曲见。顿用仰诬。必愿言提冥诸其掌。猥延满轧恋侧良深。谨和南</p><p>述匡山寺书第三十五</p><p>江州匡山东林寺者。东晋雁门慧远法师之所创也。远是弥天释道安之高足。安是大和尚佛图澄之弟子。<a href=\"/remen/sande.html\" class=\"keylink\" target=\"_blank\">三德</a>相承如日月星。真佛法梁栋皆不可思议人也。而远内闲半满外善三玄。德布遐方声高霄汉。初诣山足依止一林。共耶舍禅师头陀其下。若说若默修西方观。末于林右建立伽蓝。因以为名。东林之寺。远自创般若佛影二台。谢灵运穿凿流池三所。梁孝元构造重阁。庄严寺宇即日宛然。峰顶寺者是斋慧景禅师。感山人延请因栖其峰。次梁慧归在后登蹑。方建伽蓝。峰有水泉忽然枯涸。归<a href=\"/remen/shaoxiang.html\" class=\"keylink\" target=\"_blank\">烧香</a>咒愿清流盈满。天降甘露于泥洹日。是以先德名踪。垂芳不断。松霞清旷。触处萧条。公私往还莫不归向。自大化江左。贫道因至彼山。憩泊东林。时游峰顶以岁为日。羡玩忘劳。然山下伽蓝偏近驿道。行人归去颇成混杂。今奉请为两寺檀越。庶藉影响众得安心。礼诵虔诚用酬洪泽。并乞勒彼所由。永禁公私停泊。沙门某敬白</p><p>王答匡山书第三十六</p><p>弟子总持和南。垂诲述江州浔阳庐山东林寺峰顶寺。须令弟子并为檀越主。山岭盘秀下属江湖。香罏层峰上亏云日。仙人之所戾止。隐伦于焉不归。况乎慧远法师胜依结构。谢客梁元穿池重阁。景师息心神应峰顶。智者憩历踵武前贤。师严道尊实深随喜。所恨寡薄无益将来。庶藉熏修方证常乐。兼陈二寺偏近驿道。行人往来颇成混杂。须勒彼州令去公私。使命不得停止。即付所司。依事颁下。谨和南。三月一日</p><p>王与匡山三寺书第三十七</p><p>极暄法师道体何如。众内咸宜也。雁门远法师四依菩萨。翻飞朔野栖息南山。自斯以后名德相继。智者见令为寺檀越。顾修寡薄非敢克当。奖导既引良深随喜。敬德指此承问。杨广和南。三月二十一日</p><p>与禅阁寺书春序将谢道体何如。僧众清善匡山佛寺兴自慧远法师。法师师于弥天道安。安师于佛图澄。妙德相承莫之为最。江东龙藏悉本雁门。雁门上人创迹庐阜。自梁及晋止有东林。陈晚浇漓别生禅阁。僧徒好异岂称至和。智者爰居还须合一。想均愿海更无异味。行人将送过指此相闻。杨广和南。三月二十一日</p><p>与峰顶寺书。暮春暄和寺众清胜。禅悦法喜致足恬怀。炉峰香气烟霞共远。智者经托胜地。为在总内令为檀越。诚深随喜。更追厚愧善当敬勖。杨广和南。三月二十一日</p><p>王谢法门书第三十八</p><p>弟子总持和南。奉旨今日斋竟。即事登舟睽阻方遥。弥以倾欷垂示法相。虽文旨渊赜源本难寻。而教门方便开悟易益。恭承善诱永以<a href=\"/remen/shouchi.html\" class=\"keylink\" target=\"_blank\">受持</a>。庶藉津梁得无退转。自服膺至道每沾弘护。将事遵途复降良药。沐浴慈被伏用凄荷。谨和南</p><p>王遣使往匡山参书第三十九</p><p>弟子总持和南。亲信传中诜还。逮去月朔告。用慰延结热犹炽愿道体休和。仰承经过摄山钟岫。寺塔安善徒众和肃。仍留二十僧权停开善。进至匡岳结夏安居。东林禅阁还为一寺。峰顶精舍复皆随喜。敬缘劝发获此熏修。用耨身田方流法雨。金光明福喜荷弥深。弟子去月十四日。始度朱方风土异宜。流金在节摄卫多不调适。每有劣然二十九日来。石头稍已平复。自江浦违心驰情彭[彖/虫]以日为岁。无时暂忘。愿未解夏前。预整装束法岁若满。即事西浮。彼间酬愿务令在促。非但弟子蔽识希护。周爰深恐。禅慧学徒咸思钻仰。宣尼在陈致叹自卫。便归屈道纡情事非为己。今遣主薄王灌指往只承。并贡别牒用忘存省。敢略繁辞。谨和南。七月一日</p><p>法衣六件。盐一百斛。米一百斛</p><p>右件其盐米悉出江州正仓王灌赍合鱼开送</p><p>王重遣匡山参书第四十</p><p>弟子总持和南。东林山寺使至。逮八月八日诲。用慰驰结仰承。已往衡山。至当稍久。法缘若竟愿即沿流。冀在岁阴必期展觐。弟子渡江还。去月初移新住。多有造次。未善安立。来旨勖以法事。实用惭悚。始于所居外援。建立慧日道场。安置照禅师以下。江陵论法师亦已远至于内援。建立法云道场。安置潭州觉禅师已下。即建深善辄以咨知。仰承相次为营。功德深荷扶助。难用远陈。而发此至江州遂下请僧料。云何能得相资。前施盐米。其米回入东林。盐以上路盈长之外。乃可别营功德。今山僧返路行用仰酬寻。别遣使迎延。愿预整归计。江山辽夐岂尽诚曲。谨和南。十月十日</p><p>王遣使潭州迎书第四十一</p><p>弟子总持和南。岁聿云暮寒气殊重。禅悦经<a href=\"/remen/xingyuan.html\" class=\"keylink\" target=\"_blank\">行愿</a>常安乐。弟子顷来每多劳疾。但睽觐稍久唯用倾结。仰度所营功德已当究竟。今遣左亲信伏达奉迎。愿便事沿流延迟咨具。谨和南。十一月十五日</p><p>王遣使荆州迎书第四十二</p><p>弟子总持和南。暄和道体胜悆。仰揆衡岳法事久当<a href=\"/remen/yuanman.html\" class=\"keylink\" target=\"_blank\">圆满</a>。江陵功德复应成就。随喜之至难用胜言。弟子今入朝觐。行次陕州。驰仰之诚与时而积。故遣使人迎候。希便进道。来月下旬唯迟只接。路首匆促岂复委宣。谨和南。二月二十二日</p><p>王入朝遣使参书第四十三(凡六书)</p><p>弟子总持和南。仰违移岁驰诚载劳。兼事入朝弥增延属。武关虽阻荆近于吴。是以暂停陕州。遣使承接行人返命。具奉覼缕。非唯年尊疾动。又以结夏安居理事。相推固须停止。弟子还镇非久。便愿沿流仰会江都。庶应旦夕将圣德果。亦复差机。因缘多端请不劳虑。谨和南。九月十日</p><p>弟子总持和南。僧使智邃来奉五月二日诲。用慰驰结。仰承衡岳功德圆满。便致荆巫履涉亏和。深以倾悚。弟子于江都入朝。至陕关眩瞀停岐阳。腹内又不调适。去月末还京辇。如欲相承犹自羸薾。末即只觐。望云延愿珍纳。行人今返辞岂宣具。谨和南</p><p>弟子总持和南。奉旨于荆州当阳县境玉泉山陲。为建造伽蓝招提行道。图写地形具以赐示。伏以布金遍地。买园建立。奉置三尊。永流万代。唱诵所不能赞。算数所不能量。孰意轻微顿蒙创造。循复来旨爽然失厝。既事出神心。理生望表。无容违拒。苟作形迹即具闻奏。嘉号乃覃名符天冠。道场声满恒沙世界。<a href=\"/remen/fubao.html\" class=\"keylink\" target=\"_blank\">福报</a>仰归逊辞难涉。谨和南</p><p>弟子总持和南。垂旨令撰衡岳禅师碑文。郭有道之无愧辞。高德逾此。陆士衡之披文想质。弟子多惭。既蒙奖成不无克励。邯郸绝妙深恐难工。还镇病瘳庶或勉强。循览行状用难思议。佛澄道安宁复过是。和南</p><p>弟子总持和南。垂赐万春树皮袈裟一缘。述是梁武帝时。外国唯献四领。今余一。而是建初乌琼法师所披。谨寻菩萨戒称。所著袈裟皆染使坏色。况复自然嘉树。妙彩天成。相应之言。无劳外假。万春表长生之称。二翼合善譬之辞。永服周旋恒充布萨常事。半月岂唯元日。着如来衣。深荷慈奖。谨和南</p><p>弟子总持和南。率施别牒。五彩旛锦。香罏檀等十种。示表微诚。薄申是贶鲜陋追悚。谨和南</p><p>五色四十九尺旛二张。五色斑罗经巾二枚。绢五十匹。锦香罏檀十张。熏陆香二斤。剃刀十口。鵄纳袈裟一领。油铁钵十口。雄黄七斤。青须弥毡五领</p><p>右牒</p><p>文皇帝敕给荆州玉泉寺额书第四十四</p><p>皇帝敬问。修禅寺智顗禅师。省书具至。意孟秋余热道体何如。熏修禅悦有以怡慰。所须寺名额今依来请。智邃师还指宣往意。开皇十三年七月二十三日。兼内史令蜀王臣秀宣。内史侍郎武安子臣李元惨。奉内史舍人长坦男臣郑子良行</p><p>王在京遣书第四十五(凡二书)</p><p>弟子总持和南。仰违已久驰系实深。献岁非遥倾迟虔礼。暮春届节当遣奉候。谨和南。九月二十四日</p><p>王在京。重遣弟子总持和南。适逮近旨用尉驰情。春暄愿道体康胜。玉泉创立道场严整。禅众归集静慧日新。随喜之深难以辞谕。弟子始服三石散竟。调息劳心秋仲归蕃。请夏讫沿下在于拜觐。差当匪奢其间珍德。今遣统军鲁子誉。往只承。谨和南</p><p>王从驾东岳于路遣书第四十六(凡二书)</p><p>弟子总持和南。仲秋转冷仰惟道体康悆。弟子即日粗可行。未由虔礼但增延结。愿珍德。谨遣修承。谨和南</p><p>于路次书总持和南。寒气渐严仰惟康豫。动寂怡神兴居安悦。弟子陪奉銮驾旅次。长奉远凭胜力。行往安隐。瞻言只觐庶或匪遥。愿珍重此不宣具。谨和南。十月十九日</p><p>王还镇遣迎书第四十七</p><p>弟子总持和南。献岁春明仰惟道体胜豫禅悦法喜。众咸集业功归有在。悉由明导。敬忆江都暂欲西上。先到衡岳用赛师恩。次往渚宫以报生处。虔承此旨卫送。大江阳子临流具申来请。即蒙开许还至观涛。年来岁往寒暑屡变。恭闻功德圆满远难赞述。弟子多幸生在佛家。过庭所闻匪直诗礼。转轮斯奉实惟日暮。今者陪扈銮[車*犬]。发自京师言停洛阳。又止历下。柴望之礼本自虞书。巡会之声盛于姬典。至尊宪章。先古允叶。人神相风。指南奉朝东岱。以今月十一日吉辰宗事云毕。于时天地载廓。日月增华。休气神光烛近被远。灵芝竞吐山谷。连木并秀宫坛。喑聋蒙躄之徒。无毉而自愈。扶老携幼之侣。不谋而同到。臣子殚见事非虚饰。一物得所万里斯应。师资至重敢不稍闻。第率从便蕃即辞行所。夹钟将末。必届杨州。今遣奉迎便愿沿下。余春未尽必希拜觐。其间珍德续复只承。谨和南正月二十日</p><p>王谢天冠并请义书第四十八</p><p>总持和南。前揆菩萨天冠率尔式之样。深嫌不工。即用呈简。爰逮今制思出神衿。图比目连。妙逾郢匠。开士五明此居其一。金刚种智兹焉标万。是智因地化物不可思议。接引随方奚能尽达。冠尊于身。端严称首跪承顶戴。览镜徘徊有饰陋容。增华改观。弟子多幸谬禀师资。<a href=\"/remen/wuliangjie.html\" class=\"keylink\" target=\"_blank\">无量劫</a>来悉凭开悟。色心无作触仰胜缘。度脱舟航何虑不果。但戒为基址。信实行先。保解毗尼。昔年虔受。身虽疎漏心护明珠。而定品禅枝屏散归静。猥以凡薄荷国镇蕃。为子为臣难亏难怠。岂藉四缘能入<a href=\"/remen/sanmei.html\" class=\"keylink\" target=\"_blank\">三昧</a>。此非臆断实荷诚说。经称非禅不智非智不禅。定解相资能证无漏。又电光断结。其例甚多。慧<a href=\"/remen/jietuo.html\" class=\"keylink\" target=\"_blank\">解脱</a>人厥朋不少。即日欲服膺智断。率先名教。永泛法流兼同治国。未知底滞可开化不。师严道尊可降意不。宿世根浅可发萌不。菩萨应机可逗时不。若未堪敷化且暂息缘。如可津梁便开秘藏。书云。民生在三事之如一。况覃释典而不从师。今之慊言备沥素欵。成就事重。请弃饰辞。谨和南。六月二十一日</p><p>让请义书第四十九</p><p>答爰逮累翰殷勤至法。匹夫<a href=\"/remen/xingshan.html\" class=\"keylink\" target=\"_blank\">行善</a>止度一身。仁王弘道含生荷赖。盖登地菩萨应生大家。所以发心兴隆大道。曷可量也。孰可比哉。贫道山僧本怀夙至。于天台旧居。言念无舍。庶因世境安乐。更得寄趾幽林。仰为行道。非唯城邑。近岁谬承人泛。拟迹师资。顾此疎蔽。似非时许。况圣泽日隆复垂今命。省诸庸鄙弥匪克堪。贫道禀承师教。禅慧颇持耳去眼流如华上水。采听经论其功既浅。赖荷禅门凭定修习。比于专学数论区分。理乃弗违业乖至熟。自非如来明达种智。高圆擅材殊能谁肯双揖。况乎去圣滋远晓悟甚微。徒欲承恩惧乖深寄。有招幽谴兼亏圣德。特愿更回神虑。别俟胜贤。妙果芳因使无断绝。经称一句染神历劫不朽。大<a href=\"/remen/zhihui.html\" class=\"keylink\" target=\"_blank\">智慧</a>海信为能入。固知深解大乘。佛法久住功德易满。智慧最高守质抱愚。仰希听览徒申庸俚。终不自宣。沙门某白</p><p>王重请义书第五十</p><p>弟子总持和南。仰逮还旨犹乘谦尊。循复久之恍如自失。切以学贵承师。事推物论历求法缘。厝心有在。若习毗昙则滞有情着。若修三论。又入空过甚成实。虽复兼举。犹带小乘。释论地持但通一经之旨。如使次第遍修。僧家尚难尽备。况居俗而欲兼善。当今数论法师无过此地。但恨不因禅发。多起诤心。达者无违。求那明偈。仰惟厚习善根非一生得。初乃由学俄逢圣境。南岳禅师亲所记莂<a href=\"/remen/shuofa.html\" class=\"keylink\" target=\"_blank\">说法</a>第一无以仰过。照禅师来具述此事。于时心喜已域寸诚。智者昔入陈朝。彼国明式瓦官大集。众论锋起。荣公强口。先被折角。两琼继轨才获交绥。忍师赞叹唯唱希有。弟子仰延之始便事胜集。屈登无畏释难如流。亲所听闻众咸瞻仰。适承前往荆楚讲法华经。旧学名僧莫不归服。故知非禅不智。验乎金口。比闻名僧所说。智者融会尽有阶差。譬若群流归乎大海。此之包举始得佛意。弟子即日而不依请。譬彼弥勒今当问谁。唯愿未得令得。未度令度。乐说无穷法施无尽。复使顾言。稽首虔拜。谨和南。六月二十五日</p></div>"
},{
    "title": "国清百录 第三卷",
    "author": "灌顶大师",
    "html": "<div class=\"B1_text\"><p>国清百录 第三卷</p><p>隋<a href=\"/remen/shamen.html\" class=\"keylink\" target=\"_blank\">沙门</a>灌顶纂</p><p>王谢义疏书第五十一</p><p><a href=\"/remen/dizi.html\" class=\"keylink\" target=\"_blank\">弟子</a>总持和南。逮旨送初卷义疏。跪承法宝。粗览纲宗。悉檀内外耳未曾闻。故知龙树代佛不可思议。今所著述肉眼未睹明闇。谨复研寻迟此觐接。谨和南</p><p>王论荆州诸寺书第五十二</p><p>弟子总持和南。荆州玉泉十住两寺。近既赐令检校。今须书及江陵总管。当勒所由终听僧使。奢促弟子仰蒙净戒。宿世<a href=\"/remen/yinyuan1.html\" class=\"keylink\" target=\"_blank\">因缘</a>稍希义理。智波罗蜜爰降开许。始制义疏。方凭启沃向入慧门。昔年仰请栖霞时往。观行政为密迩。朝发暮到应可咨决。不异邑居。行道本贵安心。宁劳过远。天台之路幸愿辍情。屈己为人菩萨有赐。于专契弗敢违。前都不知净人。<a href=\"/remen/shanxin.html\" class=\"keylink\" target=\"_blank\">善心</a>已堕僧数。济度无隔唯用<a href=\"/remen/suixi.html\" class=\"keylink\" target=\"_blank\">随喜</a>。谨和南。七月二十七日</p><p>重述还天台书第五十三</p><p>前所咨天台山事。本听后期爰逮报示。不然夙志栖霞。乃言咫尺非关本誓之心。天台既是寄终之地。所以恒思果遂。每嘱弟子。恐命不待期。一旦<a href=\"/remen/wuchang.html\" class=\"keylink\" target=\"_blank\">无常</a>身充禽鸟。焚烧余骨送往天台。愿得次生还栖山谷。修业成办乃可利人。但仰赴义门多惭刍浅。<a href=\"/remen/faxin.html\" class=\"keylink\" target=\"_blank\">发心</a>既重辄课庸微。去听慈恩庶无匆促。政言天台营理本拟十方。安立僧徒非专为己。昔年修葺愿创伽蓝。形可<a href=\"/remen/suiyuan.html\" class=\"keylink\" target=\"_blank\">随缘</a>香灯难绝。故欲遣修葺冀凭方便。同途校具。净人得蒙胜举。并祈一旨事并前咨。方乞寺名屈作檀越。惧多烦沓未敢同时。处处结缘<a href=\"/remen/gongde.html\" class=\"keylink\" target=\"_blank\">功德</a>弥大。玉泉十住许垂恩为。唯待教旨即遣僧使。冀藉光威三寺遥荷。伽蓝未整功德已圆。仰闹频烦言何能谢。沙门某白。三月二十日</p><p>王答书第五十四</p><p>总持和南。复垂诲旨益具仁慈。开士虚怀随感。必应本誓愿力。何患不果。政言服道日浅未堪违远。深凭护念开示悟入。玉泉十住天台本居。仰由胜功能得建立。方须影响永至金刚。江陵书及会稽教下。并勒所司以时发遣。谨和南。七月二十九日</p><p>王与上柱国蕲郡公荆州总管达奚儒书</p><p>第五十五</p><p>智者禅师德尊望重。近年纡道爰授净戒。今修治彼州十住寺。造立西徂玉泉寺。并见请为檀越。复闻公等多结胜缘。大乘运通良深随喜。师今遣僧使志果法才二人。还就玉泉寺法璨道慧法师。十住寺道臻法师。经理想加心影响。奖成妙业。公私覃福幽显同赖。<a href=\"/remen/fashi.html\" class=\"keylink\" target=\"_blank\">法事</a>远白不复暄凉也。杨广呈。八月二日</p><p>答度人<a href=\"/remen/chujia.html\" class=\"keylink\" target=\"_blank\">出家</a>书第五十六</p><p>切以今月嘉辰。菩萨应世奉为至尊皇后。报恩功德镕写灵像。度人出家。现在因缘福业无量。使五<a href=\"/remen/shani.html\" class=\"keylink\" target=\"_blank\">沙弥</a>为弟子。辄当恭旨。作说戒师。年岁既小别须和尚。必选名德为作依止。并赐法衣。即于众前<a href=\"/remen/huanxi.html\" class=\"keylink\" target=\"_blank\">欢喜</a>顶戴。沙门某敬白。七月十九日</p><p>答放徒流书第五十七</p><p>开府学士柳顾言。宣教金光明行法究竟。如十五月清净<a href=\"/remen/yuanman.html\" class=\"keylink\" target=\"_blank\">圆满</a>。恩放徒流矜免鞭罚。上开府潘惠达。仪同张四娘等。凡四十五人。赐令斟酌。谨即依事询详切。以一人出世多人利益。淳善御俗仰属轮王。案此经云。若犯王法系缚枷锁。诸苦恼等悉令<a href=\"/remen/jietuo.html\" class=\"keylink\" target=\"_blank\">解脱</a>。又灌顶经云。王当放赦屈厄之人。徒锁解脱。王得其福。天下太平雨泽以时。人民安乐。教旨符应经文。岂非宿植德本慈善根力。谬以多幸忝此大缘。率励僧徒清斋洗浣。龙王注雨甘泽并周。爰开狱门杻械解脱。徒流原宥莫不蹈舞。殿庭称恩感戴加复。送以胜幡仍悬宝塔。登高散华<a href=\"/remen/shaoxiang.html\" class=\"keylink\" target=\"_blank\">烧香</a>朗烛。并留供设<a href=\"/remen/shuofa.html\" class=\"keylink\" target=\"_blank\">说法</a>开示。咸令向善。其僧法运等。虽着法衣不能修心。身犯国宪取秽道流。思乃上来战深下耻。白大众留七日。晨夜训赉暂依摈黜。使惭诫奖耳。沙门某敬白。十月十六日</p><p>答施物书第五十八</p><p>开府柳顾言。宣教以法岁圆满。爰降劳问。并施金色新制香罏奁一具。法衣一通。绵绢百段。烛三十挺。纸二千张。上厨果食等。<a href=\"/remen/shana.html\" class=\"keylink\" target=\"_blank\">刹那</a>不住节序相催。老至易<a href=\"/remen/beiguan.html\" class=\"keylink\" target=\"_blank\">悲观</a>心难谛。幸凭弘建<a href=\"/remen/zhengfa.html\" class=\"keylink\" target=\"_blank\">正法</a>。省无戒慧。实惧难销。香罏起峰莲华夺艳。忍辱离尘安行履蹑。经称受用无作恒住。烛俟夜燎。纸拟净名。当机要施法事忘谢。果食缣绮道场同沾。归福有在辞略言外。沙门某敬白。七月十五日</p><p>王迎入城碍雨移日书第五十九</p><p>总持和南方要仰延。雨乃暂阻。明间若晴别当遣信。谨和南。七月二十六日</p><p>王迎入城书第六十</p><p>总持和南。霜寒道体康胜。弟子还来甫尔。未暇迎延。驰诚已深。今遣候接异近只觐。谨和南。九月十六日</p><p>王遣使入天台参书第六十一</p><p>总持和南。麦序气清道体和适。<a href=\"/remen/fuhui.html\" class=\"keylink\" target=\"_blank\">福慧</a><a href=\"/remen/zhuangyan.html\" class=\"keylink\" target=\"_blank\">庄严</a>与时高胜。弟子至来未久。粗复可行。近频降两书。爰垂示功德。玄义删削。文句入初。其旧维新从粗至妙。会须披接方豁烟云。春律已谢夏坐方结。敢违经教涉暑出迎。白露宵团秋风叶下。必预舟楫迎觐江阳。然仰劳著述已涉数载。<a href=\"/remen/banruo.html\" class=\"keylink\" target=\"_blank\">般若</a>多障近愿成功。日就月将庶方启沃。率贡别牒示表虔诚。在敬无文仰揆弘亮。其间珍德续事音语。谨和南</p><p>纳<a href=\"/remen/jiasha.html\" class=\"keylink\" target=\"_blank\">袈裟</a>十领。龙须席二领。须弥毡二领。猫牛酥三瓶。熏陆香一合</p><p>王遣使入天台迎书第六十二</p><p>总持和南。霜气已紧蚊热久祛。方恐洞冱预取调适。今遣奉迎只礼非奢。谨和南。九月二十二日</p><p>王参病书第六十三</p><p>总持和南。仰承出天台。已次到 石城寺。感患未歇。菩萨示疾。在疾亦愈。但于翘诚交用悚灼。今遣毉李膺往处治。小得康损愿徐进路迟礼觐无远。谨和南</p><p>发愿<a href=\"/remen/shuwen.html\" class=\"keylink\" target=\"_blank\">疏文</a>第六十四</p><p>吴县维卫<a href=\"/remen/jiaye.html\" class=\"keylink\" target=\"_blank\">迦叶</a>二像。愿更聚合修复鄮县。阿育王塔寺颓毁。愿更修治。剡县十丈<a href=\"/remen/mile.html\" class=\"keylink\" target=\"_blank\">弥勒</a>石像。金色剥坏愿更庄严。右三处功德乞修。沙门某敬白</p><p>稽首和南三世诸佛。伏惟。法身无像。随机显现<a href=\"/remen/jingtu.html\" class=\"keylink\" target=\"_blank\">净土</a>。不毁人众见烧沪渎。浮来灵塔地涌剡山。天乐通梦陆咸三处。尊仪表代三世慈善根力。利益斯土。但年深岁曩。圣迹凌迟。诸佛影像若沦。<a href=\"/remen/zhongsheng.html\" class=\"keylink\" target=\"_blank\">众生</a>善根无寄。某宿世有幸。忝预法门。<a href=\"/remen/dexing.html\" class=\"keylink\" target=\"_blank\">德行</a>轻微功业无取。谬为道俗所知。顾影羞躬无以自处。上惭<a href=\"/remen/sanbao.html\" class=\"keylink\" target=\"_blank\">三宝</a>无兴显之能。下愧群生。少提拔之力。刻骨刻肌将何所补。幸值明时栋梁佛日。愿赖皇风又承众力。将劝有缘修治三处。先为兴显三世<a href=\"/remen/fofa.html\" class=\"keylink\" target=\"_blank\">佛法</a>。次为拥护大隋国土。下为法界一切众生。若塔像庄严则绍隆不绝。用报佛恩。若处处光新国界。自然殊特妙好。则报至尊水土之泽。若见闻者发<a href=\"/remen/putixin.html\" class=\"keylink\" target=\"_blank\">菩提心</a>。则利益一切种出世业。但久域此心缘障未果。此际赴期西。出气疾增动。毒器坏瓶固非保惜。先以身命奉给三宝。谨听威神。若形命停留能生物善。不污佛法者。伏听。使乞早除差<a href=\"/remen/xingyuan.html\" class=\"keylink\" target=\"_blank\">行愿</a>速圆。若命虽未尽。方多魔障损物善根。污乱佛法者。岂须停世。愿早灰灭。灭后以诸誓愿付嘱后人。使经纪修立。乞三宝加建速得圆满。前于佛陇金光明道场。已发此愿。今重于石尊再述愚诚。伏愿。圣凡重垂摄受谨疏。开皇十七年十一月二十一日</p><p>遗书与晋王第六十五</p><p>贫道初遇胜缘。发心之始。上期无生法忍。下求六根清净。三业殷勤。一生望获。不谓宿罪殃深致诸留难。内无实德外召虚誉。学徒强集檀越自来。既不能绝域远避。而复依违顺彼自招恼乱。道退为亏应得不得。忧悔何补。上负三宝下愧本心。此一恨也。然圣法既差自审非分。欲以先师禅慧授与学人。故留滞陈都八年。弘法诸来学者。或易悟而早亡。或随分而自益。无兼他之才。空延<a href=\"/remen/jiaohua.html\" class=\"keylink\" target=\"_blank\">教化</a>。略成断种。自行前缺利物次虚。再负先师百金之寄。此二恨也。而年既西夕恒惜妙道。思值明时愿逢外护。初蒙四事既励朽年。师与学徒四十。余僧三百许。日于江都行道。亦复开怀待来问者。傥逢易悟用答王恩。而不见一人求禅求慧。与物<a href=\"/remen/wuyuan.html\" class=\"keylink\" target=\"_blank\">无缘</a>顿至于此。谬当信施化导无功。此三恨也。又作是念。此处无缘。余方或有先因。荆潭之愿愿报地恩。大王弘慈霈然垂许。于湘潭功德粗展微心。虽结缘者众孰堪委业。初谓缘者不来。今则往求不得。推想既谬此四恨也。于荆州法集。听众一千余僧。学禅三百。州司惶虑谓乖国式。岂可聚众用恼官人。故朝同云合暮如雨散。设有善萠不获增长。此乃世调无堪。不能谐和得所。五恨也。既再游江都。圣心重法令着净名疏。不揆闇识辄述偏怀。玄义始竟麾盖入谒。复许东归而吴会之僧。咸欣听学。山间虚乏不可聚众。束心待出访求法门。暮年衰弱许当开化。今出期既断法缘亦绝此六恨也。在山两夏专治玄义。进解经文至佛道品。为三十一卷。将身不慎遂动热渴。一百余日竞疾治改。际此夏末虑有追呼。束装待期。去月十七日使人至山。止留一宿遽比萤光。早希进路行过剡岭。次至石城气疾兼笃。不能复前。此之义疏。口授出本一遍自治。皆未搜简。经论僻谬尚多。不堪流布。既为王造宁羞其拙。嘱弟子抄写后本仰简。前所送玄义及入文者。请付弟子焚之。天挺睿智愿一遍开读。览其大意余无可观。贫道灰坏虽谢。愿留心佛法。询访胜德。使义门无废。深穷<a href=\"/\" class=\"keylink\" target=\"_blank\">佛教</a>。治道益明。遍行遍学是菩萨行。如来灭度法付国王。贫道何人慧门凭委。欣然就尽没有余荣。但著述延岁。文义不同。怅然自惭。生来所以周章者。皆为佛法为国土为众生。今得法门仰寄三为具足六根释矣。命尽之后。若有神力。誓当影护王之土境。使愿法流衍以答王恩。以副本志。菩萨誓愿诚而不欺。香火义深安知仰谢。愿观泡幻知有为法。一切无常会而不离。终不可得。唯当勤戒施惠以拒四山。早求出要。岂须伤法烦劳圣怀。莲华香罏犀角如意。是王所施。今以仰别。愿德香遐远。长保如意也。南岳大师灭度之后。未有碑颂。前蒙教许自制。愿不忘此旨。南岳师于潭州立大明寺。弥天道安于荆州立上明寺。前蒙教影护愿光饰先德。为作檀越主。贫道在世六十年。未尝作有为功德。年暮力弱多阙用心。又香火施重。近于荆州仰为造玉泉寺。修治十住寺。并蒙教嘱。彼总管蕲郡公达奚儒。僧赍教书至夏口。而蕲公亡。书未及付。慈恩已足。愿为玉泉作檀越主。今天台顶寺茅庵稍整。山下一处非常之好。又更仰为立一伽蓝。始剪木位基命弟子营立。不见寺成冥目为恨。天台未有公额。愿乞一名移荆州玉泉寺。贯十僧住天台寺。乞废寺田为天台基业。寺图并石像。发愿疏悉留仰简。泰平圣世皇风整肃。菩萨净土不可思议。切见诸州迭送租米。车脚皆三五倍。于公敛不多私费。为重典章。处分别有深规。贫道不闲忽言国式。辄谓无米之州。运送宜尔。有米之州当地轮送。则无此私费。管窥未见。理若于式有妨请不须论。于事有益愿为咨奏。使苍生庆赖然国是王国。民是王民。加修慈心抚育黎庶。犬马识养人岂忘恩乎。昔闻齐高氏。见负炭兵形容憔悴。愍其辛苦放令出家。唯一人乐去。齐主叹曰。人皆有妻子之爱。谁肯孤房独宿。瞪视四壁。自傧山林。以此观之。出家难得。今天下旷大赋敛宽平。出家者少。老僧零落日就减。前贯帐时。或随缘听学。或山林<a href=\"/remen/xiudao.html\" class=\"keylink\" target=\"_blank\">修道</a>不及帐名。虽复用心常怀忧惧。此例不多悉有行业。愿许其首贯则是度人。出家增益僧众炽然。佛法得无量功德。昔三方鼎立。用武惜人。今太平一轨修文修福。正是其宜。又末法众僧多行不称服。尚不挟人意。况扶经律。王秉国法兼匡佛教。有罪者治之。无罪者敬之。起平等不可思议心。则功德无量。此等之事本欲面咨。未逢机会奄成遗嘱。亦是为佛法为国土为众生。若能留心功德仰赛。临命口授言尽力穷。期迫恋多知复。分说大善知识。<a href=\"/remen/puti.html\" class=\"keylink\" target=\"_blank\">菩提</a>为期。沙门某开皇十七年十一月</p><p>王答遗旨文第六十六</p><p><a href=\"/remen/pusajie.html\" class=\"keylink\" target=\"_blank\">菩萨戒</a>弟子总持稽首和南。先师天台智者内弟子灌顶普明至奉接。十七年十一月二十一日遗书七纸。手迹四十六字。并净名义疏三十一卷。犀角如意莲华香罏等。跪对修读摧振于心<a href=\"/remen/sheli.html\" class=\"keylink\" target=\"_blank\">舍利</a>俨然德音具在。迦叶狼迹身证遥追昙光。天台安禅近蹑诚复。如来双林四部号恸。而<a href=\"/remen/niepan.html\" class=\"keylink\" target=\"_blank\">涅槃</a>遗教法更殷重。况乎五百岁后。四依拯溺深顺佛旨。居世同凡将欲泥洹。现希有事。五品十信已自皎然。弥陀观音亲来接引。去德兹永乃增悲恋。追悟今生还庆夙禀。所恨净名经疏。不重亲承。由冀寻研用补咎悔。追惟。障恼现机未发。逖听前闻亦有成就。非徒悟有浅深。抑又时或早晚。佛灭度后得圣巨多。道耀他方冥来晓示。再思即世忽奉大师。良由宿缘积曾亲近。爱覃来命必垂影响。不舍本誓笔迹具存。是用归诚凭灵戒恳。跪受经疏如意香罏。虔礼西方心口相誓。手探卷轴最后殷勤。即于今月十八日。仍感瑞梦。是知济度已降舟航。唯愿即日在宝池。遥开莲华。今居净域。近溉浊心世世生生。师资不阙革凡登圣给侍无亏。但义府钩深遗文渊博。虽加策骀终畏面墙。特希溉以醍醐如出香乳。照以暗井即显真金。然后仰藉<a href=\"/remen/shentong.html\" class=\"keylink\" target=\"_blank\">神通</a>俯厉精力。别询名僧奉扬法味。普共含生作大利益。斯则弗违提奖同登<a href=\"/remen/bian.html\" class=\"keylink\" target=\"_blank\">彼岸</a>。最胜最上就此为尊。灌顶所送最后净名义疏三十一卷。至佛道品谨即装治。缮书习读逮旨。尔前玄义及入文解释。付弟子焚之。即付还使遣对烧荡。犀角如意莲华香罏。远以垂别辄当服之无斁。永充法事。今奉施瓷瓦香罏<a href=\"/remen/gongyang.html\" class=\"keylink\" target=\"_blank\">供养</a>龛室。遗旨以天台山下。遇得一处非常之好。垂为造寺始得开剪林木位置基阶。今遣司马王弘创建伽蓝。一遵指画。寺须公额并立嘉名。亦不违旨。佛陇头陀并各仍旧使移荆州玉泉。十僧守天台者。今山内现前之众。多是渚宫之人。已皆约勒不使张散。岂直十僧而已。所求废寺水田以充基业。亦勒王弘施肥田良地。深蒙拥护。当年别资给行。送经一藏。依法为先师别供养具钟幡香等。又施钱直且充日费。鄮境灵塔吴内石像剡县弥勒。尊仪卧疾之处。并使装饰亦不仰异。荆州玉泉寺既是为造理。当异余道场。其潭州大明寺。荆州十住上明寺等。先以敬许为檀越。无容复乖。今诲使制南岳师碑。即命开府学士柳顾言为序。自撰铭颂所嘱。僧有罪治无罪平等。切以涅槃羯磨。经有诚文。正论治国。金光明品。住持三宝弗敢坠失。又令加修慈心。抚育民庶犬马识养。人岂忘恩。盖闻外书为教仁尚恕物。内典居宗大慈为首。在文虽异诣理实同。不有君子其能为国。不有菩萨岂济含生。又以僧未贯籍。许其出首适奉诏书。冥符来及见机而作。所谓后天而奉天时。粮运转输深关军国。前已表闻所司未报。终当方便必期谐果。及承寄嘱斯复能照他心。前来仰答无违意旨。庶藉熏修福祐国家。灌顶普明面引询访具述。遣形宴坐宛若平生。转恨失时不重餐。义味仰揆<a href=\"/remen/dingli.html\" class=\"keylink\" target=\"_blank\">定力</a>如须弥峙。法腊云竟。切愿舆迎一到江阳。还入禅众道俗接足人神<a href=\"/remen/dl.html\" class=\"keylink\" target=\"_blank\">顶礼</a>即当奉送。复彼山龛庶藉瞻仰。能开心目。深愿道力不孤。所请虽厚恩申报。具在愿文而实宜加护。实须酬仰。二僧今返轻奉报书。远拜灵仪心载呜咽。谨和南。开皇十八年正月二十日</p><p>王遣使入天台建功德愿文第六十七</p><p>菩萨戒弟子总持和南。十方三世诸佛。一切尊法三乘圣众。上界天仙龙神。他心道眼护持应现。畟塞<a href=\"/remen/xukong.html\" class=\"keylink\" target=\"_blank\">虚空</a>无量幽显。切闻诸佛菩萨不舍本誓。为<a href=\"/remen/tianren.html\" class=\"keylink\" target=\"_blank\">天人</a>师拔济含识。次令和尚阇黎代作宗范。引接后来与佛无异。资敬之重具在经律。不有明导岂济<a href=\"/remen/kuhai.html\" class=\"keylink\" target=\"_blank\">苦海</a>。匪报厚德岂收<a href=\"/remen/futian.html\" class=\"keylink\" target=\"_blank\">福田</a>。遗行可追。谨依佛语。菩萨戒先师天台智者。来踰剡岭迁化石城。初闻讯至哀情摧勔。敬惟胜行逾满熙连。佛许<a href=\"/remen/linzhong.html\" class=\"keylink\" target=\"_blank\">临终</a>自说所得。今开侍者所书。巨有异相。称我位居五品弟子。事在法华。十住<a href=\"/remen/xinxing1.html\" class=\"keylink\" target=\"_blank\">信心</a>诚文具璎珞。于是空声异响遍满山房。索披大衣云观音来至。验知入决定聚面睹弥陀。诤摄迁神安坐身证。及移晦朔容相俨然。斯盖<a href=\"/remen/wuliangjie.html\" class=\"keylink\" target=\"_blank\">无量劫</a>来檀慧具足。深护佛法发起群生。非夫显诲出没。其孰能于此欤。有始有终者。其唯<a href=\"/remen/shengren.html\" class=\"keylink\" target=\"_blank\">圣人</a>乎。设以辩才千万亿偈。赞师福慧终不能尽。夏初遣信到山期法岁竟迎接僧腊既满。尚疑溪谷毒厉意取气交霜雪。杯渡镜水及届剡下。便承卧痾岂言信次。腾神净域遂不获重睹音容。再咨法味。维摩义疏蕴而莫宣。良由宿障根深致违心契已诲。于前须补于后。近于此州禅众旧居。仰为设会。并就天台指画之地。创造寺塔。而于彼山头陀之处。未获熏修今夤览。别书嘱寄。佛法不思议事。感叹铭矜无已之诚。今遣往于佛陇峰顶。集众结斋。愿承三宝之力。速达西方。智者证知净土记莂。生生世世长为大师弟子。未得佛前早相度脱。不弃缘感弘到菩提。并乞众力为弟子<a href=\"/remen/chanhui.html\" class=\"keylink\" target=\"_blank\">忏悔</a>。自从无明住地以来。至于今日恒沙惑障。<a href=\"/remen/fannao.html\" class=\"keylink\" target=\"_blank\">烦恼</a>迷昏五盖十缠。<a href=\"/remen/lunhui.html\" class=\"keylink\" target=\"_blank\">轮回</a>界内八万四千。尘劳增长。愿凭积庆及兹功德。众罪霜露慧日消除。众善普会法雨洋溢。神通道力照蔼皇家。宝祚灵长覃被亿兆。开皇十八年正月二十九日</p><p>王吊大众文第六十八</p><p>正月二十九日总持和南白。诸行无常是生灭法。诸佛及缘觉尚舍无常身。大师智者移应迁神。哀摧抽恼不能自胜。念当恋慕追恸难忍。永矣奈何当复奈何。侍者灌顶普明二人。赍送别书。观心论。净名疏。犀角如意。莲华香罏。并智越法师一众启。见对增哽。德音若存。即遣条流移神灵迹。祥瑞炳着自述分明。舍利全身于今安坐。非证声闻小果定入菩萨大位。素闻得法华<a href=\"/remen/sanmei.html\" class=\"keylink\" target=\"_blank\">三昧</a>。方验不退法轮。面睹弥陀观音大势至。以<a href=\"/remen/suming.html\" class=\"keylink\" target=\"_blank\">宿命</a>智反照斯土。四部弟子岂不努力。自揆寡薄无以申报。唯当敬依付嘱。不敢弭忘。应建伽蓝指画区域。须达引绳。天宫即应至金刚际。既有要道。当建缮造一遵本意。昔宣尼亡殁。弟子守墓三年。子贡之徒乃至六载。况乎方置精舍。永树福基彼现。前僧慎勿张散。但使谋道何患无食。期取来生西方非远。必若懈退宝池极遥。今遣使人。于佛陇峰顶虔诚忏礼。修福建斋具如愿文。略申鄙意。二僧今返特此慰书。杨广白。十一月五日</p><p>天台山众谢启第六十九</p><p>天台沙门智越一众启。司马王弘至。僧使灌顶普明还奉正月二十九日。教赐垂慰问并宣口教。优访殷勤谨对龛门。焚香跪读言理哀切。痛绝魂心。遗嘱累从亡存载荷。师在之日常有诲云。今得寺基为王创造。非尔小僧所办。别有大力势人。后当成就。恨吾不见寺成。尔时莫测所由。今蒙缮造方醒前记。冥相符合不可思议。<a href=\"/remen/jingzang.html\" class=\"keylink\" target=\"_blank\">经藏</a>法宝出世舟航。诸佛所师众生津导。永镇佛陇依止<a href=\"/remen/shouchi.html\" class=\"keylink\" target=\"_blank\">受持</a>。钟幡香等施安供养。法鼓警悟利益人神。千僧<a href=\"/remen/fahui.html\" class=\"keylink\" target=\"_blank\">法会</a>功德圆满。伏想幽灵慈悲远鉴。谨于斋日披读愿文。法席悚心求入愿海。蒙赉斋粮恩给田地。基业无尽施命无穷。有待多烦隆恩。难答教旨。维是现前僧。不令张散。伏惟。弘护事重精舍将圆。同学门人方凭依止。龛室俨然何心违离。况垂严教益惧丹诚。谨当克厉倍加心力。但一众失荫永远慈愿。追庆夙缘还蒙覆护。欣悲交至临启涕零谨启。开皇十八年二月十五日</p><p>王遣使入天台设周忌书第七十</p><p>岁序推移日月如逝。智者迁化已将一周。追深悲痛情不能已。念慕感恸何堪自居。今遣典签吴景贤往。彼设斋奉为亡日追福。迟知一二。杨广和南。开皇十八年</p><p>天台山众谢功德启第七十一</p><p>天台沙门智越一众启。典签吴景贤至。奉教为先师亡日设斋。僧众五百一时云集。冥途虽隔<a href=\"/remen/ganying.html\" class=\"keylink\" target=\"_blank\">感应</a>道通。越等不能灰灭。奄及讳晨追慕慈颜。悲哽稽首抆泪[口*銜]餐。不胜荷。戴谨启谢闻。谨启</p><p>天台众贺启第七十二</p><p>天台寺故智者弟子沙门智越一众启。伏惟。殿下睿德自天。恭膺储副。生民庆赖万国欢宁。凡在道俗莫不舞挕?龈丛降仍缑筛不ぁG?畲然荨2蝗卧迷ブ?稀=髑采?构喽ブ黔b等奉启以闻。谨启</p><p>天台众谢造寺成启第七十三</p><p>仁寿元年十月三日天台寺故智者弟子沙门智越一众启。伏闻。龙树迁化。<a href=\"/remen/tianzhu.html\" class=\"keylink\" target=\"_blank\">天竺</a>为立伽蓝。宝志云。亡梁国盛修开善良由菩萨本誓互相显发。凡是声闻但知称赞。伏惟。亡故和尚。具难思之德。作天人之师。安禅涅槃示希有事。披按经律千载一闻。妙德昭彰兴于圣世。伏惟。尊师重道爰缮伽蓝。建立之所甚得山相。先师尝言。其地必待良缘。追寻此记弥会今日。即寺居五峰之内。夹两涧之流。堂殿华敝房宇严秘。方之净土用集神仙。成就已来先师恒垂影迹。圣境虽遥有感斯应。既兴塔庙故现灵奇。爰示诸佛咸同摄受。越等庸薄谬齿门徒。仰惭栋宇俯励心力。常于寺内别修斋忏。恒专禅礼庶藉熏修。奉酬圣泽不任喜荷。谨遣使灌顶智璪奉启谢闻。谨启</p><p>僧使对皇太子问答第七十四</p><p>仁寿元年十一月初三日。右庶子张衡宣令僧。使灌顶智璪进内斋令旨。自问先师亡后有何灵异。对云。先师以开皇十七年十一月二十四日。结跏趺坐迁神入灭。到十八年四月十六日。众于初夜各就绳床。方欲摄念僧名道修。见先师服本衣裳。手提竹杖从西户入。倚望少时从东户出。道修惊起奉拜。拜讫隐形。阖众问修何意。搔扰修具说因缘。众共悲叹。令旨云。大异大异。更有不。对云。到十八年。十一月二日午时。有海州沐阳县须仁。乡义全里军人房伯奴。徐州钊县眸陵乡东钊里军人卫伯生二人。于先师旧房阶治地。此房门帘先卷。忽见一僧入房。手自下帘。二人疑是神异。进房寻觅了复不见。惊骇报僧。说如上事。令旨云。大异大异。更有不。对云。到其月八日海州连水县人于丘彪在山顶锯木。暮旦拜龛求乞平安。日日如此。即于亥时始欲就卧。忽见一僧执杖排户而进。彪匡攘欲起已到床前。语云。好努力当得平安。彪应尔尔而又致拜。拜起见出户。绕修禅寺一匝。面向佛殿举杖指撝。撝竟出门行二十步隐不复见。彪从后行委悉瞻视。旦向僧说。僧问披服何衣。答披鵄纳僧。引入香床示生平本纳。彪云。色状正尔。令旨云。大异。更有不对云。到十九年十一月二十六日。土人张造拜龛云。本蒙香火愿世世度脱。即闻弹指四顾无人。重咒愿审是灵。愿更弹指即复重闻。造具向陈叙此瑞。令旨云。大异。更有不。对云。到今元年三月十九日。永嘉县僧皎生闻声德殁闻灵异。故诣龛所忏悔。绕龛千匝仍礼千拜。于亥时龛外门扉豁然自开。光从龛出。遍照左右林谷洞明。树木枝叶了了睹见。一众不知何光。竞出推寻。皎亦奔还。报众对共悲喜顶礼。光久久乃闇。人人不复相见。令旨云。大异。弟子欲开龛坟。经论有开法不。对云。灌顶闇短未知余经论。伏闻<a href=\"/fojing/miaofalianhuajing/\" class=\"keylink\" target=\"_blank\">法华经</a>说。释迦如来自以右手开多宝塔户。八部睹见全身。令旨欲开龛坟。深会经教。门人违离既久。又睹奇特瑞相。此乃颙颙如饥如渴。若蒙开显重拜尊灵。毕命何恨因流泪呜咽。令旨云。可与使人还山。设斋开竟两师还。更来勿辞辛苦。对云尔。开皇二十一年改为仁寿元年。以晋王受皇太子</p><p>皇太子敬灵龛文第七十五</p><p>维隋仁寿元年岁次辛酉。十二月十七日丙寅。菩萨戒弟子皇太子总持和南。敬告天台山寺先师智者全身舍利灵龛之座曰。窃闻。民生在三事之如一皆资圣范。能遂贤功。颜回不值宣尼。岂邻殆庶。尹喜不逢老氏。安致长龄。况乎乘般若之舟。望菩提之岸。弗有明导岂至宝所。复因信使俱次法城。所谓自利利他人我兼利。师及弟子智断具足。抑又闻曰疎傅告老。太子赠以黄金。桓师退辞<a href=\"/remen/jiating.html\" class=\"keylink\" target=\"_blank\">家庭</a>陈于丧服。斯并有为方内少用。报恩岂臻。无际空表。尽酬师力。弟子宿植德本。早承道教。身戒心慧蒙莹明珠。旱穗寒菱尽沾<a href=\"/remen/ganlu.html\" class=\"keylink\" target=\"_blank\">甘露</a>。虽复时流岁永生灭不追。行住坐卧伏膺如在。爰以景昧谬齿元良。守器非才升离多惧。复奉明诏曩经作伯。暂辍监抚还省宸方。瞻望天台有如地踊。僧使续来龛瑞重叠。多宝妙塔如意分身。玉毫金光分宵破闇。应念弹指自室空声。有一于此已称显应。四者难并岂非希有。自昙光坐灭之后。道猷身证已来。兴公飞锡所不能称。灵运山居未有斯事。盛矣哉。是我大师证道之基趾也。至矣哉。是我良田之报岁也。诗云。无言不酬无德不报。经称知恩报恩。诸佛皆尔。近年虽遵诫约修构只桓多惭布金。止因山宇庶同心净域。胜土庄严幸僧众无亏。熏练不辍冥力深扶。人功多愧。今遣员外散骑侍郎兼通事舍人张干威。送僧使灌顶等还山。于寺设会稽首接足。十方三世一切三宝无量幽显。现前大众以此功德。仰资先师。智者早证正觉。具如临终证现已生安养。顷来留瑞。久现弥陀。踵武观音。连衡大势。回眸东视不舍娑婆。转睇南阎弥怜震旦。沧溟巨海尚不让于涓流。嵩华峻极安苟排于微[土*盍]。敢陈薄供。愿垂摄受。当使无边法身尽承甘露。无量化影咸进醍醐。涅槃餐之不可穷。般若味之而不竭尽。我念力遵我师道。销我烦恼满我誓愿。现在未来长惠提拔。家国眷属俱入大乘。密往潜来恒垂影响。尘劳障累销除隐塞。究竟等虚空。圆满<a href=\"/remen/rufa.html\" class=\"keylink\" target=\"_blank\">如法</a>界斯则大师胜力。诸佛荷担弟子衔慈。出如来藏。无离文字。以求解脱。文字之性即解脱也。不着<a href=\"/remen/shijian.html\" class=\"keylink\" target=\"_blank\">世间</a>如莲华。常善入于空寂行。达诸<a href=\"/remen/faxiang.html\" class=\"keylink\" target=\"_blank\">法相</a>无挂碍。稽首如空无所依</p><p>皇太子于天台设斋愿文第七十六</p><p>菩萨戒弟子皇太子总持稽首和南。十方三世法佛报佛应佛。法身应身<a href=\"/remen/huashen.html\" class=\"keylink\" target=\"_blank\">化身</a>。诸佛所师所谓法也。以法常故诸佛亦常。佛常法常<a href=\"/remen/biqiu.html\" class=\"keylink\" target=\"_blank\">比丘</a>僧常。世间皆空而实不空。诸佛妙有而实不有。不有而有。不空而空。至寂恬然始名至乐。凡情弊报皆生极苦。迷之者则生盲皓首。得之者则罔像玄珠。弟子幸凭胜缘。微因宿种方便智度。生在佛家。至尊皇后慈仁胎教。有八王子日月灯明之恩。十六沙弥大通智胜之勖。加以昔莅淮海钦尚释门。先师天台智者顗禅师。膺请江都授菩萨戒。由是开悟归凭有在。而梦楹托讽梁木先颓。合掌安禅端坐示灭。于今数载俨然若思。适现仪形续于光焰。弹指之声震于龛室。僧使报述遐迩耸踊。皆由佛法僧力。感应相关汲引含灵。故现斯瑞肃奉明诏。暂辍监国巡慰淮海。衔吁毗黎思报佛恩少酬师道。以今大隋仁寿元年岁次辛酉十二月十七日。谨遣员外散骑侍郎通事舍人张干威。到天台山寺敬设蔬饭。虽调八水多惭百味。庶同纯陀之末供。有如净名之遥请。色香细软遍满十方。欢喜甘餐宁唯百亿。天仙龙神并希云布。任持世界尽望星罗。以智者之分身。纳师资之摄受。经称信为能入。智为能度。愿销甘露咸济苦海。应变秽土通同净国。天覆地载长转金轮。七庙六宗永安玉座。本支百世绍隆万纪。男女缁素皆染大乘。水陆空行咸知<a href=\"/remen/foxing.html\" class=\"keylink\" target=\"_blank\">佛性</a>。须弥入于芥子。未足成难。食顷犹如巨劫。曷以为怪。井蛙不识江海。蚊睫安知鹏翼。以我今忏并乞冰销。以我今诚皆入愿海。发菩提心遍在诸物。菩提心者即是<a href=\"/remen/foxin.html\" class=\"keylink\" target=\"_blank\">佛心</a>。下度众生上求<a href=\"/remen/foguo.html\" class=\"keylink\" target=\"_blank\">佛果</a>。不可以身得。不可以心得。以无所得即菩提心。无所得即是得无所得。稽首归命十方三宝</p><p>皇太子令书与天台山众第七十七</p><p>僧使灌顶智璪至。览十一月三日书。并陈灵龛应迹现形放光弹指流音应念传响。斯实不思议力。变化多方感悟有缘。示希有事。慎终追远。感叹相深。在昔双林示灭非灭。多宝独塔俟时涌现。爰在狼迹迦叶分身。乃至鹫山迦文留影。眉毫散彩指端震室。岂非像教能度无边。是大因缘闻善知识。永惟宿昔获承师范。德音盈耳神光在目。方凭灵瑞系踵菩提。肃承灵诰宣慰南服。山众法徒同志为友。会成等侣方共舟航。岁暮凝寒念皆道胜。天台名岳海岸所推。修建大林多惭重阁。三时设供四事不周。想甘禅悦以同法喜。其间敬德信次相闻。今遣员外散骑侍郎张干威。送僧使还山。于旧所设供庶同甘露。能变粗涩。亦凭香积证道融。锁书不尽言反此无悉。杨广和南。僧使灌顶等所领。今施物目。仁寿元年十二月十七日白。石香罏一具(并香合三枚)大铜钟一口。鵄纳袈裟一领。鵄纳褊袒二领。四十九尺幡七口。黄绫裙一腰。毡二百领。丝布只支二领。小幡一百口。和香二合。胡桃一笼。衣物三百段。奈麨一合。石盐一合。酥六瓶</p><p>天台众谢启第七十八</p><p>天台寺故智者弟子沙门智越一众启。使人兼通事舍人张干威至。谨领前件物等。并皆完净。仍即陈罗先师舍利龛前。具宣来令并唱施物。又千僧法斋。伏惟。弘护殷勤。慈泽周至。香罏微妙天匠庄严。洪钟和雅震集凡圣。胜旛舒斾疑悬梵宫。酥麨盐桃请同香积。法衣净饰无著离尘。毡物丰多惊眩视听。千僧云集布满山庭。爰降王人光显林谷。奉对灵龛。必神通摄受。标拟众圣。冀愿海庄严。越等凡微谬当恩沐。慈润重沓难可克胜。合众虔虔如履冰刃。不任戴荷之至。谨启谢闻。谨启。仁寿二年正月六日</p><p>皇太子重令书第七十九</p><p>灌顶智璪等至。枉寺众来书。财施为轻。法门标重。檀波罗蜜般若尊成。不具两缘宁俱解脱。施受咸共忘言理至。迹指宁复辞弗。杨广和南</p><p>右庶子王弘宣令。施天台物目。飞龙绫法衣一百六十领。幡一百五十张。光明盐一石。酥五瓶</p><p>天台众谢启第八十</p><p>天台寺故智者弟子沙门智越一众启。慈泽隆重喜舍频烦。僧使后还复垂恩赉。杂彩胜幡庄严殿宇。绫罗法服光洽众僧。猫酥五瓶充身去患。光明一斛药食兼浓。越等山野粪扫分卫。今则被服温华。食味珍甘。不自度量。弥增战惧。不任敬悚。谨启谢闻。谨启。仁寿二年四月十五日</p><p>皇太子弘净名疏书第八十一</p><p>右庶子张衡宣令。慧日道场僧慧庄法论二师。于东宫讲净名经。全用智者疏。判释经文。一日两时躬亲临听。令杨州总管府。遣参军张谐到天台。有谙委智者法华义者一人。仍赍疏入京使到寺。寺差灌顶随使应令。疏到付司缮写。写竟付灌顶校勘。勘讫入宫受持。右庶子张衡宣令。引灌顶入辞面奉。仁寿二年八月十八日令旨云。弟子重先师法门。故相劳苦。师亦须为法勿以为辞。今遣大都督段智兴送师还寺。为和南大众好依先师法用行道勿损风望也。好去并有<a href=\"/remen/bushi.html\" class=\"keylink\" target=\"_blank\">布施</a>。飞龙绫法衣三百二十领。猫牛酥两瓶。光明盐一斛。右庶子张衡宣令。别赐灌顶物。金缕成弥勒像。并夹侍菩萨。圣僧周匝。五十三佛织成经坛七张。织成经袋二口。熏陆香一百斤。酥合和香一斤。又令书一函与众。又遣杨州司功参军蔡恪到。为智者设千僧斋</p><p>仁寿四年皇太子登极天台众贺至尊第</p><p>八十二</p><p>天台寺沙门智越一众启。窃闻。金轮绀宝。奕世相传。重离少阳时垂御辨。伏惟。皇帝菩萨圣业。平成纂临洪祚四海。万邦道俗称幸。越等不任喜踊之至。谨遣僧使智璪奉启以闻。谨启。仁寿四年十一年三日。括州临海县天台寺僧智越等启</p><p>至尊敕第八十三</p><p>皇帝敬问括州天台寺沙门智越法师等。余寒道体如宜也。僧使智璪至得书具意。大业元年正月十三日。柱国内史令莒国公臣未上。大都督兼内史侍郎臣虞世基。兼内史舍人臣封德彝。舍人封德彝。宣敕僧使智璪云。师能如此远来在道寒苦。好去还寺宣朕意。向大众好行道。勿损先师风望。右仆射苏宣敕赐天台寺物五百段。至杨州库参军向德元。送物到寺</p><p>天台众谢启第八十四</p><p>天台寺沙门智越等启。使智璪还奉宣。正月十三日敕旨并施物五百段。谨即集众佛前。敬对使人如法咒愿。越等有幸喜逢圣世。伏蒙慈敕喜惧已隆。复领厚赉恩赐弥重。窃惟。轮王地水已觉难消。况天府妙物宁恭受用。庶藉敕慈。又承<a href=\"/remen/foli.html\" class=\"keylink\" target=\"_blank\">佛力</a>罄竭心膂。导师遗训专修礼诵。上答天泽。不任悚荷之至。谨附杨州使奉谢以闻。谨启。大业元年三月十七日</p><p>舆驾巡江都宫寺众参启第八十五</p><p>天台寺沙门智越一众启。仲秋已冷伏惟。皇帝陛下起居万福。越等早蒙垂覆曲荷慈恩。山众常得安心奉国行道。伏闻舆驾巡抚。江都寺众欣踊。不任驰恋之诚。谨遣僧使智璪奉启以闻。谨启。大业元年八月三十日</p><p>僧使对问答第八十六</p><p>九月十九日僧使智璪。于楚州华林园通起居表。通事舍人李大方宣敕云。师能如许远道来在路辛苦。至杨州与师相见。九月二十六日共诸州僧使。引对大牙殿前。邳国公苏威宣敕云。和南师等渐冷。师等各堪行道。弟子巡抚旧住师等。故能来相觅。师等好去。十一月二十日。舍人李大方引入殿口。敕云。师上座坐。坐讫黄门侍郎张衡宣敕云。师等是先师之寺僧众和合不。相诤竞是非不。璪欲起对。敕云师坐。师坐勿起。璪对云。门人一众扫洒先师之寺。上下和如水乳。尽此一生奉国行道不敢有竞是非。常以寒心战惧。敕云好。张衡又宣敕云师等既是先师之寺。行道与诸处同。为当有异。对云。先师之法与诸寺有异。六时行道四时<a href=\"/remen/zuochan.html\" class=\"keylink\" target=\"_blank\">坐禅</a>。处别行异。道场常以行法奉为至尊。敕旨云。大好大好。张衡又宣敕云。师等既是行道之众。勿容受北僧及外州客僧。乃至私度出家。冒死相替频多假伪。并不得容受。对云。天台一寺即是天之所覆。寺立常规不敢容外邑客僧。乃至私度以生代死。敕云好。张衡又宣敕云。弟子为先师度四十九人出家。停寺受业绍继于后。师可检校。有道心者必须系籍人。非私度者。对云尔。张衡又宣敕云。尔后更开先师龛以不。对云。仁寿元年奉敕开竟。尔后更不敢开。敕旨云知。张衡又宣。敕云。师还寺不更开先师龛。必当大异。对云尔敕旨云。弟子欲为先师造碑。先师有若为行状。对云。先师从生以来。讫至无常。其间灵异非止一条。并是弟子灌顶记录为行状一卷。由在山内未敢启。敕云。大好大好。弟子正欲为先师造碑。师等可即将随使人出。对云尔。张衡又宣敕云。问灌顶师何在。对云。灌顶师在寺。本应出奉参见。为患痢四十余日不堪在道。敕云好。张衡又宣敕云师等僧悉在寺不勿使名系。在寺身住于外。对云。先师在世有十条制约。名系于寺。若身居别处则不同止。敕云。大好大好。张衡又宣敕云。师寺舍有穿漏欹斜不。对云当起寺时既是春初。竹木并非时节。至今已有穿漏。亦得临海镇官人恒检校修理。敕云好。若未整顿。弟子即敕使人检校。对云尔。张衡又宣敕云施师物充师等衣资。勿作余用。欲作功德亦得。须得弟子意。弟子看师与余有异。供给继连必令不断。勿使寺僧在外多求。损先师之后。对云尔。张衡又宣敕云。弟子遣使送师等还寺。为先师作功德。度人出家竟可开师龛。必当大异。师可急去功德竟。师等即随使人出。对云尔。璪等起辞。敕云。弟子已答大众书竟。对云尔。辞出到栖灵寺。秘书监柳顾言来宣敕云。我意令公为智者制碑。若非公作则不得我心。可语僧使急将行状出至。二月即取碑成。敕杨州僧五十人云。经论之内。若为尊于师氏胜于智者</p><p>敕立国清寺名第八十七</p><p>又前为智者造寺。权因山称。经论之内。复有胜名。可各述所怀。朕自详择</p><p>表国清启第八十八</p><p>诸僧表。戒师有<a href=\"/remen/xingzhe.html\" class=\"keylink\" target=\"_blank\">行者</a>。圣表寺为禅门五净居。其表未奏。僧使智璪启云。昔陈世有定光禅师。德行难测。迁神已后。智者梦见其灵云。今欲造寺未是其时。若三国为一家。有大力势人当为禅师起寺。寺若成国即清。必呼为国清寺。伏闻敕旨欲立寺名。不敢默然。谨以启闻。谨启通事舍人李大方奏闻。敕云。此是我先师之灵瑞。即用即用。可取大牙殿牓。填以雌黄书以大篆。付使人安寺门</p></div>"
},{
    "title": "国清百录 第四卷",
    "author": "灌顶大师",
    "html": "<div class=\"B1_text\"><p>国清百录 第四卷</p><p>隋<a href=\"/remen/shamen.html\" class=\"keylink\" target=\"_blank\">沙门</a>灌顶纂</p><p>敕度四十九人法名第八十九</p><p>皇帝敕。皇帝敬问括州国清寺沙门智越法师等。僧使智璪至得书具至怀。天台福地实为胜境。所以敬为智者建立伽蓝。法缘既深尊师义重。欲使宗匠遗范奉而弗坠。菩萨净业久而弥新。然则去圣久远学徒陵替。规求利养不断俗缘。滋味甘腴违犯<a href=\"/remen/jielv.html\" class=\"keylink\" target=\"_blank\">戒律</a>。此乃增长罪垢岂谓<a href=\"/remen/futian.html\" class=\"keylink\" target=\"_blank\">福田</a>。师等离有为法求无上道。弃俗诸漏鉴在雅怀。由须奖训未学修净行。俾夫法门等侣咸归和合。诸佛禁戒毕竟遵行。又此寺嘉应事表先觉。既理由冥感。即号国清寺。并有施物用申<a href=\"/remen/suixi.html\" class=\"keylink\" target=\"_blank\">随喜</a>。冬序甚寒道体清豫。朕巡省风俗。爰届江都。瞻望山川载深劳想。故遣兼通事舍人卢政力往。指此不多。其使人卢政力到寺。宣敕赐寺物。大业元年十一月二十九日。敕度四十九人<a href=\"/remen/chujia.html\" class=\"keylink\" target=\"_blank\">出家</a>。熏陆香二斛。筑四周土墙造门屋五间。设一千僧斋物二千段米一千斛。柱国内史令莒国公臣未上。大都督兼内史侍郎臣虞世基。大都督朝散大夫兼内史舍人臣张干威。敕度四十九人出家剃落竟。使人令僧作法名灌顶。奉僧令依六事立名。使人录奏瑞相感彻应验光升。右八名依国清瑞。悉用灵字标首。寂静真实空如迹乘。右八名依出家事。悉用道字标首。由<a href=\"/remen/jiedinghui.html\" class=\"keylink\" target=\"_blank\">戒定慧</a>眼智开觉。右八名依设斋事。悉用净字标首。命力辩喜安住堪乐。右八名依赐米事。悉用惠字标首。基业宗本<a href=\"/remen/yinguo.html\" class=\"keylink\" target=\"_blank\">因果</a>俨净。右八名依修治事。悉用正字标首。仿妙德愿遵普贤行。右八名依敕诫事。悉用私字标首。最后一人呼为吉祥</p><p>国清寺众谢启第九十</p><p>天台山国清寺沙门智越一众启。兼通事舍人卢政力至奉宣。十月二十九日敕云。天慈训诲赉寺瑞名。施物二千段。米一千斛。熏陆香二斛。千僧法斋。度四十九人出家。修治寺宇。即集众<a href=\"/remen/shaoxiang.html\" class=\"keylink\" target=\"_blank\">烧香</a>宣唱。仰惟。圣治德合乾坤。子养万邦安抚四海。助佛<a href=\"/remen/jiaohua.html\" class=\"keylink\" target=\"_blank\">教化</a>度脱<a href=\"/remen/zhongsheng.html\" class=\"keylink\" target=\"_blank\">众生</a>。光大之恩诫无等等。越等虽披法衣行不称照。乃侍先师每乖宗范。日夜克责无地启处伏奉敕旨顶戴<a href=\"/remen/shouchi.html\" class=\"keylink\" target=\"_blank\">受持</a>。但凡庸小劣不识菩萨大智。昔陈世之时亲闻师说。三国为一。有大力势人当为造寺。寺若立国土即清。必为国清寺。于时车书未一不识何言。自尔以来抱疑弗晓。奉敕赉寺。国清之名还符本瑞。山僧山民载欣载喜。始知诸愿菩萨更相启发。或作五品或统万机。光显三尊利益国土。庆此含情幸闻休瑞。仰瞻寺额即如悟道。但慈恩普被日下同沾。而天台一方偏感弘泽。名衣上服相次光临。妙物粳粮前后降集。越等三学无功。一餐难受。况米物盈积。岂可恭弘。深惧不堪虑延罪过。庶藉慈宥展竭愚诚。奉酬宸极。但天台幽远。自昔以来单权独行。今泰平在运国清寺立。四十九人一日出家。发落障消实为希有。冀其心力增进学行日新。念念功熏奉资皇国。又千僧结斋凡圣云集。日色华朗僧徒欣戴。仰惟。先师妙德不可思议。<a href=\"/remen/ganying.html\" class=\"keylink\" target=\"_blank\">感应</a><a href=\"/remen/shentong.html\" class=\"keylink\" target=\"_blank\">神通</a>必当鉴降。午后对使人开发灵龛。希有圣瑞备。是使人等公私道俗共见。越等悲喜交至。谨以启知。谨启。大业元年十一月二十四日。括州国清寺沙门智越等启</p><p>敕报百司上表贺口敕第九十一</p><p>使人卢政力还奏。开先师龛坟不见<a href=\"/remen/sheli.html\" class=\"keylink\" target=\"_blank\">舍利</a>。又上行状一卷。百司并贺。敕语诸公云。智者是我<a href=\"/remen/pusajie.html\" class=\"keylink\" target=\"_blank\">菩萨戒</a>师。先多灵异。恒语我云。必若得道。得道之后。拥护国土利益苍生。至于<a href=\"/remen/niepan.html\" class=\"keylink\" target=\"_blank\">涅槃</a>。坐于石室。容范不变。我以仁寿元年遣张干威往看。俨然如旧。昨更令卢政力往。亲开龛门闭塞无有。闻迹遂不见。灵体既已变化。得道非虚。拥护利益之言必应无爽。今有行状一卷。诸公等共观之。诸州考使各写一通。还所部流布</p><p>口敕施幡第九十二</p><p>僧智璪以三年二月二十七日。引入殿内辞口敕。赐幡一千二十五张</p><p>敕造国清寺碑文第九十三</p><p>天台国清寺智者禅师碑文</p><p>隋兼秘书监直内史省开府仪</p><p>同三司臣柳顾言奉 敕撰</p><p>臣闻。在天成象。经讳之法存焉。在地成形。区方之均仿矣。二仪既尔三才冏然。上圣缵极明王所以敷教先觉授道契会方乃升仙。是故命驾崆峒纡光善卷。箓图宣业赤诵弘风。练质九府之间。腾虚六合之内。斯并权宜汲引暂保逍遥。终覆蔽于苦空。卒邅回于<a href=\"/remen/shengsi.html\" class=\"keylink\" target=\"_blank\">生死</a>。未臻夫不生不灭。无去无来。匪实匪虚。非如非异。常乐我净凝寂恬愉。不可思议之<a href=\"/remen/jietuo.html\" class=\"keylink\" target=\"_blank\">解脱</a>也。粤若我大隋皇帝法讳总持。载融佛日瑞发净宫。利见法王应阎浮主。以封唐入绍业。继高辛立圣。与能祚隆姬发。自天攸纵。包大德而翼小心。希世膺期。内文明而外柔顺。知微知彰鉴穷玄览。乃武乃文能事斯毕。自永嘉失驭海内分崩。恃险擅强各树君长。礼乐沦于非所。龟玉毁于殊方。书轨竞分殆三十纪。天将悔祸稔恶有辰。皇上道蔼汾阳迹光代邸。地隆分狭神功潜着。于时高庙灵谟。深思统壹专征仗钺。帝曰。斯哉惟君惟亲知臣知子。乃扬威万里。问罪九伐一举而定江左。再驾而潜余烬。浮天争贡海外有截。虽咎卨之备五臣周旦之居十乱。本支盛绩畴昔多惭。盘石究勋莫不仿是。三能宗铉九命惟扬。本之以仁慈施之以声教。行之以要道体之以无为。姑射杳然尚想渊赜沧波壮矣。思济舟航以为能仁。种觉降兹忍土。信相入道净戒居先。梵网明文深传萨埵。国师僧宝必兼禅慧。有会稽天台山大禅师者。生而神光照室。两目重瞳。禅师法讳智顗。颖川陈族太丘道远季伯风延。典午衰乱播迁华容。父起祖梁使持节散骑常侍。封益阳县开国侯。禅师风彩超悟。龆齓希有年过。少学便诵法华。父为求婚。方便祈止。儒门史馆多所著明。柱下濠上弥所深得。渚宫覆没便即蔬菲。及启弱冠。于长沙之果愿寺出家。护戒如明珠。安心若止水。历听经论。但使一闻得之于心传之于口。以湘潭局狭未发大机。拂迹衡阳安步坟汝。往大苏山请业慧思禅师。禅师见便叹曰。忆昔灵鹫同听法华。令进我普贤道场。为说四安乐行。停二七日诵药王品。至诸佛同赞之句。寂然入定明慧便发。起而白师。师曰。非尔弗感非我莫识。所入定者法华<a href=\"/remen/sanmei.html\" class=\"keylink\" target=\"_blank\">三昧</a>之前方便。及闻持陀罗尼也。纵令文字之师千群亿品。寻汝慧辩所不能穷。于<a href=\"/remen/shuofa.html\" class=\"keylink\" target=\"_blank\">说法</a>人中最为第一。尝约仁王缨络。龙树马鸣立<a href=\"/remen/sanguan.html\" class=\"keylink\" target=\"_blank\">三观</a>四教。述师本宗以为大乘枢键。得下御内硕学<a href=\"/remen/liutong.html\" class=\"keylink\" target=\"_blank\">流通</a>。智以藏往。征育王之建正教。神以知来。鉴周武之灭大法。乃高蹈豫土翔集天台。历游名山言造庐岳。秦孝王作镇淮海。遣信迎屈。对使者曰。虽欲相见终恐缘差。即累旬大风妖贼竞起。水陆俱阻安坐匡岫。既而龙斿龛难。仍代孝王爰届邦域。洁诚延请顺流背风。数日遄到亦既觏止。便定师资。等善意之仰妙光。若高宗之得傅说。再三固辞无可与让。以开皇十一年岁次辛亥月旅黄钟二十三日辛丑。于杨州大听寺设无碍大斋。夤受菩萨戒法。降牧伯之尊。由宗师之典。释龙衮而披忍服。去桓圭而传戒香。圆发初心致礼诸佛。于时天地交泰日月载华。庭转和风空净休气。林明七觉之华。池皦八净之水。化覃内外事等阿输之城。教转法轮理符宝冥之窟。文武寮采俱荫慈云。欣欣焉济济焉。肃肃焉痈痈焉经所谓摄<a href=\"/remen/lvyi.html\" class=\"keylink\" target=\"_blank\">律仪</a>戒摄善法戒摄众生戒。显发三愿真正十受。如一切色悉入空界者。其斯之谓欤<a href=\"/remen/fashi.html\" class=\"keylink\" target=\"_blank\">法事</a>云毕七珍备舍。出居于城外。禅众之精林四事<a href=\"/remen/gongyang.html\" class=\"keylink\" target=\"_blank\">供养</a>。睿情犹疑未满。以为师氏礼极必有嘉名。如伊尹之曰阿衡。吕望之称尚父。检地持经智者师目。谨依金口虔表玉裕。便克良辰躬出<a href=\"/remen/dl.html\" class=\"keylink\" target=\"_blank\">顶礼</a>。虽有熊之登具茨汉文之适河上。方之蔑如也。智者以内行外奖诸佛之深训。实慧方便大士之兼通。帝释檀那既包信解。仁王摄受远能博益。逡巡告退言归旧山。殷勤请留重违高意。犹四皓之饵术南山。二疎之散金东海。振锡离尘始称出世。眷言儒者未足为荣。窃以四明天台剡东玉岫。两谣云[山*卬]鄞南之金庭峻极于天仰扪白日。盘镇于地俯镜沧海。云霞沆瀣霏拂轻襟。虹霓鸳鸾胜承飞舄。华果竞发常迷四时。药草森罗孰分亿品。道猷往而<a href=\"/remen/zhengguo.html\" class=\"keylink\" target=\"_blank\">证果</a>兴。公赋不能申寺基本属始丰。峰名佛陇。元有定光禅师。隐显变现先居此峰。常谓<a href=\"/remen/dizi.html\" class=\"keylink\" target=\"_blank\">弟子</a>云。不久当有胜善知识。将领徒众俱集此山。俄而智者越江渡湖。翻然来萃忽闻钟磬声振山谷。即问光师声之所以。答云。此是犍槌集僧得住之相。颇忆曾经举手相引时不。智者即悟年至十五。稽颡<a href=\"/remen/lifo.html\" class=\"keylink\" target=\"_blank\">礼佛</a>恍焉如梦。见极高山临大海曲。有僧如今光师。举手接上云。汝当居此处。汝当终此焉。拜言悲喜滂沱涕泗。仍于佛陇之南寻行寺域。便见五峰围绕等耆阇之山。两溪夹泻若缙云之涧。披榛开途葺用茆茨。<a href=\"/remen/gongde.html\" class=\"keylink\" target=\"_blank\">功德</a><a href=\"/remen/conglin.html\" class=\"keylink\" target=\"_blank\">丛林</a>常熏薝卜。忍辱墙院无劳关楗。猨啸蚿吟泉籁响杂。飞走听法驯伏轩墀。西南有永丰江派与浙源分岭东会于海。潮波往还数百里间。村人常以渔捕为业。陶渐<a href=\"/remen/huixiang.html\" class=\"keylink\" target=\"_blank\">回向</a>焚罛废梁。垦田种果翻成富实。深信解者多作沙门。慈化所覃皆此连类。及光师<a href=\"/remen/wuchang.html\" class=\"keylink\" target=\"_blank\">无常</a>。已后欲大修立。忽睹一僧如光师年。素语智者云。若欲造寺今未是时。三国成一。有大势力人能为起寺。寺若成国即清。当呼为国清寺。此言杳漫孰当信者。岂期符应冥契在兹。逮于我君临边岁久。孝性淳至入京省谒。旋迈江都登命舟楫。迎来镇所。使乎至彼便事装束。谓大众曰。在上意重弗敢致辞。然往而不返。因此长别语弟子云。当成就陇南下寺。其堂殿基址一依我图。侍者答云。若无师在岂能成办。重谓之曰。当有皇太子为我建造。汝等见之吾不见也。行百余里到剡东之石城寺。寺有百尺金缋石像。梁太宰南平元襄王镌创。自有灵迹。因此现疾右胁而卧。忽然风云变色。松桂森耸宛如天乐。来入房户起坐合掌。神色熙怡。顾侍者云。观音来迎不久应去。弟子智朗请曰。佛许圣贤<a href=\"/remen/linzhong.html\" class=\"keylink\" target=\"_blank\">临终</a>说位行得。乞垂晓示方思景慕。答云。我只是五品弟子位耳。案五品即是法华三昧前方便之位。宛与思师昔语冥一。仍命笔作偈。口授遗书辞理切诣。深陈胜缘潜来密往。誓当影护。为撰净名义疏一部。俱时送来。仍索僧伽梨大衣。手自披着回身西向端坐迁神。春秋六十。旬日建斋跏趺流汗。珠团发际露泫胸间。欲示诸法本自不生今则无灭。绳床舆还佛陇。轻举有若浮空。尔时开香龛。都不异昔。驿使初讣震动于宸心。爰舍净财随申功德。邮传相望创起塔庙。寺虽本地其旧维新。琼宇绀堂凭国灵。而摸忉利鹫头狼迹。因寂默而为道场。班倕名匠竞逞钩纶。庶民子来成之不日。神明扶持欻同踊现。背高就下即嶨岳而基殿堂。仰眩俯临信玲珑而胜画缋。多宝分座俱受璎珞。天冠表刹如连梵幢。金函玉牒常敷讲肆。禅诵律仪无违师法。斯可谓头陀之极地。弥陀之净方与阿耨而常盈。同须弥之永固。暨乎重光纂历天成地平。以今大业元年九月。銮舆幸巡淮海。[目*光]瞩江南惆怅台岳。集扬州名僧。咸问之曰。智者立寺权因山名。宜各述所怀朕当详择。累日未奏。会寺僧智璪衔状而来。具条昔年光师国清之称。太史案此语。时代乃周建德之初八。表未同三方鼎峙今四十余年。圣证县符明时征应。诏付著作书之左史。仍敕皆籕篆题寺门。即遣舍人送璪并施基业。赴十一月二十四日。先师忌斋使乎集僧。跪开石室唯见空床虚帐苏苔蛛网。法侣号啕等。初灭度。公私扼掔若无瞻依。又<a href=\"/remen/fahui.html\" class=\"keylink\" target=\"_blank\">法会</a>千僧各有簿籍。造斋点定忽盈一人。有司再巡还满千数。及临斋受嚫复成千一。执事惊愕出没难辩。岂非先师<a href=\"/remen/huashen.html\" class=\"keylink\" target=\"_blank\">化身</a>来受国供。王臣返命具奏一条。当扆睟容深洞灵迹。百司拜贺四海驰声。至矣哉象法未沦。佛种常续乃圣几感。大师应变妙力难思。神图方永祥基瑞国。杂沓葳蕤焕乎斯之盛者也。昔金龙尊王赞佛功德。宝积长者献盖称扬。范武子声由在民。臧文仲言垂不朽。矧乎道树胜由师门福地。而建崇云碣表际金刚。俾命丝纶织载辞理。若夫记言记事。史官之成则散华贯华。法藏之鸿演敢重述宣乃作颂曰</p><p>龙图画卦裁萌五典金轮拯溺</p><p>止弘十善岂若我皇树功宏缅</p><p>还源本净归途今显镜鉴先哲</p><p>筌蹄何浅天造草昧日月斯升</p><p>高山巨海或影或澄虎啸风起</p><p>龙跃云兴至人几渐养正遵承</p><p>谦尊本裕师范推膺只谁允矣</p><p>具瞻克胜熏禅观寂如冬靖凝</p><p>精义泉涌如春泮水我有匠石</p><p>正直从绳我有律济舟楫斯凭</p><p>虔临拳拳悦受兢兢能资万行</p><p>混成一乘六反震动十方叹称</p><p>同声相应信而有征至诚感神</p><p>道合符契渊乎智者波澜靡际</p><p>帝师既沃天台还憩于山之阿</p><p>于川之澨沧溟浩瀚峰崖迢递</p><p>日浴扶桑月穿丛桂上踵婺采</p><p>傍通禹计素湍风激赤城霞曳</p><p>仁智肥遁山林亏蔽无言不酬</p><p>既符声响无德不报有均景象</p><p>初卜庵萝归诚恋仰显允光师</p><p>久要长往非皦若昧镜形如曩</p><p>寺号国清灵扉潜敞孰意我师</p><p>遽缘安养龙楼夙记鹤关无爽</p><p>宸居在昔哀构祇园令终如始</p><p>师严道尊揆日方画觇星正昏</p><p>置槷崇趾削屡成垣岩分莲萼</p><p>泉毖桃源仙窓夏冷禅室冬温</p><p>玉阶驯豹金刹栖鹓风和宝铎</p><p>空转珠幡百谷时秀万里林繁</p><p>灵芝禅悦<a href=\"/remen/ganlu.html\" class=\"keylink\" target=\"_blank\">甘露</a>天鐏玉趾按地</p><p>净域惊魂金布贸苑天宫俨存</p><p>创造之福胡可胜原轮奂洞彻</p><p><a href=\"/remen/zhuangyan.html\" class=\"keylink\" target=\"_blank\">庄严</a>修设波斯融冶优填剞劂</p><p>金容月满玉毫霜洁象译翻度</p><p>龙宫披阅法嗣诜然端心障灭</p><p>泰阶既平王道既清殊途同致</p><p>无虑何营皇思睿赜邃达忘情</p><p>有本空净空常有并坛戒度重</p><p>定慧真精干临朗鉴远供凭诚</p><p>大众香洒拜阙龛楹全身座间</p><p>严扃网萦<a href=\"/remen/jiaye.html\" class=\"keylink\" target=\"_blank\">迦叶</a>佛陇贤劫齐声</p><p>饭僧数溢瑞我隆平身田雨润</p><p>心树华荣现在同植将来共成</p><p>有如悬镜反照今生有如圭昃</p><p>曾不亏盈神力<a href=\"/remen/zizai.html\" class=\"keylink\" target=\"_blank\">自在</a>游戏香城</p><p><a href=\"/remen/puti.html\" class=\"keylink\" target=\"_blank\">菩提</a>具足赫赫明明</p><p>玉泉寺碑第九十四</p><p>当阳县令皇甫毗撰</p><p>盖闻乾元资始三辰着象于天。坤道资生万物动形于地。皇王于是建国。贤圣所以垂文。起名教而莫同。制威仪而有别。至如画卦观爻盖取随时之象。综经织纬会通为政之辞。大礼同和大乐同节。安上治民移风易俗。斯乃生前之事略矣。可言死后问知仲尼弗语。纵使绛雪萦空玄霜拂树。饵金丹而九转。吞玉髓而千年乘云也。驾九色之玄龙游汉焉。控三山之素鹄逍遥瑀台之上。容与琳阙之间。未窥解脱之门。终趣盖缠之境。唯正觉渊冲真如妙有。不生不灭<a href=\"/remen/wuxiang.html\" class=\"keylink\" target=\"_blank\">无相</a>无言。<a href=\"/remen/suiyuan.html\" class=\"keylink\" target=\"_blank\">随缘</a>应质则假色成形。随类观音则因声示说。故有白银千尺之体。紫金丈六之身。八部<a href=\"/remen/banruo.html\" class=\"keylink\" target=\"_blank\">般若</a>之文四种悉檀之义。神通自在慧力无穷。因导化行开示悟入。归依者尽发菩提回向焉。普登常乐。是以猕猴建塔遂生忉利之天。野雁[口*銜]华复往弥陀之国。岂直日藏沙门孤游正道。月光童子独见如来。四生因兹度脱。<a href=\"/remen/liudao.html\" class=\"keylink\" target=\"_blank\">六道</a>藉此昭苏。实火宅之高车昏河之大筏。若乃周室昭王之世。影夺恒星汉朝明帝之时。光梦如日。使旋西寓化渐东都。置像南宫申心北面。自摩腾入洛。罗什游秦。名教更弘道风斯炽。经台像阁宝塔香山。丽溢岩阿绮盈都邑。岂期后魏真君之岁。后周建德之年。灵庙一除伽蓝再灭。形容废毁文字散遗。响落琼钟声沈宝铎。修禅耆旧卷其舌而不谈。护戒先贤改其形而晦影世绝调心之路。时亏汲引之途。无出世之津梁。失生民之大望。我大隋皇帝。乘干御宇握镜披图。父爱苍生君临赤县。天地同其大德。日月合其重光。鼓之以雷霆润之以风雨。除暴乱致太平。张四维朝万国。功成作乐治定制礼。正道无为区寰有截。辟泥洹之路开般若之门。宣十二分之经流四千年之法。精勤耆旧又舍俗归僧。净住初童持心秉戒。非直法轮再转法鼓还鸣。四海于是无虞。兆民同而有赖。委羽乘毛之国慕风化以来庭灵禽嘉贶之祥。应图书而萃苑。巍巍也非境智之思量。荡荡乎岂言谈而能尽。玉泉寺者基此山焉。智顗禅师之卜居也。敕旨正名著额其山。嵬崿嵯峨崎岖崱嶷。峰疑偃盖峦似覆船。巨力穷奇之象。洪崖谲诡之形。岗曲抱而成垣。水萦回而结乳。青枫动叶远照金霞。翠柳摇枝低临玉沼。猨吟白云之上。鸎啼碧树之间。日月为之蔽亏。霄液由之散聚。前瞻江路却望荆岑。左带昭丘右通巴峡。禅师本姓陈氏颖川人也。少禀生知童真剃落。从师南岳蕴道天台。睿智洪才之响。非直播于江南。知机妙辩之声。固亦闻于河朔。皇帝外子太尉公晋王。性禀孝慈情包隐恻。能臣能子匡国匡家。蕴机神之智垂泛爱之心。布君子之风偃生民之草。往以伪陈纳叛受律。行师策妙指。纵威棱江海。遂克定金陵。化平铜柱。三吴雾卷。百越尘清。师乃因王利涉。王遂因师<a href=\"/remen/shoujie.html\" class=\"keylink\" target=\"_blank\">受戒</a>。师至此而头陀。王奏闻而起寺。于是异域才情之客。慕其道而云臻。他乡炼行之僧。味其风而雨集。师乃精言导理尽意谈玄。语证禅支心开定本。幽宗博义若挹海而无穷。辩句清辞似悬河而自泻。居朋之友虽盈量而争归。处少之徒从穷崖而莫反。尔乃<a href=\"/remen/xinxing1.html\" class=\"keylink\" target=\"_blank\">信心</a>檀越积善通人。咸施一材俱投一瓦。凭兹众力事若神功。营之不日而成饰矣。经时而就。层台逈阁复殿连房。寒暑异形阴阳殊制。雕檐绣栱与危岫而争高。凿础镌基共磐岩而等固。风光出其户牖云雾生其栋梁。华炫耀于金盘气芬芳于玉树。工图相好湛若金山。匠写真容凝如满月殿起三层之柱。悬于自响之钟。堂开千叶之华。莲捧飞来之座。灯光不灭灌海踰明。刹柱俱低承幡自举。吉祥柔滑之草烂熳依庭。逆风和气之香氛氲满院。斜通洞穴直注凝泉。色似琉璃味同甘露。波投鼐鼎浪泻阶堂。饮腹消痾浇躯愈疾。石柱铜梁之状影入莲池。桃源菊浦之华香浮奈苑。可谓山类耆阇寺同离越。似龙宫而出现。疑鹿野以飞来。窃以前王凿鼎。唯论体国之功。今共刊碑永记菩提之道。余任宰属城寺居山部。文虽写意书不尽言。其词曰</p><p>二仪开廓四气氛氲方以类聚</p><p>物以群分通贤通圣明后明君</p><p>随机设教观化垂文乐章既造</p><p>礼仪方制定彼亲疎决兹疑滞</p><p>披图辩物属辞明例唯化一生</p><p>不论三世玄都玉简紫阙银经</p><p>解尸遗骨饮液吞精乘龙万纪</p><p>控鹄千龄终非实相犹是尘情</p><p>唯有大雄湛然<a href=\"/remen/changzhu.html\" class=\"keylink\" target=\"_blank\">常住</a>不生不灭</p><p>无来无去千门妙旨一音演谕</p><p>度脱众生涅槃双树梦通刘后</p><p>感应姬王恒星掩耀满月澄光</p><p>写形东国指圣西方慈悲愿海</p><p>善逝津梁法显还晋摩腾入洛</p><p>华散经台香流像阁释教郁起</p><p>桑门盛作露泫珠幡风吟宝铎</p><p>真君建德运钟灭道沦没四生</p><p>毁除<a href=\"/remen/sanbao.html\" class=\"keylink\" target=\"_blank\">三宝</a>我皇启圣德侔苍昊</p><p>妙法更弘真仪再造陈氏僣号</p><p>王赫斯征勾吴雾卷闽越廓清</p><p>因逢智者延谒山庭珠生浮汉</p><p>玉出深荆华峰峍屹石洞渊悬</p><p>芬芳菊浦滴沥琼泉盘濄似谷</p><p>覆岭疑船来仪宴坐触地萧然</p><p>妙辩悉檀深穷般若缁素云会</p><p>挹其河泻或施之材或投之瓦</p><p>经始不日翻成大厦更起龙宫</p><p>还开鹿野山连紫盖江抱黄牛</p><p>西临月峡东接昭丘栴檀围绕</p><p>琳碧环周春窓夏牖水殿山楼</p><p>座吐芙蓉龛悬石镜白毫相好</p><p>绀发辉映银燕徘徊锦鳞游泳</p><p>腾猴心静怖鸽影定猗欤哲王</p><p>命也蕃屏自天生德孝诚俱秉</p><p>旦奭非俦间平讵并出总连辔</p><p>入调钟鼎构此伽蓝实资力请</p><p>魔殿[山*蹇]嵼须弥郁律倏睹劫终</p><p>俄看烧讫岂如<a href=\"/remen/bian.html\" class=\"keylink\" target=\"_blank\">彼岸</a>生死皆出</p><p>金石不朽天地可毕镌勒岩阿</p><p>永垂懋实</p><p>后梁主萧琮书第九十五</p><p>远钦高风未获展侍。怃然西顾以日易年。承游止玉泉创构坊宇。名僧云会问道远集。山林佳胜有助禅悦。即事倏然风云永叹。凉暑珍啬续附承修。神足今还敢申讯谒。信驿有会方愿祗承。萧琮和南</p><p>前陈领军蔡征书第九十六</p><p>自江东披破。弟子前预送京。不获虔礼于兹五载。丹诚恳结岂笔札所宣。山川永远无因咨述。邃师奉命爰到阙廷。天子降情君主殊遇。新故崇待南北倾心。可谓使乎使乎。仲尼是以兴叹仰。陈胜托有慰延钦。天高气清愿道体康愈。栖真千仞寂虑四禅。梁穗烟云餐悦法喜。固非世俗之徒所能称赞。征年衰事迫可以意求。弟侄儿孙随时。过日抚尘击坏用毕。余龄既达于穷通之数亦不常。以贱贫自耻。但觐奉翛然实增驰欷。伏愿珍重继复。下承脱值行人赐访存没。开皇十三年九月十七日。前陈侍中安右将军中书令领军将军南雍州大中正新丰县开国侯弟子济阳蔡征稽首和南</p><p>长安昙暹禅师书第九十七</p><p>开皇十三年九月十三日。京师兴国寺昙暹和南。天台山禅师足下。仰惟声高道迈疑和上之来仪。德远智深想弥天之再托。言思顶礼申接足于丹诚。伫望东山恋光仪之若渴。时来寒重愿善起居。众生难调化弘劳念。仰承远游荆镇利物弘多。栖思青溪足畅怀抱。冀德光逈被用展翘诚。化导周行蒙沾胜益。愿珍<a href=\"/remen/daode.html\" class=\"keylink\" target=\"_blank\">道德</a>续结只承。谨和南。率奉醍醐愿领微意</p><p>导因寺惠嵓等致书第九十八</p><p>窃以妙理冲玄。隔言象之外。应机济物。寄真俗之谈。自鹄树潜仪金棺晦迹。微言托于传授。密教假于弘通。故有五种法师四依开士。迩后连踪继迹数百年。中虽复慧炬潜辉。而法流恒泻。加以惠思硕学。并愿尽性穷源。然性不可穷。源何易尽。鹿羊之文既惑。兔马之说犹疑。若不假以大心终归永蔽。仰惟禅师盛德清高。跨众流之表。奇才内密越词人之上。虽不衣锦还乡。且见怀珠反本。属以天清地肃王道康夷。<a href=\"/remen/sizhong.html\" class=\"keylink\" target=\"_blank\">四众</a>倾心民庶欣仰。各愿咨受咸思采听。幸以慧云之润忘秘吝于未闻。师子之音广宣扬于渴仰。暂移狼迹之步。权启灭定之门。俯就群心哀怜祈请。书云朝闻夕殒。法说一句染神必不累月经年。繁劳视听庶曾闻一实者。决了衣珠。未发<a href=\"/remen/putixin.html\" class=\"keylink\" target=\"_blank\">菩提心</a>并知回向。贤愚喜跃凡圣欢愉。岂不弘法栋梁含生舟楫。不任引领。谨遣十住寺臻法师归依座下。普述众心鹄望。泉涌之资侧迟洪钟之响辄以尘闻。咸怀喜跃</p><p>荆州道俗请讲法华疏第九十九</p><p>导因寺东岩菩萨戒弟子陈子秀等稽首和南。窃以法门不二理绝言忘。应病随机假名相说。虽复常居寂灭而广示威仪。不起道场躬升自在。义谈广狭迹现浅深。普是有识津梁含生舟楫。论其汲引莫不方便为先。语其提携无非譬喻为本。宅中童孺识三车而兢出。佣赁穷子知粪秽之可除。仰惟禅师居不恻之位。怀普洽之心。道贯三空智阶百法。辄欲奉屈宣扬法华一部。展禽邵伯述小功微。尚复布政棠阴宣风柳下。况复亲承三点高修<a href=\"/remen/liudu.html\" class=\"keylink\" target=\"_blank\">六度</a>。必愿俯就倾诚留心。钻仰汉皇白水由昌。大风桑井可嘉无容默已。庶令贵贱上下咸识一乘。大叶小枝等蒙慈润。幸使高源凿井速见洪泉。醉卧惛迷还知昔宝。辄述众情罔知陈具。谨请。开皇十三载八月十日</p><p>蒋山栖霞寺保恭请疏第一百</p><p>栖霞寺众保恭等和南。窃以瞻慕明德灰管屡迁。展觐以来炎凉甫隔。伏餐至法用禀教门。定水澹而无涯。词峰高而不极。至如<a href=\"/remen/zhiguan.html\" class=\"keylink\" target=\"_blank\">止观</a>方等之义。龙树马鸣之文。莫不殚其理窟究其冲妙。恭虽不敏少游讲席。窥玩南北经论法师三十余年。求其奥旨不悟。观诸法海寄在余生。所冀倾[彖/虫]犹欣饱腹。然道安之遇澄上人便称北面。慧永之逢远上首即创东林。是知得奉胜人须安胜地者也。恭虽疎薄窃钦往彦。但所居栖霞寺者。宋代明征君宅僧绍之所建主也。镌山现像疏岩敞殿。似若飞来无惭踊出。若其林泉爽丽房宇萦纡。桂岭春芳云窓昼歇。自昔高行是用游憩。故寺众齐诚请延威德。惟愿傍观曩哲爰降。彼居依经受用必垂。纳处所有园田基业。具在别条。谨共开府士柳顾言。证成斯誓。庶金刚之域与鹫岭而长存。法宝斯传等鸡山而不灭。谨疏。开皇十五年八月六日保恭等疏</p><p>秘书监柳顾言书第一百一</p><p>弟子柳正善具成就稽首和南。暄和不审尊体起居何如。伏愿禅法喜悦。去岁经蒙一旨至今保持。奉赍十卷玄义。往仁寿宫服读八遍。粗疑略尽细阂难除。新治六卷并入文八轴。为庄染未竟。少日钻研。大王今遣使人萧通国。参承书意自当仰简。频被顾问奉答必来。伏愿夏竟便待舟楫。冀此残生尽心听受。<a href=\"/remen/chanhui.html\" class=\"keylink\" target=\"_blank\">忏悔</a>往日懈惰昏沉。谨启</p><p>吉藏法师书第一百二(凡三书)</p><p>吉藏启景。上至奉旨伏慰下情。薄热不审尊体何如。伏愿信后寝膳胜常。诲授无乃上损。吉藏粗蒙随众拜觐。未即伏增恋结愿珍重。今遣智照还启。不宣谨启</p><p>吉藏启景。上至奉师慈旨不胜踊跃。久愿伏膺甘露顶戴法桥。吉藏自顾慵讷不堪指授。但佛日将沈群生眼灭。若非大师弘忍何以克兴。伏愿广布慈云启发蒙滞。吉藏谨当竭愚奉禀诲诱。穷此形命远至来劫。伏愿大师密垂加授。夏亦竟即驰觐。今行遣智照咨问。谨启</p><p>吉藏启景。上未至数日之间便尔感梦。又景上至已后仍复得梦。一二智照口述。景上寻归。亦因委咨谨启</p><p>吉藏法师请讲<a href=\"/fojing/miaofalianhuajing/\" class=\"keylink\" target=\"_blank\">法华经</a>疏第一百三</p><p>吴州。会稽县嘉祥寺吉藏稽首和南。伏闻山号崔嵬。道安登而说法。峰名匡岫慧远栖以安禅。未若兹岭宏丽接汉连霞。[泳-永+(虍-七+(一/八/八/目))][堅-臣+(虍-七+(一/谷))]飞流冲天灌日。赤城丹水仙宅隩区。佛陇香罏圣果福地。复经擅美孙赋称奇。智者栖凭二十余载。禅慧门徒化流遐迩。昔同寿英彦才解通经法。净俊神正传禅业。若非道参穷学德侔补处。岂能经论洞明定慧兼照。至如周旦殁。后孔丘命世。马鸣化终龙树继后。如内外不坠信在人弘。光显大乘开发秘教。千年之与五百实复在于今日。南岳睿圣天台明哲。昔三业住持。今二尊绍系。岂止洒甘露于震旦。亦当振法鼓于<a href=\"/remen/tianzhu.html\" class=\"keylink\" target=\"_blank\">天竺</a>。生知妙悟。魏晋以来典籍风谣。实无连类。释迦教主童英发疑。卢舍法王善财访道。敢缘前迹谛想崇诚。谨共禅众一百余僧。奉请智者大师演畅法华一部。此典众圣之喉襟。诸经之关键。伏愿开佛知见耀此重昏。示真实道朗兹玄夜。庶以三千国土来禀未闻。百劫后生奉遵大义。筑场戒节析木将临。摇落山庄玄黄均野。桂岩玉蕊菊岸华荣。弥切声闻之心。颇伤缘觉之抱。吉藏仰谢前达。俯愧询求。兢惧唯深。但增战悚。谨请。开皇十七年八月二十一日</p><p>智者遗书与临海镇将解拔国述<a href=\"/remen/fangsheng.html\" class=\"keylink\" target=\"_blank\">放生</a>池</p><p>第一百四</p><p>贫道少怀静志愿屏嚣尘。微悟苦空得从闲旷。是以去西陕之旧里。将领门徒游憩天台。十有二载。但此山溪接江源连亘海际渔捕沪业交横塞水。杀戮既多煮炙无算。夭伤物命有足悲者。亦是公私去来频遭没溺。以此死亡不可称数。贫道不惟虚薄。愿言拯济。仍率励山僧货衣资什物。就土民孔玄达等买兹沪业。永作放生之池。变此鱼梁翻成法流之水。故临海内史计尚儿敬法心重。仍请讲说金光明经。至流水品。檀越羊公贺等闻斯妙句。咸舍沪业。凡五十五所。遂使水陆沾濡人虫荷泽。盖闻雨华满室。答长者之恩。明珠照夜。报隋侯之德。斯固植妙行于前修。播芳风于末代。福不唐捐善无虚失。仍以此事表白前陈。敕云此江若无乌贼珍味。宜依所请永为福池。国子祭酒徐孝克。宿植德本才地兼美。闻斯积善请树高碑。冀此洪基与岳同固。愿兹胜业将日月俱全。昔陈氏江东地不过数千里。犹若此慕善忘怀。仰惟皇帝陛下。秉金轮而御八表。握宝镜以临四民。风雨顺时马牛内向。信以道高尧舜德迈轩羲。加复躬行十善等赤子于群分。自运四弘总下生而普济。且不麑不卵着自外书。救蚁救鱼闻之内典。岂有富天下而吝惜一江源。恩洽宇内而独隔数百里。改莲华之池。兴烧煮之业。使军民恣其伤杀。水族婴其酸楚。身首分离骨肉糜溃。以贫道意度皇帝之心。岂其然乎。岂其然乎。但晋王殿下道贯今古。允文允武。二南未足比其功。多材多艺。两献无以齐其德。茂绩振于山西。英声驰于江左。管淮海之地化吴会之民。不以贫道不肖。曲垂礼接躬膺世范。谬荷人师具述事源。爰降符命在所恭承。莫敢违越。假令别有严使。的奉敕符毁所树之碑。复民沪业者。贫道即振锡披衣担簦蹑履。远游京辇诣阙上书。殒首碎身以全物命。况今上旨。总使江南收捕海族。而江溪山水不出海鱼。披省符文事不相涉。特由在斯苟欲是非。毁坏放生兴残害业。当今太平之世路不拾遗。若恣军民收罗采捕。则是夺人现财公行劫盗。若以至尊欲令军民丰沃。不许放生者。昔贫道西游。路经岳州刺史王宣武。仍结香火禀受大乘。而彼地民不事农桑。专行杀捕之业。学士昙揵请讲。遂即停留。一州五县咸舍其业。凡一千余所。以事表台降敕开许。自是岳州频降祥瑞。使君宣武旌赏倍常。至尊神智高明有感皆应。岂容为军民口味夺人善业。县尉此启恐成僻见。且江溪狭小。不及岳州一基之地。又止有杂鱼本无海族。至尊以晋王殿下有文武奇才。故遍加委任江南诸州。事无大小皆由决判。今若不得注言。王教不听者则是。是非由于县裁断。不关晋王。如此之言岂可闻于王耳。且大王亲有符旨。开许放生何容在所私行壅遏。贫道辞还幽谷。有二<a href=\"/remen/yinyuan1.html\" class=\"keylink\" target=\"_blank\">因缘</a>。一为大王功德治葺旧寺。二为案行江溪修营福会。共诸檀越远建菩提。爰被存亡庄严永愿。一人有庆保盘石之基。使十千之鱼恣相忘之乐。贫道至止已久频荷。优任供给资须人功。影响每思往彼未展来游。逖听所闻颇传惠化。境有三异之德。民谣五裤之歌。餐味高风诚深随喜。但君临稍毕旋返非赊。唯希善始令终以全嘉誉。攀辕卧辙无愧昔贤。贫道反覆九思徘徊三省。北方人士寿长有福。岂非慈心少害感此妙龄。东海民庶多夭殇。渔猎所以短命。贫窭乃是<a href=\"/remen/shijian.html\" class=\"keylink\" target=\"_blank\">世间</a>现见。可为鉴诫者也。今若断三归之命。养<a href=\"/remen/wuyin.html\" class=\"keylink\" target=\"_blank\">五阴</a>之身。斯则废<a href=\"/remen/jingtu.html\" class=\"keylink\" target=\"_blank\">净土</a>之华业。起无边之重过。事既反常恐非养生之术。余州镇防。不边江海既处高原。采捕无地未闻亡身。他境带病还乡岂复。必须水族以资身命。直令采捕尚乃非宜。况有毁他放生以给。军士明府在镇清严。远近称叹一钱不纳。一犊方留哙参养鹄。卒获宝珠孔愉放龟终佩金印。檀越若不逆晋王符旨。不乖贫道之言。则是再洒法流奉宣帝道。有德必酬无善不报。玉佩雕弓不求自至。金印紫绶应念便来。今遣弟子普明。赍旧事往简。但明府总此邦之务。执一镇之兵机。有教必行。如风靡草愿以贫道此书。宣示百姓。训诲军民。使遵九言之教无为始祸。改十恶之心永符元吉。事争信人口。具不复委陈。沙门智顗白</p></div>"
}]