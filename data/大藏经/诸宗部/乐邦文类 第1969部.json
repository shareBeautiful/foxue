[{
    "title": "乐邦文类 第一卷",
    "author": "严讷",
    "html": "<div class=\"B1_text\"><p>乐邦文类 第一卷 (并序)</p><p>乐邦文类序</p><p>昔善逝愍群生之旋复于诸苦趣也。指乐邦令归依。列圣幽赞。宿耆受生者不一。载诸竺坟。灿如星陈。及后之宗焉者渐远。率以声色求。而不知求诸心。故大鉴示以惟心。俾知欲得<a href=\"/remen/jingtu.html\" class=\"keylink\" target=\"_blank\">净土</a>。当净其心。是善逝说观佛。而示是心是佛之旨也。是具三心十心。而<a href=\"/remen/wangsheng.html\" class=\"keylink\" target=\"_blank\">往生</a>之方也。是法藏发胜愿。其心寂静。志无所著之因行也。及后之宗焉者渐远。率弟视九品。恬嬉具缚。夫恬嬉具缚。则诸佛不必出世而度生。而群生之流浪无已也。不求诸心。则愈求愈远。三圣之观。皆外逐于相也。<a href=\"/remen/shengren.html\" class=\"keylink\" target=\"_blank\">圣人</a>因病以致药。<a href=\"/remen/zhongsheng.html\" class=\"keylink\" target=\"_blank\">众生</a>因药而滋疾。可不哀耶。是故称乐邦。所以使理即者。缘<a href=\"/remen/banruo.html\" class=\"keylink\" target=\"_blank\">般若</a>而<a href=\"/remen/xiuzheng.html\" class=\"keylink\" target=\"_blank\">修证</a>。拯流浪于苦轮也。言<a href=\"/remen/weixin.html\" class=\"keylink\" target=\"_blank\">唯心</a>。所以使观<a href=\"/remen/xingzhe.html\" class=\"keylink\" target=\"_blank\">行者</a>。本法身而<a href=\"/remen/jietuo.html\" class=\"keylink\" target=\"_blank\">解脱</a>。见三圣于真常也。善逝指人以宝藏。大鉴启之以元钥。大鉴示人以因华。善逝接人以果地也。披其华而遗其果。犹夫无华矣。有其藏而不能启。犹夫无藏矣。事乐邦者。能外夫唯心耶。古今吾心之古今也。延极三世而不可际也。刹界吾心之刹界也。广被无边而不可穷也。净而四圣。染而六凡。吾心之四圣六凡也。不曰唯心。将安所而求乐邦也。诚知。唯心必不能无事于乐邦也。蠢尔含生。远自无始。于无生而妄生。于<a href=\"/remen/wuwo.html\" class=\"keylink\" target=\"_blank\">无我</a>而执我。三缚十使。习染久矣。非藉济愿船栖灵圣域。则菩萨尚迷于隔阴。声闻有昧于出胎。乃下焉者。而可自期不退哉。文殊七佛导师也。无生忍非不证也。而受记往生。善财一生圆旷劫之果者也。第一义非不闻也。而发愿导归。不事乐邦。将何修而尽惟心之妙也。吾心中之阿弥陀佛。于因地所<a href=\"/remen/zhuangyan.html\" class=\"keylink\" target=\"_blank\">庄严</a>。吾心之胜土为乐邦。原我之初。与阿弥陀佛无二无别。我则迷而流浪。为<a href=\"/remen/foxin.html\" class=\"keylink\" target=\"_blank\">佛心</a>中之众生。佛则觉而修证。为众生心中之佛耳。我心即佛心。我不可得而我也。佛心即我心。佛不可得而他也。不可得而他之佛。念念度生。无间于我。而众生执不可得而我之幻我。背觉合尘。役役而颠冥于<a href=\"/remen/sanjie.html\" class=\"keylink\" target=\"_blank\">三界</a>。悲夫。故尽修乎乐邦者。所以尽修乎吾心也。尽修乎吾心。所以远离颠倒。而证我所同于阿弥陀佛者也。诸佛别无所证。全证众生本性耳。凡阿弥陀佛所具足。我亦具足。不离我心故。乐邦非相。即我心故。非空<a href=\"/remen/wuxiang.html\" class=\"keylink\" target=\"_blank\">无相</a>。即相非相故。即相非相。则依正皆真。生佛同体矣。依正皆真。生佛同体。则乐邦之过去尊音王如来。未尝入灭。未来<a href=\"/remen/gongde.html\" class=\"keylink\" target=\"_blank\">功德</a>山王如来。久已<a href=\"/remen/chengfo.html\" class=\"keylink\" target=\"_blank\">成佛</a>。现在阿弥陀如来。在十万亿佛刹外。而靡所隔也。八万四千随形好。随念随见。我心非往。彼佛不来。如镜中灯。如水中月。镜非揽灯。灯自现镜。月非入水。水常含月。在在尔。法法尔。毫相常观而非观。宝台无生而往生。若然者。谓之惟心乎。谓之乐邦乎。吾不得而知也。鹿亭上人。梓宋晓师所集乐邦文类。乞予言辨其卷。遂为稽首<a href=\"/remen/fozu.html\" class=\"keylink\" target=\"_blank\">佛祖</a>。抒臆见而卑之</p><p>赐进士出身吏部<a href=\"/ctwh/jing/13j/shangshu.html\" class=\"keylink\" target=\"_blank\">尚书</a>武英殿大学士海虞严讷撰</p><p>乐邦文类序</p><p>周道既往。百家各以其说争衡于世。久之浸息。独儒老释三之教。几于并行。大率皆主于劝善戒恶。其言不同。而其归则一。然释宗比道家为尤盛。余未尝读<a href=\"/remen/foshu.html\" class=\"keylink\" target=\"_blank\">佛书</a>。初<a href=\"/remen/wuxin.html\" class=\"keylink\" target=\"_blank\">无心</a>佞佛。惟是诸恶莫作众善奉行之戒。不敢须臾去心。佛之本意似不出此。世有习西方净土之教者。其说曰。凡夫生于五浊恶世。业网萦覆。<a href=\"/remen/shengsi.html\" class=\"keylink\" target=\"_blank\">生死</a>不能出。<a href=\"/remen/kuhai.html\" class=\"keylink\" target=\"_blank\">苦海</a>不能停。大雄氏不得已。而偏指一方。使人系心专注。果由是而之则达无方所矣。虽然不得其门而入。亦徒为耳。曾不知此法本乎一心一心所主必见于善故。佛指示曰。是心作佛。是心是佛。诸佛正遍知海。从心想生。是故应当一心系念。若因是而论。则弥陀果觉即我性是极乐遐方即我心。是一念到处应用无亏。亦何高下远近之有哉。<a href=\"/remen/biqiu.html\" class=\"keylink\" target=\"_blank\">比丘</a>宗晓。留心教典。类成此书。其<a href=\"/dazangjing/\" class=\"keylink\" target=\"_blank\">大藏经</a>论。古今儒释所著。无非西方净土教门。或阐扬奥义。以警未达。或明示显应。以诱方来。至于长行短偈片言只字。无一不备。其善用身心可尚矣。一日持以示余。且有请曰。某留心于此有年。将以刊板化一为多广示学者。傥得一言冠其首。使人起信起修。则某克苦编镂不为枉矣。余取其书读之。诸家所示。颇有深趣。真可以发明往生大旨。启迪人之<a href=\"/remen/shanxin.html\" class=\"keylink\" target=\"_blank\">善心</a>。徐复究其理。盖人固有之性。本自明白。无始迷妄不贪则吝。缘此病根是生众苦。若令离苦恼而获安隐。当以是而对治之。譬如神医用药。病根既去则本体如初。又如明镜受尘。揩摩有力。则本明如旧。夫如是则此书真复性还元之策。岂可寝之哉。呜呼道在迩不必求诸远。事在易不必求诸难。昔无著师。礼五台见文殊说偈有曰。宝塔毕竟化为尘。一念净心成正觉。<a href=\"/remen/fofa.html\" class=\"keylink\" target=\"_blank\">佛法</a>无量斯言蔽诸佛土既以心为本。其务西归者。惟当善净其心而已矣。断无它术焉</p><p>庆元庚申中元日敷文阁学士宣奉大夫致仕汪大猷序</p><p>四明石芝<a href=\"/remen/shamen.html\" class=\"keylink\" target=\"_blank\">沙门</a>宗晓编次</p><p>乾道中德寿宫亲洒宸毫。大书莲社二字。赐防御使浙西路总管张[揙-戶+(今-一)]。龙骧凤翥八法俱全。真希世河洛之瑞也。窃惟高宗皇帝。以唐虞之化甄陶天下。功成不居。脱屣万乘。退藏之暇。游心内典。且欲追还庐阜<a href=\"/remen/nianfo.html\" class=\"keylink\" target=\"_blank\">念佛</a>之风。故有斯举焉。历考自古帝王兴隆释教。或建立塔庙者有之。或翻译经论者有之。或广度僧尼者有之。而未尝闻操觚染翰发挥净邦。俾一切人升出五浊。如吾圣君者。至今薄海内外宗古立社。念佛之声洋洋乎盈耳。乃知至德如风。民应如草。有不期然而然者矣。请试论之</p><p>我佛能仁诞生迦维。不恋金轮宝位。直向雪山宴坐。既成道已。随机阐化故。使大小偏圆教法有殊。最后法华高会一道无偏。开彼权乘悉归真实。故出世本怀。至是始畅矣。又念将来之世人。根暗钝不能自求出离。唯弥陀本愿。取土极乐。可以横截爱河径超佛地故。于诸大乘经。殷勤劝往者不一。斯盖如来异妙方便。诊恤沉沦。父去留药之谓耳。然大教东流人或未知。而东晋远公法师。神机秀发。肇开化源。引水栽莲。缔结净社。尔时预者一百二十有三人。刘遗民等十八大贤而为上首。自是念佛<a href=\"/remen/sanmei.html\" class=\"keylink\" target=\"_blank\">三昧</a>之道行焉。迨今八百余载。遗风遗烈。凛然尚在。故得张[揙-戶+(今-一)]所修。远踵其事矣。然则务学必求师。进业必托法。故兹社之兴。专以弥陀为宗主。诸经为司南。自晋唐以来。高僧巨儒。咸有著述赞美斯事。虽其间说义有浅深属辞有工拙。譬如万派东流同归沧海。使夫饮用者咸沾一味焉。(宗晓)侵寻晚景。悟世非坚深。仰高宗皇帝。道参天地。德迈羲轩。犹乃宣扬至教。启迪群蒙。况愚忝簉僧伦。敢怠思修之路乎。由是囊括诸经。网罗众制。伏而读之。意图良导。虽微辞奥旨未易窥测。然研味有年。粗亦识其梗概。重念。隋珠和璧为天下之至宝。苟韫[匚@賣]而藏诸。则人孰得而共之。遂于假日。即其所得次而编之。始于经咒终乎诗词。凡十有四门。总二百二十余首。析为五卷。目曰乐邦文类。盖仿儒家柳宗直西汉文类之作也。其有集之不尽。当有与吾同志者续焉时</p><p>经(凡四十六处)</p><p>大藏专谈净土经论目录</p><p><a href=\"/fojing/miaofalianhuajing/\" class=\"keylink\" target=\"_blank\">法华经</a> 弥陀迹中<a href=\"/remen/huayuan.html\" class=\"keylink\" target=\"_blank\">化缘</a>之始</p><p>悲华经 三圣因愿授记名号</p><p>出生菩萨经 弥陀因行成就众生</p><p><a href=\"/fojing/wuliangshoujing/40729.html\" class=\"keylink\" target=\"_blank\">无量寿经</a> 法藏发愿庄严妙土</p><p>弥陀偈经 弥陀本愿取土之相</p><p>首<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a> 大势至获念佛圆通</p><p>鼓音王经 弥陀国城父母亲属</p><p><a href=\"/fojing/emituojing/41135.html\" class=\"keylink\" target=\"_blank\">阿弥陀经</a> 极乐过十万亿佛土</p><p>阿弥陀经 七日不乱感佛往生</p><p><a href=\"/fojing/guanwuliangshoujing/yuanwen.html\" class=\"keylink\" target=\"_blank\">观无量寿经</a> 行三种业得生西方</p><p>观无量寿经 初修日观送想西方</p><p>观无量寿经 第八像观约心观佛</p><p>观无量寿经 具三种心即得往生</p><p>观无量寿经 下品下生十念功成</p><p>观无量寿经 韦提侍女皆得往生</p><p>阿弥陀经 以疑惑心生西方界边</p><p>无量寿经 不了佛智胎宫受生</p><p>菩萨处胎经 生染着心堕懈慢国</p><p>平等觉经 净土声闻<a href=\"/remen/xiuxing.html\" class=\"keylink\" target=\"_blank\">修行</a><a href=\"/remen/zhengguo.html\" class=\"keylink\" target=\"_blank\">证果</a></p><p>无量寿经 拣五逆谤法不得往生</p><p>无量寿经 三辈修因往生之相</p><p>无量寿经 较量二土修善不同</p><p>无量寿经 往生净土菩萨众多</p><p>无量寿经 法灭留经百岁度人</p><p>无量寿经 劝各<a href=\"/remen/jingjin.html\" class=\"keylink\" target=\"_blank\">精进</a>努力求之</p><p>无量寿经 无量寿<a href=\"/remen/foguang.html\" class=\"keylink\" target=\"_blank\">佛光</a>明普照</p><p>无量寿经 宝钵饮食自然盈满</p><p><a href=\"/fojing/huayanjing/yuanwen.html\" class=\"keylink\" target=\"_blank\">华严经</a> 较量二土昼夜长短</p><p>文殊说般若经 修一行三昧专称佛名</p><p>般舟经 修佛立三昧专念弥陀</p><p>方等大集经 修佛立三昧中道观法</p><p>华严经 解脱长者得唯心念<a href=\"/remen/fomen.html\" class=\"keylink\" target=\"_blank\">佛门</a></p><p>华严经 依普贤愿得生极乐</p><p>法华经 闻经修行即得往生</p><p>大宝积经 发十种心得生极乐</p><p>随愿往生经 娑婆浊恶偏赞西方</p><p>大集日藏经 念佛随心见大见小</p><p>目连所问经 无量寿国易往易取</p><p>十往生经 念佛之人菩萨守护</p><p>观佛三昧经 佛记文殊当生极乐</p><p>文殊发愿经 文殊发愿求生极乐</p><p>入<a href=\"/fojing/lengqiejing/yuanwen.html\" class=\"keylink\" target=\"_blank\">楞伽经</a> 佛记龙树往生乐国</p><p>善信摩亲经 善信厌女求生西方</p><p>首楞严经 约情想多少论报高下</p><p>守护国界主经 命终<a href=\"/remen/shane.html\" class=\"keylink\" target=\"_blank\">善恶</a>感报优劣</p><p>咒(凡一十道)</p><p>无量寿修观行<a href=\"/remen/gongyang.html\" class=\"keylink\" target=\"_blank\">供养</a><a href=\"/remen/yigui.html\" class=\"keylink\" target=\"_blank\">仪轨</a>(此仪轨中录出三咒如下)</p><p>无量寿如来拳印<a href=\"/remen/zhenyan.html\" class=\"keylink\" target=\"_blank\">真言</a></p><p>无量寿如来根本印真言</p><p>无量寿如来心真言</p><p>乌瑟腻沙最胜总持经(此经中录出一咒如下)</p><p>无量寿如来总持法门</p><p>不空罥索神变真言经(此经中录出三咒如下)</p><p>一字真言 溥遍解脱心真言 不空大灌顶光真言</p><p>弥陀不思议神力传</p><p>拔一切<a href=\"/remen/yezhang.html\" class=\"keylink\" target=\"_blank\">业障</a>根本得生</p><p>论(凡六处)</p><p>无量寿论 往生偈及五门修法</p><p>毗婆沙论 念佛为易行道</p><p>大智度论 乐多集功德者求生净国</p><p>大智度论 释迦弥陀各有净秽国土</p><p><a href=\"/fojing/dachenqixinlun/yuanwen.html\" class=\"keylink\" target=\"_blank\">大乘起信论</a> 娑婆不值佛专劝念</p><p>思惟要略法 利钝二根观佛相好</p><p>阿弥陀佛尊号</p><p>大藏专谈净土经论目录</p><p>余编类斯文。所以先示经论者。欲修净业人务本故也。其诸经论皆散在大藏。今载经题函号。以助捡阅之易耳</p><p>佛说无量清净平等觉经一部二卷 乃字函</p><p>后汉月支<a href=\"/remen/sanzang.html\" class=\"keylink\" target=\"_blank\">三藏</a>支娄迦谶译</p><p>无量清净平等觉。即无量寿佛异号也。清净平等四字寿字意也。觉即佛之华言</p><p><a href=\"/fojing/emituojing/\" class=\"keylink\" target=\"_blank\">佛说阿弥陀经</a>一部二卷 乃字函</p><p>吴月支三藏支谦译</p><p>此经亦名阿弥陀三耶三佛萨楼佛檀过度人道经</p><p>佛说无量寿经一部二卷 乃字函</p><p>曹魏三藏康僧铠译</p><p>此经更有晋永嘉年中竺法护所译之本。藏中今缺。天台观经疏所指大本。即法护所译也</p><p>大宝积经无量寿如来会卷第十七十八 师字函</p><p>大唐三藏<a href=\"/remen/puti.html\" class=\"keylink\" target=\"_blank\">菩提</a>流志译</p><p>宝积总方等诸大乘经四十九会。第七即无量寿会也</p><p>佛说大乘无量寿庄严经一部三卷 兵字函</p><p>大宋大宗朝西天三藏法贤奉诏译</p><p>以上五经。其平等觉与阿弥陀。并译出法藏比丘二十四愿。无量寿与大宝积会。则译出四十八愿。世有单本。四十八愿经一卷。此乃于无量寿经录出。非别有本也。又无量寿庄严经。译出三十一愿。辅行曰。愿数不同部异见别不须和会。然细读五经。大概起尽皆同。似同梵本。但译师之异。广略随宜耳。而荆溪谓。部异见别者。则显佛说。是同随机不等。至于结集翻译皆不同也。然则同异之说。未敢定判览者详之。五译之中。文相颇明。取曹魏本以故。祖师诸文多引用之</p><p>佛说阿弥陀经一卷 养字函</p><p>姚秦三藏法师鸠摩罗什译</p><p>天台观经疏。指此经为小本。前无量寿经为大本。观无量寿<a href=\"/fojing/\" class=\"keylink\" target=\"_blank\">佛经</a>。处两经之间。义当中本</p><p>称赞净土佛摄受经一卷 养字函</p><p>大唐三藏法师玄奘译</p><p>以上二经同本异译。秦本列六方诸佛称赞。唐译具有十方诸佛称赞。此亦译师。适时广略不同。龙舒净土文谓。秦本脱去四方者不晓。翻译部别也</p><p>佛说观无量寿佛经一卷 养字函</p><p>宋元嘉中畺良耶舍译</p><p>此经单本藏中无重译之文。亦名净除业障生诸佛前经</p><p>后出阿弥陀佛偈经一卷 养字函</p><p>后汉失译</p><p>此经唯五十六句偈颂。<a href=\"/remen/shuofa.html\" class=\"keylink\" target=\"_blank\">说法</a>文体简古。古今不得而评</p><p>阿弥陀鼓音声王陀罗尼经一卷 羔字函</p><p>失译</p><p>以上二经谓之失译者。失去译师名也。有不晓者。谓不译名失译。不译则梵书矣</p><p>般舟三昧经一部三卷 罪字函</p><p>后汉月支三藏支娄迦谶译</p><p>藏中有大方等大集贤护经跋陂经。并与般舟同本异译。专说现在佛悉在前立三昧。九十日<a href=\"/remen/zhongguan.html\" class=\"keylink\" target=\"_blank\">中观</a>想称诵弥陀。摩诃<a href=\"/remen/zhiguan.html\" class=\"keylink\" target=\"_blank\">止观</a>常行三昧所准之经也</p><p>佛说如来乌瑟腻沙最胜总持经一卷 高字函</p><p>大宋太宗朝西天三藏法天奉诏译</p><p>此经无量寿佛。说神咒为众生延寿。命终即得往生极乐</p><p>无量寿如来修观行供养仪轨一卷 衡字函</p><p>大兴善寺三藏不空奉诏译</p><p>此仪轨。结坛诵咒。专期往生</p><p>无量寿优波提舍论一卷 堂字函</p><p>婆薮娄豆菩萨造。元魏<a href=\"/remen/tianzhu.html\" class=\"keylink\" target=\"_blank\">天竺</a>三藏菩提留支译</p><p>婆薮娄豆。此翻天亲。天台十疑论所指往生论即此也。此论通伸净土诸经。或能观之甚资净行</p><p>阿弥陀经不思议神力传 养字函</p><p>此传失载造传人名。与小本弥陀经同卷。往生神咒在内</p><p>集诸经礼忏仪二卷 群字函</p><p>上卷唐沙门智升集。上半卷通礼诸佛。下半卷别以偈颂礼赞西方。及<a href=\"/remen/chanhui.html\" class=\"keylink\" target=\"_blank\">忏悔</a>发愿等文。下卷比丘善导拣示专修西方要义。及集记诸祖六时礼赞净土偈颂等</p><p>以上经论传集一十六种。并专谈净土。故十疑论云。藏中有数十余部经论。殷勤指授劝生西方是也。先贤谓净土但有七经者。其不审乎</p><p>法华经 弥陀迹中化缘之始</p><p>化城喻品曰。过去有佛。名大通智胜。其佛未<a href=\"/remen/chujia.html\" class=\"keylink\" target=\"_blank\">出家</a>时。有十六子。皆以童子出家而为<a href=\"/remen/shani.html\" class=\"keylink\" target=\"_blank\">沙弥</a>。尔时彼佛。说是经已。即入静室八万四千劫。是时十六菩萨。知佛入室。各升法座。为四部众。广说分别妙法华经。一一皆度六百八十万亿那由他恒河沙等众生。是十六菩萨所化众生。世世所生与菩萨俱。十六沙弥。今于十方现在说法。乃至云。西方二佛。一名阿弥陀。第十六我释迦牟尼。尔时所化众生。汝等诸比丘。及我灭度后未来世中声闻<a href=\"/remen/dizi.html\" class=\"keylink\" target=\"_blank\">弟子</a>是也。若如来自知<a href=\"/remen/niepan.html\" class=\"keylink\" target=\"_blank\">涅槃</a>时到。便集诸菩萨及声闻众。为说是经</p><p>台宗明法华本迹。迹中以大通为首。此文乃有三意。一昔日共结缘(从是时十六菩萨下)二中间相逢值(从是十六菩萨下)三今日还说法华(从若如来下)此三总括迹中一期他化尽矣。释迦既尔。弥陀亦然。良以十六王子。于大通时覆讲。为物结缘。其诸王子。各得成佛。西方号阿弥陀。以果验因。弥陀尔时乃为第九王子。为众讲说。是知。弥陀为物结缘明矣。故妙玄六云。大通为结大乘之首。彼佛八千劫说经。十六王子八万四千劫覆讲。于时听众。或当座已悟。或中间得入。或近化始得即斯意也。如是铨量非唯显。佛佛施化道同。抑亦知。古往今来生净土者。并第九王子当时结缘之众矣</p><p>悲华经 三圣因愿授记名号</p><p>往昔过恒河沙阿僧祇劫有世界。名删提岚。劫名善持。有转轮王。名无诤念。主四天下。有一大臣。名曰宝海。是梵志种时生一子。有三十二相八十种好。常光一寻生时。有百千诸天。来共供养。因为作字。号曰宝藏。其后出家。剃除须发。成菩提道。还号宝藏。如来广为圣王说于<a href=\"/remen/zhengfa.html\" class=\"keylink\" target=\"_blank\">正法</a>。王请如来及诸圣众。三月供养。王有千子。王及千子。如是供养。满二百五十岁。各各向佛及比丘僧。悔诸不及。尔时如来。即入三昧放大光明。现十方世界。或有世界五浊弊恶。或有世界清净微妙等。王白佛言。诸菩萨等。以何业故取净世界。以何业故取不净世界。佛言。菩萨以愿力故。取清净土。离五浊恶。复有菩萨。以愿力故。求五浊恶。王言。我今真实欲得菩提。不愿取不净佛土。我已先于十岁之中。端坐思惟。庄严清净佛土。我今发愿。愿成道时。世界之中。无有<a href=\"/remen/diyu.html\" class=\"keylink\" target=\"_blank\">地狱</a>畜生饿鬼。众生皆作金色。人天无别。无有女人等。一化生<a href=\"/remen/shouming.html\" class=\"keylink\" target=\"_blank\">寿命</a>无量。世界清净无有臭秽。所有宫殿。种种庄严。如第六天。余佛世界。若有众生。闻我名者。修诸善本。欲生我界。愿其命终。必定得生。唯除五逆诽谤圣人破坏正法等(安养记云。悲华经备有二十四愿。但文略耳)轮王发深愿已。佛即告曰。大王汝见西方过百千万亿佛土。有尊音王如来世界。清净庄严。悉如大王所愿。如是四佛出现。入灭过一恒河沙阿僧祇劫。入第二恒河沙阿僧祇劫。是时世界转名安乐。汝于是时。当得作佛。号无量寿如来等。尔时宝藏如来。寻为第一不眴太子授记曰。汝观<a href=\"/remen/tianren.html\" class=\"keylink\" target=\"_blank\">天人</a>三恶一切众生。生大悲心。欲断众生诸苦恼故。欲令众生住安乐故。今当字汝为观世音。无量寿佛般涅槃已。彼土转名一切珍宝所成就世界。种种庄严。安乐世界所不及也。汝成菩提道。号遍出一切光明功德山王如来。又告第二尼摩太子。汝今所愿。取大世界。如汝所愿。汝当成菩提道。号曰善住珍宝山王如来。由汝取大世界故。因是字汝为得大势至(三圣因愿授记劫国名号经。涉第二第三以上。但略录耳)</p><p>一向出生菩萨经 弥陀因行成就众生</p><p>佛言。我念过去广大无量无边阿僧祇劫。有<a href=\"/remen/fohao.html\" class=\"keylink\" target=\"_blank\">佛号</a>宝功德威宿劫王。彼佛将入涅槃。为众广说法本陀罗尼。时有轮王。名曰持火。王有太子。名曰不思议胜功德。生年十六。从彼如来。闻是法本。即于七万岁中。精勤修习。未曾睡眠。亦不偃侧。端坐一处。不贪财宝及以王位。不乐自身。得值九十亿百千那由他佛。诸佛脱法。尽能闻持修习。厌家剃发而作沙门。作已复于九万岁中。修习此陀罗尼。复为众生。分别显示。一生之中。力精<a href=\"/remen/jiaohua.html\" class=\"keylink\" target=\"_blank\">教化</a>。令八十亿百千那由他众生得发道心。积功累德。住不退地。尔时不思议胜功德比丘。岂异人乎。即阿弥陀如来是也(经在大藏知字函)</p><p>无量寿经 法藏比丘发愿庄严妙土</p><p>过去久远锭光佛出世。如是次第至五十三佛。名世<a href=\"/remen/zizai.html\" class=\"keylink\" target=\"_blank\">自在</a>王。彼佛世中。有一国王。闻佛说法。心怀悦豫。弃国弃王而作沙门。号曰法藏。高才勇哲。与世超异。佛说法言。譬如大海。人以升量。经历劫数。尚可穷底得其妙宝。有人至心精进。求道不止。何愿不得。佛因广说二百一十亿佛刹天人之善恶国土之粗妙。法藏闻说。皆悉睹见。发起胜愿。其心寂静。志无所著。重白佛言。唯垂听察。如我所愿。当具说之。设我得佛。国有地狱饿鬼畜生者不取正觉(云云)法藏说四十八愿已。大地震动。天雨妙华。法藏诚谛不虚。超出<a href=\"/remen/shijian.html\" class=\"keylink\" target=\"_blank\">世间</a>。一向专志。庄严妙土。教化安立无数众生。住于无上正真之道。今已成佛。现在西方安乐世界。其国七宝奇丽。超十方界。无有须弥日月大海溪渠井谷等。亦无四恶趣。亦无春夏秋冬。不寒不热。常和调适。其诸众生功德善力行业之地。故能尔耳</p><p>弥陀偈经 弥陀本愿取土之相</p><p>惟念法比丘乃从世饶王</p><p>发愿喻诸佛誓二十四章</p><p>世世见诸佛垓数无有量</p><p>不废<a href=\"/remen/suming.html\" class=\"keylink\" target=\"_blank\">宿命</a>行功德遂具成</p><p>世界名清净得佛号无量</p><p>国界平夷易丰乐多上人</p><p>佛寿十方沙光明普无边</p><p>菩萨及弟子不可算称量</p><p>若欲见彼佛莫疑亦莫虑</p><p>有疑在胎中不合五百年</p><p>不疑生基坐叉手无量前</p><p>愿欲遍十方须叟则旋还</p><p>首楞严经 势至获念佛圆通</p><p>大势至法王子。与其同伦五十二菩萨。即从座起。顶<a href=\"/remen/lifo.html\" class=\"keylink\" target=\"_blank\">礼佛</a>足。而白佛言。我忆往昔恒河沙劫。有佛出世。名无量光。十二如来相继一劫。其最后佛名超日月光。彼<a href=\"/\" class=\"keylink\" target=\"_blank\">佛教</a>我念佛三昧。譬如有人一专为忆。一人专忘。如是二人。若逢不逢。或见非见。二人相忆。二忆念深如是。乃至从生至生。同于形影。不相乖异。十方如来。怜念众生。如母忆子。若子逃逝。虽忆何为。子若忆母。如母忆时。母子历生不相违远。若众生心忆佛念佛。现前当来。必定见佛。去佛不远。不假方便。自得心开。如染香人身有香气。此则名曰香光庄严。我本因地。以念佛心。入无生忍。今于此界。摄念佛人。归于净土。佛问圆通。我无选择。都摄六根。净念相继。得三摩提。斯为第一</p><p>长水疏曰。无量寿亦名无量光。一专为忆如佛。一人专忘。谓不念者。如是众生见佛不定。故云若逢不逢等。佛与众生忆念相应。故如形影。念佛心者。初即以生灭心缘佛相好。专注一境心无间。然见佛相好。如镜现像。复观所念之佛。俱为虚妄。本无<a href=\"/remen/zixing.html\" class=\"keylink\" target=\"_blank\">自性</a>。从念想现。故能念之心已起。未起自何而有。不见一法毕竟空寂。本来离念。离念相者。等<a href=\"/remen/xukong.html\" class=\"keylink\" target=\"_blank\">虚空</a>界。无所不遍。法界一相。即是如来平等法身。故曰入无生忍。我既得度。众生与我无异。无异之性互相关涉。故念佛者。我皆摄之。念属意根。意即诸根所依。故云都摄。念即无念。故云净念。不以念间故云相继。集解曰。以证验修。念佛之心。不可单约事解。念存<a href=\"/remen/sanguan.html\" class=\"keylink\" target=\"_blank\">三观</a>。佛具三身。心破三惑。无生忍位。方可得入</p><p>鼓音王经 弥陀国城父母亲属</p><p>佛在赡波大城。<a href=\"/remen/fahui.html\" class=\"keylink\" target=\"_blank\">法会</a>说西方安乐世界阿弥陀佛。若人能持名号。临欲终时。彼佛大众。往此人所。令其得见。见已欢悦。所生之处。永离胞胎秽欲之形。宝莲华中。自然化生。其国号清泰圣王。其城纵广十千由旬。于中充满刹利之种。阿弥陀佛父。名月上转轮圣王。其母名殊胜妙颜。子名月明。奉事弟子。名无垢称。<a href=\"/remen/zhihui.html\" class=\"keylink\" target=\"_blank\">智慧</a>弟子。名曰揽光。神足精进。名曰大化。魔主名曰无胜。有提婆达多。名曰寂静。若人诵此鼓音声王大陀罗尼。十日十夜。六时专念敬礼彼佛。坚固<a href=\"/remen/zhengnian.html\" class=\"keylink\" target=\"_blank\">正念</a>。悉除散乱。念念不绝。十日之中。必见彼佛。并见十方如来及所住处。唯除重障钝根之人。所不能睹(咒广不录)</p><p>孤山弥陀疏曰。鼓音王经。既有女人及恶逆者。岂非弥陀现秽土耶。天竺决疑曰。天亲论女人根缺不生。鼓音王佛母。且指初降生时。成正觉已。国土随净。必无女人。其母或转成男子。如此方龙女。或复命终。如悉达母。二家所说。天竺为正。以经所说远离胞胎秽欲。佛劝人往生故。但对机不等。与诸经少差降耳</p><p>阿弥陀经 极乐过十万亿佛土</p><p>从是西方。过十万亿佛土有世界。名曰极乐。其土有佛。号阿弥陀。今现在说法</p><p>霅川新疏曰。极乐之土有四不同。所谓同居方便实报寂光。前三传传而论。有苦有乐。唯寂光乃至极之乐耳。同居中有二。谓同居秽同居净。今经所明。是同居净。佛意意令行人至寂光之乐。而彼未宜。且令取于同居之净。既至彼净。则究竟寂光之乐可期矣。大哉圣人善权。其若是乎</p><p>十疑论问曰。西方去此十万亿佛刹。凡夫劣弱。云何可到。答为对凡夫肉眼生死心量说耳。西方去此十万亿刹。但使众生净土业成者。<a href=\"/remen/linzhong.html\" class=\"keylink\" target=\"_blank\">临终</a>在定之心。即是净土受生之心。动念即是生净土时。为此观经云。弥陀佛国。去此不远。又业力不可思议。一念即生。不须愁远。又如人梦。身虽在床。而心<a href=\"/remen/yishi.html\" class=\"keylink\" target=\"_blank\">意识</a>。遍至他方。生净土亦尔。不须疑也</p><p>自信录曰。极乐去十万亿刹。凡夫命终顷刻至者。自心本妙耳。如楞严曰。汝犹未明。一切浮尘。诸幻化相。当处出生。随处灭尽<a href=\"/remen/yinyuan1.html\" class=\"keylink\" target=\"_blank\">因缘</a>和合。虚妄有生。因缘别离。虚妄名灭。殊不知生灭去来本如来藏。<a href=\"/remen/changzhu.html\" class=\"keylink\" target=\"_blank\">常住</a>妙明性真常中。求于去来迷悟生死。了无所得。以此推之。当命终时。染浊缘离。故娑婆当处幻灭。清净缘合。故极乐当处幻生。此灭彼生。间不容发。亦何顷刻之可论乎。抑见终日取舍。而未尝取舍者矣</p><p>阿弥陀经 七日不乱感佛往生</p><p>不可以少善根福德因缘得生彼国。若人闻说阿弥陀佛。执持名号。若一日至若七日。一心不乱。其人临命终时。阿弥陀佛。与诸圣众。现在其前。是人终时。心不颠倒。即得往生</p><p>孤山疏曰。不可以少善根得生。则反显可以多善得生也。少善谓等闲发愿散乱称名。多善谓执持名号要期日限。执谓执受。持谓任持。信力故执受在心。念力故任持不忘</p><p>霅川疏曰。福德虽多。大略如观经中。三种净业可也。天台判三种净业为散心。十六妙观方名正受。以彼例此。福德因缘即散心。一心不乱即正受。孤山判此经是散善。观经属定善。予不韪彼说。且<a href=\"/fojing/pumenpin/\" class=\"keylink\" target=\"_blank\">普门品</a>疏。释一心称名有事有理。若用心存念。不间名事一心。若达此心。四性不生。与空慧相应。是理一心。用彼验此。一心亦然。普门品中。无不乱二字。智者尚作空慧释之。今云一心不乱。何苦贬为散善</p><p>观无量寿经 行三种业得生西方</p><p>欲生彼国者。当修三福。一者<a href=\"/remen/xiaoyang.html\" class=\"keylink\" target=\"_blank\">孝养</a>父母。奉事师长。慈心不杀。修十善业。二者<a href=\"/remen/shouchi.html\" class=\"keylink\" target=\"_blank\">受持</a>三归。具足众戒。不犯威仪。三者发<a href=\"/remen/putixin.html\" class=\"keylink\" target=\"_blank\">菩提心</a>。深信<a href=\"/remen/yinguo.html\" class=\"keylink\" target=\"_blank\">因果</a>。读诵大乘。劝进行者。此三种业。过去未来现在三世诸佛净业正因</p><p>天台观经疏曰。初业共凡夫。次共二乘。后是大乘不共之法。第一敬上接下慈心行也。修十善业。是其止行。身除三邪。口离四过。意断三恶。第二在家戒。亦即<a href=\"/remen/shijie.html\" class=\"keylink\" target=\"_blank\">十戒</a>。具足众戒者。道俗备受微细。不犯威仪者。三千悉不缺也。第三发菩提心是愿。起意趣向名为<a href=\"/remen/faxin.html\" class=\"keylink\" target=\"_blank\">发心</a>。<a href=\"/remen/foguo.html\" class=\"keylink\" target=\"_blank\">佛果</a>圆通。说为菩提。读诵大乘。明修解也。行能运通。说之为乘。妙宗曰。此三种业。得前者。不得后后。得后后者。必得前前</p><p>观无量寿经 初修日观送想西方</p><p>佛告韦提希。汝及众生。当起想念。正坐西向。谛观于日。令心坚住。专想不移。见日欲没状如悬鼓</p><p>观经疏曰。落日悬鼓。用标送想之方。妙宗曰。系心之法。须观落日者。欲令定想趣于西方。是向弥陀所居处故。即以所见落日。为境想之。今起观中之日。以圆人知。能想心本具一切依正。今以具日之心。缘于即心之日。令本性日显现其前。斯乃以法界心。缘法界境。起法界日。既皆法界。岂不即空假中。此心坚住明了。则日观成也</p><p>观无量寿经 第八像观约心观佛</p><p>次当想佛。所以者何。诸佛如来。是法界身。入一切众生心想中。是故汝等心想佛时。是心即是三十二相八十随形好。是心作佛。是心是佛。诸佛正遍知海。从心想生。是故应当一心系念。谛观彼佛</p><p>观经疏曰。诸佛如来下。泛明诸佛。是故应当下。遍观弥陀。法界身者。报佛法性身也。众生心净。法身自在。故言入。如白日升天影现百川。明<a href=\"/remen/foshen.html\" class=\"keylink\" target=\"_blank\">佛身</a>自在能随物现也。又法界身是佛身。无所不遍。法界为体。得此观佛三昧。解入相应。故言入心想也。是心作佛者。佛本是无心净故有。是心是佛者。向问佛本是无心净故有。便谓条然。故言即是。始学名作。终成即是。妙宗释曰。欲想佛身。须知观体。体是本觉起成能观。本觉乃是诸佛法界之身。以诸佛无别所证。全证众生本性故也。若始觉有功。本觉乃显。故云法身从心想生。又复弥陀与一切佛。一身一智应用亦然。弥陀身显即诸佛身。诸佛相明即弥陀体。是故泛明诸佛。以为弥陀观体。从法界身下。是约<a href=\"/remen/ganying.html\" class=\"keylink\" target=\"_blank\">感应</a>道交释。从又法界身下。是解入相应释。融心解曰。若无初释。则观非观佛。若无次释。则生佛体殊。二释相成。是今观法。是心作佛者。明即心变全性成修。是心是佛者。心外无佛。佛外无心。既全是心。心岂见心。如指不自触刀不自伤。般舟所谓我所念即见心作佛心者。不知心等止观。约此而立中观。般舟与此文同也。如来恐人着相观佛故。于真像之前。示乎观体。令依此法而观佛身。妙宗又曰。今之心观。非直于阴观本性佛。乃托他佛显乎本性。故先明应佛入我想心。次明佛身全是本觉。故应佛显知本性明。托外义成。唯心观立。若论作是。即不思议三观也。以若破若立名作。空假二观也。不破不立名是。中道观也。全是而作。则三谛俱破俱立。全作而是。则三谛俱非破立。即中之空假名作。能破三惑。能立三法。故感他佛三身圆应。能成我心三身当果。即空假之中名是。则全惑即智。全障即德。故心是应佛心是果佛。故知。作是一心修此三观。乃十六观之总体。一经之妙宗。文出此中。义遍初后。是故行者。当用此意修净土因。不可不知</p><p>观无量寿经 具三种心即得往生</p><p>若有众生。愿生彼国者。发三种心。即便往生。何等为三。一者至诚心。二者深心。三者<a href=\"/remen/huixiang.html\" class=\"keylink\" target=\"_blank\">回向</a>发愿心。具三心者。必生彼国</p><p>观经疏曰。至诚心者。即实行众生。至之言专。诚之言实。深者佛果深高。以心往求。故云深心。亦从深理生。亦从厚乐善根生。故十地经云。入深广心。涅槃云。根深难拔。故曰深心。善导释曰。身<a href=\"/remen/libai.html\" class=\"keylink\" target=\"_blank\">礼拜</a>彼佛。口称场彼佛。意观察彼佛。三业真实故名至诚心。以真实<a href=\"/remen/xinxing1.html\" class=\"keylink\" target=\"_blank\">信心</a>。信知自身具足<a href=\"/remen/fannao.html\" class=\"keylink\" target=\"_blank\">烦恼</a><a href=\"/remen/liuzhuan.html\" class=\"keylink\" target=\"_blank\">流转</a>三界。信知弥陀本愿称名下至十声得生。乃至一念无有疑心。故名深心。凡所作为一切善根。悉皆回愿往生。故名回向发愿心。具此三心。必得生也。若少一心。即不得生</p><p>观无量寿经 下品下生十念功成</p><p>下品下生者。作不善业五逆十恶。以恶业故。应堕恶道。如此愚人。临命终时。遇善知识为说妙法教令念佛。此人苦逼。不遑念佛。善友告言。汝若不能念者。应称无量寿佛。如是至心令声不绝。具足十念。称南无阿弥陀佛。称佛名故。于念念中。除八十亿劫生死之罪。命终之时。见金莲华。即得往生</p><p>观经疏曰。善心相续至于十念。或一念成就即得往生。以念佛除灭罪障故。即以念佛为胜缘也。问云何以少时心力。而能胜终身造恶耶。大论自有此责。是心虽少时。而力猛利谛心决断。胜百年愿力。是心名为大心。以舍身事急故。如人入阵不惜身命名为健人也。妙宗曰。此虽造恶。已曾修观。故使临终劝念。定心则成。亦是乘急戒缓人也。纵现世不修三昧。亦是宿种今熟。故十疑论云。临终遇善知识。十念成就者。并是宿善业强。始遇知识。作此解释。方合定善之义。若本不修三昧者。则属前悔有轻重义也</p><p>观无量寿经 韦提侍女皆得往生</p><p>说是语时。韦提希与五百侍女。闻佛所说。应时即见<a href=\"/remen/jileshijie.html\" class=\"keylink\" target=\"_blank\">极乐世界</a>。心生<a href=\"/remen/huanxi.html\" class=\"keylink\" target=\"_blank\">欢喜</a>。逮无生忍。<a href=\"/remen/shizun.html\" class=\"keylink\" target=\"_blank\">世尊</a>悉记。皆当往生</p><p>观经疏问曰。论说女人根缺不生。此经韦提希五百侍女同生云何。曰论说女人根缺不生者。就彼为言。生彼国者。净根离欲故无女人。身根精上。故无根缺。经语初生故。有善心一切得往。十疑论曰。彼无女人。及无盲聋喑痖人。但此处女人及盲聋喑痖人。心念弥陀悉生彼国</p><p>阿弥陀经 以疑惑心生西方界边</p><p>佛言其中辈人。虽不去家舍欲。当持经戒。分檀<a href=\"/remen/bushi.html\" class=\"keylink\" target=\"_blank\">布施</a>。常信佛语。欲生佛国。其人命终。自见阿弥陀佛。往至佛国。可得智慧勇猛。若人中悔。心中狐疑。不信分檀诸善得福。不信弥陀佛国往生。其人续念不绝。暂信暂不信。无所专据。续其善愿为本故得往生。其人寿终。不能得至阿弥陀佛所。便道见阿弥陀佛国界边七宝城中。心大欢喜。便止其中。七宝水池莲华化生。其城纵广二千里。快乐如忉利天。不见彼佛。但见光明。心自悔责。其人于城中五百岁。乃得往至阿弥陀佛。闻经闻解</p><p>无量寿经 不了佛智胎宫受生</p><p>佛告慈氏。彼国人民。有胎生者。汝复见不。对曰已见。其胎生者所处宫殿。或百由旬。或五百由旬。各于其中。受诸快乐。如忉利天。慈氏白佛。何因何缘。彼国人民。胎生化生。佛言。若有众生。以疑惑心。修诸功德。愿生彼国。不了佛智。不思议智。不可称智。大乘广智。无等无伦最上胜智。于此诸智。疑惑不信。然犹信罪福。修习善本。愿生其国。此诸众生。生彼宫殿。寿五百岁。常不见佛。不闻法。不见僧。是故于彼谓之胎生。若有众生。明信佛智乃至胜智。作诸功德。信心回向。此诸众生。于七宝华中。自然化生。加趺而坐。须臾之顷。身相光明。智慧功德。如诸菩萨。具足成就。<a href=\"/remen/mile.html\" class=\"keylink\" target=\"_blank\">弥勒</a>当知。彼化生者。智慧胜故。佛言。其人作是以后。若复中悔。心意狐疑。不信作善后世得福。不信往生佛国。其人虽尔。续得往生。其人命欲终时。阿弥陀佛。即令其人于卧梦中见阿弥陀国土。心中大喜。意自念言。我悔不知益作诸善。今当往生。其人但念。口不能言。即自悔过者。疑差减少。悔无所及。其人命终。即生阿弥陀佛国。不能得前至。便道见二千里七宝城中。心独欢喜。便止其中。于七宝浴池。莲华化生。如第二忉利天上自然之物。于其城中五百岁竟。乃得出至阿弥陀佛所。其人闻经。心不开解。智慧不明。所居舍宅在地。不能令舍宅随意高大在虚空中。复去阿弥陀佛大远。不能得近。亦如第二中辈狐疑也。其人久久亦当智慧开解。知经勇猛。次如上第一辈也。所以者何。皆坐前世求道时。中悔狐疑。暂信暂不信。不信作善得其福德。皆自然得之尔。当知。生疑惑者。为失大利。是故应当明信诸佛无上智慧</p><p>观经疏释日观中云。教令正观。为除疑心。大本明以疑惑心修诸功德。落在边地复受胎生故。作此观令除疑惑也。妙宗曰。经云。不了佛智则生疑惑。疏云。故作此观。令除疑惑。即显此观。能了佛智。若不用三观观落日者。则迷佛智。日观既尔。余观例然。故知。大师依乎佛智立今观法。若凡小善乃至临终回向佛智作众恶者。须依佛智求灭罪障。既有乘种生彼。速见<a href=\"/remen/sanbao.html\" class=\"keylink\" target=\"_blank\">三宝</a>。不生边地及胎宫也</p><p>菩萨处胎经 生染着心堕懈慢国</p><p>佛言。过此西方十二亿那由他刹有懈慢国。决乐安隐。人欲往生阿弥陀佛国。若从此国过。人多染着。即愿生其中。遂不得到弥陀佛土。若人见此。不贪不爱。即得越过至安乐国</p><p>弥陀经钞曰。此懈慢国。即无量寿经所谓疑城。佛恐众生念佛生疑。故现此国也。问既云懈慢。何得快乐。答若对极乐即为懈慢。若对娑婆即为快乐也</p><p>平等觉经 净土声闻修行证果</p><p>无量清净佛国。其诸菩萨阿罗汉。各自行道。中有在地讲经。诵经<a href=\"/remen/zuochan.html\" class=\"keylink\" target=\"_blank\">坐禅</a>者。有在虚空讲经经行者。中有未得须陀洹道者。则得须陀洹道。未得斯陀含道者。则得斯陀含道。未得阿那含道者。则得阿那含道。未得阿罗汉道者。则得阿罗汉道。未得阿惟越致者。则得阿惟越致。各自行道。莫不欢喜。又弥陀经云。彼<a href=\"/remen/fodizi.html\" class=\"keylink\" target=\"_blank\">佛弟子</a>皆阿罗汉。非是算数。又观经中中三品人。生彼闻法。皆得阿罗汉果</p><p>十疑论曰。彼无二乘之心。纯一大乘清净良伴。观经疏问曰。依往生论。二乘种不生。观经中辈小乘得生何耶。答正处小行不生。要由垂终发大乘种。尔乃得生。以其先多学小。至彼闻苦空<a href=\"/remen/wuchang.html\" class=\"keylink\" target=\"_blank\">无常</a>。发其本解。元证小果。得小果已。于小不住。必还入大。妙宗曰。回心故得生。惯习故证小。知大证小。不执偏真而为究竟。不久证大也</p><p>无量寿经 拣五逆谤法不得往生</p><p>四十八愿第十八云。设我得佛。十方众生。至心信乐。欲生我国。乃至十念。若不生者。不取正觉。唯除五逆诽谤正法。又下卷云。诸有闻佛名号。信心欢喜。乃至一念。回向愿生即得往生。唯除五逆诽谤正法</p><p>观经疏云。大本五逆谤法不得生。此观经逆罪得生。释有两义。约人造罪有上有下。上根如世王造逆。必有重悔。令罪消薄。容使得生。下根造逆多无重悔。故不得生。二者约行。行有定散。观佛三昧名定。修余善业为散。散善力微。不除五逆。不得往生。大本就此。故言不生。此经明观故说得生</p><p>无量寿经 三辈修因往生之相</p><p>佛言。十方众生愿生彼国。凡有三辈。其上辈者。舍家弃欲。而作沙门。发菩提心。一向专念无量寿佛。修诸功德。愿生彼国。是人寿终。无量寿佛与诸大众。现其人前。即随彼佛。生七宝华中。住不退转。智慧勇猛。<a href=\"/remen/shentong.html\" class=\"keylink\" target=\"_blank\">神通</a>自在。其中辈人。至心愿生彼国。虽复不作沙门。大修功德。当发无上菩提之心。一向专念无量寿佛。多少修善。奉持斋戒。起立塔像。饭食沙门等。以此回向愿生彼国。其人临终。无量寿佛化现其身。与诸大众现其人前。即随化佛往生其国。住不退转。功德智慧次上辈也。其下辈人。至心欲生彼国。假使不作诸功德。当发无上菩提之心。一向专意乃至十念。若闻深法。欢喜信乐不生疑惑。乃至一念念于彼佛。此人临终。梦见彼佛。亦得往生。功德智慧次中辈也</p><p>观经疏曰。观经九品。为令识位之上中下。即是大本三品也。孤山刊正记曰。大本三辈。但齐观经六品。以彼三辈纯明善行。不及恶人故也。灵芝谓。大本三品。皆曾发心。可对观经上品。中下二品。则非所对。况复行因与今全别。辅正解曰。天台以今经九品。会同大本三辈。乃约彼此位次高下相同而会。不约行因发心之相以会三品也</p><p>无量寿经 较量二土修善不同</p><p>佛言。后世人得佛经语。当熟思之。能于其中。端心正行。主行为善。率化其下。转相敕令。各自端守。广殖德本。布恩施惠。忍辱精进。一心智慧。正心正意。斋戒清净一日一夜。胜在无量寿国为善百岁。所以者何。彼佛国土。无为自然皆积众善。无毛发之恶。故于此修善十日十夜。胜于他方诸佛国中为善千岁。以他方佛国为善者多。为恶者少故。唯此多恶无有自然。心劳形困。饮苦食毒。吾哀汝等。苦心诲谕。教令修善</p><p>无量寿经 往生净土菩萨众多</p><p>弥勒白佛言。于此世界。有几不退菩萨往生极乐。佛告弥勒。于此世界。有六十七亿不退菩萨。往生彼国。一一菩萨。已曾供养无数诸佛。次如弥勒者也。诸小行菩萨。及修习少功德者。不可称计。皆当往生。又不但我刹诸菩萨往生。他方佛土。如远照佛刹。有百八十亿菩萨。皆当往生。乃至不但此十四佛国诸菩萨往生。十方世界无量佛国。往生者甚多无数。若我具说。一劫尚未能尽。今略说耳</p><p>无量寿经 法灭留经百岁度人</p><p>若有闻此经者。于无上道。终不退转。是故应当专心说行。吾说此经法。令见无量寿佛及其国土。所当为者。皆可求之。无得以我灭度之后复生疑惑。当来之世。经道灭尽。我以慈愍。特留此经。止住百岁。其有众生值斯经者。随意所愿皆可得度。其有不信赞叹称扬阿弥陀佛名号而谤毁者。五劫之中。当堕地狱具受众苦</p><p>无量寿经 劝各精进努力求之</p><p>佛告弥勒。诸天人等。无量寿国。微妙安乐。清净若此。何不力为善。念道之自然。着于无上下。洞达无边际。宜各勤精进。努力自求之。必得超绝去。往生安养国。横截五恶道。恶趣自然闭。升道无穷极。易往而无人。其国不逆违。自然之所牵。何不弃世事。勤行求<a href=\"/remen/daode.html\" class=\"keylink\" target=\"_blank\">道德</a>。可获极长生。寿乐无有极</p><p>无量寿经 无量寿佛光明普照</p><p>佛告阿难。无量寿佛。威神光明。最尊第一。诸佛光明。所不能及。或有佛光。照百佛世界。或千佛世界。取要言之。乃照东方恒沙佛刹。南西北方四维上下。亦复如是。或有佛光。照于七尺。或照一由旬。如是转倍。乃至照一佛刹。是故无量寿佛。号无量光佛。无边光佛。无碍光佛等。其有众生遇斯光者。三垢消灭。身意柔软。欢喜踊跃。善心生焉。若在三涂。见此光明。无复苦恼。寿终之后。皆蒙解脱</p><p>无量寿经 宝钵饮食自然盈满</p><p>彼佛国土。诸往生者所处宫殿。衣服宝器。自然在前。金银琉璃等钵。随意而至。百味饮食。自然盈满。虽有此食。实无食者。但见色闻香。意以为食。自然饱足。身心柔软。无所味着。事已化去。时至复现。又平等觉经。大弥陀经并云。阿弥陀佛菩萨阿罗汉。悉有自然七宝钵。钵中百味饮食。不类世间天上乃八方上下。饮食中精味香味无比。自然化生。欲得甜醋。在所欲得。所食不多不少。亦不言美恶。食讫化去。皆清净无染所食。但用作气力耳。往生论云。爱乐佛法味。禅三昧为食</p><p>安养记曰。初言实无食者。次二经谓用气力故食。准欲界未离段食。故须食之。据满愿子成佛。法喜禅悦食。更无余食想。则净土亦容实无食者。当知。彼土百味四微。既随意而具。食与不食。安可一途。二经各说。乃适时好尚耳</p><p>华严经 较量二土昼夜长短</p><p>寿量品心王菩萨言。此<a href=\"/remen/suoposhijie.html\" class=\"keylink\" target=\"_blank\">娑婆世界</a>释迦佛刹一劫。于极乐世界阿弥陀佛刹。为一日一夜。极乐世界一劫。<a href=\"/remen/jiasha.html\" class=\"keylink\" target=\"_blank\">袈裟</a>幢世界金刚坚佛刹。为一日一夜。如是次第过百万阿僧祇世界。最后世界一劫。于胜莲华世界贤胜佛刹。为一日一夜。又弥陀经云。彼佛国土昼夜六时</p><p>慈恩弥陀通赞曰。净土昼夜各有六时。问净土人绝无明。国无昏晓。何言昼夜。答华开金沼化生。为天曙之情。鸟宿琼林。菩萨作时昏之想。霅川新疏曰。当知。六时应是昼三夜三。彼国众生。身有光明。无须弥山。不以日之出没分其昼夜。若如释签。谓诸天以华开华合以表昼夜。则慈恩之说或然。此则寄此方晷刻。名彼土时分耳。如华严所说。则西方六时。诚不可用此间寅卯等校其长短也。或不取慈恩所说。以无证据故。予阅悲华经。彼明莲华尊佛世界乃曰。彼佛常有光明。以华合鸟栖菩萨入定。即知夜分。若风吹华散。诸鸟和鸣。菩萨从<a href=\"/remen/chanding.html\" class=\"keylink\" target=\"_blank\">禅定</a>起。知是昼分</p><p>文殊说般若经 修一行三昧专称佛名</p><p>文殊言。云何名一行三昧。佛言。法界一相系缘法界。是名一行三昧。欲入一行三昧。应处空闲。舍诸乱意。不取相貌。系心一佛。专称名字。随佛方所。端身正向。能于一佛。念念相续。即是念中。能见过去现在诸佛。何以故。念一佛功德。亦与无量诸佛功德无二。皆成一如。成最正觉</p><p>天台止观云。常坐三昧。出文殊说文殊问经。名一行三昧。九十日为一期。结加正坐。随一佛方面。端坐正向。时刻相续。若坐疲极。或疾病所困。或睡盖所覆。内外障侵夺。却当专称一佛名字。惭愧忏悔以命自归。与十方佛名。功德正等。辅行释曰。随一佛方面等者。随向之方。必须正西。若障起念佛所向便故。经虽不局令向西方。既令专称一佛。诸教所赞多在弥陀故。以西方而为一准。与十方佛等者。释疑也。恐有人疑。何故独令称弥陀。是故释云。功德正等也</p><p>般舟经 修佛立三昧专念弥陀</p><p>佛言。何因致现在诸佛悉在前立三昧。其有<a href=\"/remen/sizhong.html\" class=\"keylink\" target=\"_blank\">四众</a>持戒完具。独一处止。心念西方阿弥陀佛。今现在去是千亿万佛刹。其国名须摩提。在众菩萨中央。说经一切常念彼佛。譬如梦中。见金宝亲属。相与娱乐。觉已说之。若人念彼佛一日昼夜。若过七日七夜。阿弥陀佛。于觉不见。梦中见之。心作念时。诸佛国土。大山须弥。幽冥之处。悉为开辟。不持神足到其佛刹。便于是间。坐见彼佛。闻所说经。譬如舍卫有三淫女。时罗阅国有三男子。本未曾见。闻之淫意即动。梦到其所。与共栖宿。淫事宛然。用是念故。见佛当生。常念佛身有三十二相端正无比。用念佛故。得空三昧。又如梦中食甘美饮食。觉已腹空。自念一切所有。皆如梦也。佛于三昧中。立有三事持。佛威神力持。佛三昧力持。本功德力持。用是三事故得见佛。作是念。佛从何所来去到何所。自念佛无所从来。我亦无所至。我所念即见心作佛心。自见心是佛心是。恒萨阿竭。心是我身心。见佛心不自知心。心不自见心。心有想为痴心。无想是泥洹。是法无可乐者。皆念所为。设使念为空耳。复有四事。疾得是三昧。一者不得有世间思想。如指相弹顷三月。二者不得卧出三月。如指相弹顷。三者经行不得休息。不得坐三月。除饭食左右。四者为人说经。不得望人衣服饮食。佛威神力。于三昧中立。东视百千佛百万佛百亿佛。如是十方悉见诸佛</p><p>止观云。常行三昧出般舟经。般舟翻为佛立。佛立有三义(如经)此三昧成。能于定中。见十方佛在前立。明此三昧有三。一身开遮。身开常行。避恶知识。常独处止。常行乞食。不受别请。严饰道场。盥沐其身。改换衣服。唯专行旋。九十日为一期。要期誓愿。使我筋骨枯朽。学是三昧不得。终不休息。二口说默。九十日口常唱阿弥陀佛名无休息。九十日心常念阿弥陀佛无休息。或唱念俱运。或先念后唱。或先唱后念。唱念相继。无休息时。若唱弥陀。即是唱十方佛功德等。但专弥陀为法门主。举要言之。步步声声。念念唯在弥陀。三意止观。三月常念弥陀三十二相。从足下千辐轮相。一一逆缘念诸相。乃至无见顶。亦应从顶缘至千辐轮。令我亦逮是相。又念我当从心得佛从身得佛。佛不用心得。不用身得。不用心得佛色。不用色得佛心。智者晓了。本无所有。坏本绝末(空)如梦见七宝亲属。觉已不知在何处。又如淫女夜梦从事。觉已念之。不来不往。乐事宛然。又如梦食美食。觉已腹空。自念一切所有法。皆如梦。是名如相念(假)自念佛从何所来。我亦无所至。我所念即见心作佛心。自见心见佛心。是佛心。是我心见佛心。不自知心。心不自见心。心有想为痴心。无想是泥洹。是法无可示者。皆念所为。设有念亦了无所有(中)若人欲得智慧如大海。于此坐不运神通。悉见诸佛者。当修是三昧。是三昧于诸功德。最为第一。此三昧是诸佛父母。一切如来从是法生</p><p>辅行释曰。意止观中。先念三十二相。以为观境。又念我当下。正明于境。以修三观。我所念诸句中佛字。一自心三昧所见佛。二西方从因感果佛。今具二义。共为一境。为顺理故。从初义释。三昧既成。随念即见。见是心性名心作佛。佛既心作故。见佛时名见自心。若见自心。即见佛心。以彼佛心是我心故。故此中意。但观自心及所见佛。不出法性故。见佛心即见己心。己心佛心即是中道。四明融心解曰。止观判般舟文。心佛叵得为空。梦事宛然为假。心不见心为中。说则三相历然。修则一念备(矣)</p><p>方等大集经 修佛立三昧中道观法</p><p>佛告贤护。若欲成就诸佛现前三昧。随所念处即见如来。如取清油净水水晶明镜。用是四物观己而像。善恶好丑影现分明。而彼现像。不从四物出。亦非余处来。非自然有。非人造作。当知。彼像无所从来。亦无所去。无生无灭。无有住所。菩萨亦尔。即复思惟。今此佛者。从何所来。而我是身。复从何出。观彼如来。竟无来处及以去处。我身亦尔。本无出处。岂有转还。彼复应作如是思惟。今此三界。唯是心有。何以故。随彼心念。还自见心。今我从心见佛。我心作佛。我心是佛。我心是如来。我心是我身。我心见佛。心不知心。心不见心。心有想念。则成生死。心无想念。即是涅槃。所思既灭。能想亦空。当知。菩萨因此三昧。证大菩提</p><p>此经与前般舟经。同本异译。此中所明中道观法。文相显著。故更重录</p><p>华严经 解脱长者得唯心念佛门</p><p>长者言。善男子。我若欲见安乐世界无量寿如来。随意即见。如是十方一切世界所有如来。我若欲见。随意即见。我能了知一切如来国土庄严神通等事。无所从来。亦无所至。无有行处。亦无住处。亦如己身。无来无去。无行住处。然彼如来。不来至此。我不往彼知。一切佛及与我心。皆如梦故。如梦所见从分别生。见一切佛。从自心起。又知自心。如器中水。悟解诸法。如水中影。又知自心。犹如幻术。知一切佛。如幻所作。又知自心诸佛菩萨。悉皆如响。譬如空谷随声发响。悟解自心。随念见佛。我如是知。如是忆念。所见诸佛。皆由自心(此出贞元华严经)</p><p>清凉贞元疏曰。无所从来下。正辨唯心。即心无心。便入真如。了彼相虚。唯心现故。以我即寂之唯心。叩彼即体之妙用。能念念念。何动寂之相干。既了唯心。了心即佛故。随所念无非佛矣。况志一不挠。精研造微。佛应克诚。于何不见下列四喻。通显唯心。喻无来往。别喻兼明不出入等。四喻皆具四观。一正是唯心。二唯心故空。三唯心故假。四唯心故中融而无碍。即华严意梦。喻不来不去。影喻不出不入。幻喻非有非无。响喻非合非散。三观齐驱。以性融相。则入重重念佛之境。已见德云</p><p>华严经 依普贤愿主得生极乐</p><p><a href=\"/remen/xingyuan.html\" class=\"keylink\" target=\"_blank\">行愿</a>品。普贤菩萨。于逝多林末会。发十大愿王。其一一愿皆云。虚空界尽。众生界尽。我此大愿。无有穷尽。是人临命终时。最后<a href=\"/remen/shana.html\" class=\"keylink\" target=\"_blank\">刹那</a>。一切诸根。悉皆散坏。一切威势。悉皆退失。辅相大臣。宫殿内外象马车乘珍宝。伏藏无复相随。唯此愿王。不相舍离。于一切时。引导其前。一刹那中。即得往生极乐世界。到已即见阿弥陀佛。其人自见。生莲华中。蒙佛授记。得授记已。经无数劫。普于十方不可说不可说世界。以智慧力。随众生心。而为利益。乃至能于烦恼大苦海中。拔济众生。令其出离皆得往生极乐世界。又下偈云。愿我临欲命终时。尽除一切诸障碍。面见彼佛阿弥陀。即得往生安乐刹。我既往生彼国已。现前成就此大愿。一切<a href=\"/remen/yuanman.html\" class=\"keylink\" target=\"_blank\">圆满</a>尽无余。利乐一切众生界</p><p>贞元疏曰。问不求生<a href=\"/remen/huazang.html\" class=\"keylink\" target=\"_blank\">华藏</a>。期生极乐何耶。答有四意。一者有缘故。二欲使众生归凭情一故。三不离华藏故。四即本师故。行愿钞曰。有缘者弥陀愿重。偏接娑婆人也。归凭情一者。若闻十方皆妙彼此融通。则初心茫茫。无所依托。故方便引之。不离华藏者。极乐去此。但十万亿佛土。华严中所有佛刹。皆微尘数故不离也。即本师者。如经第三十九云。或有见佛无量寿观自在等共围绕。疏判云。赞本尊遮那之德也。疏又曰。华藏刹海皆遮那境。无量寿佛。去十万亿。并未出于刹种之中。岂非本师随名异化也</p><p>道纯法师曰。问普贤行愿。是华严<a href=\"/remen/liutong.html\" class=\"keylink\" target=\"_blank\">流通</a>。何故于世界海中。偏指极乐。既信解圆宗。十方佛刹。皆可往生。结归西方。必有深旨。答普贤为善财海众。说愿王已。结归西方者。盖为信解圆宗人。入文殊智。修普贤行。<a href=\"/remen/fuhui.html\" class=\"keylink\" target=\"_blank\">福慧</a>事理皆称法界。此大心人。虽妙悟本明顿同诸圣。然犹力用未充。未及如来出现普利众生。所以暂依净土。亲近弥陀海众。直至成佛。故经曰。亲睹如来无量光。现前授我菩提记。蒙彼如来授记已。<a href=\"/remen/huashen.html\" class=\"keylink\" target=\"_blank\">化身</a>无数。百俱胝智力广大遍十方。普利一切众生界。即斯意也(此文出直指净土决疑集)</p><p>法华经 闻经修行即往安乐世界</p><p>佛言。若有女人。闻是经典。如说修行。于此命终。即往安乐世界阿弥陀佛大菩萨众围绕住处。生莲华中宝座之上。不复为贪欲所恼。亦复不为嗔恚愚痴所恼。亦复不为憍慢嫉妒诸垢所恼。得菩萨神通无生法忍</p><p>荆溪法华记曰。若有女人等者。此中秖云闻是经典如说修行即净土因。不须更指观经等也。问如何修行。答既云如说修行。依经立行。具如分别功德品中。直观此土四土具足。故此佛身即三身也。故此大众即一切众。以惑未断故。故安乐行。是同居净土行之气分也。故不离同居秽。见同居净。问同居类多。何必极乐。答教说多故。由物机故。是摄生故。令专注故。宿缘厚故。约多分故</p><p>大宝积经 发十种心得生极乐</p><p>弥勒白佛言。如佛所说阿弥陀佛极乐世界功德利益。若有众生。发十种心。随一一心。专向于佛。是人命终。当得往生。世尊何等名为十种心。佛告弥勒。如是十心。非诸凡愚不善丈夫具烦恼者之所能发。何等为十。一者于诸众生。起于大慈。无损害心。二者于诸众生。起于大悲。无逼恼心。三者于佛正法。不惜身命。乐守护心。四者于一切法。发生胜忍。无执着心。五者不贪利养。恭敬尊重。净意乐心。六者求佛种智。于一切时。无忘失心。七者于诸众生。尊重恭敬。无下劣心。八者不着世论。于菩提分。生决定心。九者种诸善根。无有杂染清净之心。十者于诸如来。舍离诸相。起随念心。是名菩萨发十种心。由是心故。当得往生。若人于此十心。随成一心。乐欲往生彼佛世界。若不得生。无有是处(经第九十二卷)</p><p>随愿往生经 娑婆浊恶偏赞西方</p><p>普广菩萨白佛言。何故经中赞叹阿弥陀佛刹七宝诸树。宫殿楼阁。诸愿生者。皆悉随彼所欲。应念而至。佛告普广。汝不解我意。娑婆世界人多贪浊。信向者少。习邪者多。不信正法。不能专一。令诸众生专心有在。是故赞叹。彼佛国土诸往生者。悉随彼愿。无不获果</p><p>大集日藏经 念佛随心睹见大小</p><p>佛言。欲生清净佛刹。不生障碍。而此众生。应净洗浴。着鲜洁衣。菜食长斋。勿啖辛臭。于寂静处。正念结加。或行或坐。念佛身相。更莫他缘。或一日夜。或七日夜。至心念佛。乃至见佛。小念见小。大念见大。乃至无量念者。见佛色身无量无边。佛身三十二相。于一一相。亦念亦观。皆能明了。随所见相。见青光明。于彼光相。专精系意。无令心乱。彼光出已。从行者顶入。尔时安心。谨莫惊怖。念此青光。于自身中。支体遍行。见身火然。乃至成灰。风来散灭。如是念时。无有一相。十方皆空。如是修者。能于一弹指顷。到一佛刹及无量刹</p><p>此经所明念佛。虽不定指西方。窃见慈云忏主念佛方法。引证念佛大小之义。故此录之庶览彼文者。知经始末</p><p>目连所问经 无量寿国易往易取</p><p>佛告目连。譬如万川长流。有浮草木。前不顾后。后不顾前。都会大海。世间亦尔。虽有豪贵富乐自在。悉不得免生老病死。秖由不信佛经。后世为人。更甚困剧。不能得生千佛国土。是故我说。无量寿国。易往易取。而人不能修行往生。返事九十六种邪道。我说。是人名无眼人。名无耳人</p><p>十往生经 念佛之人菩萨守护</p><p>佛言。若有众生。念阿弥陀佛。愿往生者。彼佛即遣二十五菩萨。拥护行者。若行若坐。若住若卧。若昼若夜。一切时一切处。不令恶鬼恶神得其便也</p><p>观佛三昧经 佛记文殊当生极乐</p><p>文殊白佛言。我念过去。宝威德上王佛时有长者。名一切施。长者有子。名曰戒护。子在母胎。以敬信故预。为其子受三归依。生年八岁。童子见佛。恭敬作礼。一见佛故。即得除灭百千万亿生死之罪。从是已后。常生净土。得百千亿念佛三昧门。故今释尊复记之曰。文殊师利。汝当往生极乐世界证入初地</p><p>文殊发愿经 文殊发愿求生极乐</p><p>愿我命终时灭除诸障碍</p><p>面见阿弥陀往生安乐刹</p><p>生彼佛国已成满诸大愿</p><p>阿弥陀如来现前授我记</p><p>严净普贤行满足文殊愿</p><p>尽未来际劫究竟菩萨行</p><p>入楞伽经 佛悬记龙树生极乐国</p><p>大慧汝当知善逝涅槃后</p><p>未来世当有持于我法者</p><p>南天竺国中大名德比丘</p><p>厥号为龙树能破有无宗</p><p>世间中显我无上大乘法</p><p>得初欢喜地往生安乐国</p><p>楞伽经有三本。此出七卷成文。实叉难陀所译。在四字函</p><p>善信摩亲经 善信厌女求生净土</p><p>佛在舍卫。有长者女。名曰善信。智慧博达。常有大愿。不乐世俗。自念万物无常。当归于死。天地亦当败坏。何况人身。念我父母兄弟不知罪福。贪欲无厌。我年三五。以许他男。我家兄弟。受取匹帛。我身当往受诸苦难。不如。今日清净。当发上愿。求觅安隐长乐之处。可以自娱。便正一心。自誓身命。尔时天帝现于空中。告善信言。若当自归西方安隐清净法国。先向十方礼拜。慈心敬意念必达也。女便欢喜。澡浴<a href=\"/remen/shaoxiang.html\" class=\"keylink\" target=\"_blank\">烧香</a>。向十方礼。天又告曰。汝当说颂赞叹阿弥陀佛。善信依教。帝释即化端生男子。手抱黄金。以颂调之。善信答颂。诃男女过。帝释叉手劳之。欲何求索。普世无双功德洋洋。不可称量。善信闻已欢喜。地为大动。说偈归佛。佛即与大众俱飞到其家。善信礼佛。佛便放光微笑。为授二十四戒。善信闻已而得七住。即于佛前化为男子。父母兄弟。皆受<a href=\"/remen/wujie.html\" class=\"keylink\" target=\"_blank\">五戒</a>(此缘出经律异相第三十八卷)</p><p>首楞严经 情想多少论报高下</p><p>佛告阿难。一切世间生死相续。生从顺习。死从变流。临命终时。未舍暖触。一生善恶。俱时顿现。纯想即飞。必生天上。若飞心中。兼福兼慧及与净愿。自然心开。见十方佛。一切净土。随愿往生。情少想多。轻举非远。即为飞仙。情想均等。不飞不坠。生于人间。想明斯聪。情幽斯钝。情多想少。流入横生。重为毛群。轻为羽族。七情三想。沉下水轮。生于火际。受气猛火。身为饿鬼。常被焚烧。水能害已。无食无饮。经百千劫。九情一想。下洞火轮。轻生有间。重生无间。二种地狱。纯情即沉入阿鼻狱。若沉心中。有谤大乘。毁佛禁戒。诳妄说法。虚贪信施。滥膺恭敬。五逆十重。更生十方阿鼻地狱</p><p>守护国界主经 命终善恶感报优劣</p><p>佛言。若人命终之时。预知时至。正念分明洗浴着衣。吉祥而逝。光明照身。见佛相好。众善俱现。定知。此人决定往生净土。若人念佛持戒。无精进心。命终亦无善相。亦无恶相。地府不收。安养不摄。如睡眠去。此人疑情未断。生于疑城。五百岁受乐。再修信愿。方归净土。若人起怜悯心。正念现前。于财宝妻子。心无爱恋。眼色清净。仰面含笑。想念天宫。当来迎我。耳闻天乐。眼见天童。舍此报身。定生天界。若<a href=\"/remen/rensheng.html\" class=\"keylink\" target=\"_blank\">人生</a>于柔软善心。起福德心。身无病难。忆念父母妻子。于善于恶。心不错乱。其心正直。遗嘱家财。辞别而去。定生人界。若人于<a href=\"/remen/fuqi.html\" class=\"keylink\" target=\"_blank\">夫妻</a>男女。恶眼瞻视。举手扪空。便利不觉。身常嗅秽。两目红赤。仆面而卧踡身左胁。百节酸疼。或见恶相。口不能言。声吟叫唤。冤债现前。<a href=\"/remen/xinshi.html%09\" class=\"keylink\" target=\"_blank\">心识</a>散乱。狂惑颠倒。遍体如冰。手捻死拳身硬如石。此人命终。定入地狱。若人好舐其唇。身热如火。常患饥渴。好说饮食。张口不合。贪恋财宝。命卒难断。开眼而去。此人定入饿鬼。若人身染重病。如在云雾。心神昏散。怕闻佛名。多爱食啖血肉之味。不受劝化。爱恋妻儿。踡手足指。遍身流汗。出粗涩声。口中咀沫。此相现前。定入畜生</p><p>无量寿修观行供养仪轨(出大藏冲字函)</p><p>尔时金刚手菩萨。在毗卢遮那大集会中。白佛言。我为当来杂染世界恶趣众生。说无量寿陀罗尼。修三密门。证念佛三昧。得生净土。入菩萨位。不以少福无慧方便得生彼刹。依此教法。决定得生上品初地。应先入曼荼罗。得灌顶已。然后从师受此仪轨。当于胜地。涂拭净室。建立方坛。上张天盖。周匝悬旛。上坛分布八曼荼罗。磨白坛香。用涂圣位。坛西安无量寿像。持诵者东坐面像。坐卑脚床。行者每日澡浴。登坛三时散种种华。置二阏伽。或新宝器。满盛香水。置于坛上。于坛四角。安四贤瓶。香华饮食。随力所办。一一加持。殷勤供养。行者即观察一切有情本性清净。为诸客尘所蔽。不悟真理。是故说此三密加持。能令自他清净</p><p>右仪轨一卷。三藏不空所译。自此文后。列净三业及普礼结界献座观想并结印诵咒总二十四章。非不精切。愿依法行持者捡之。今于中录其简。而可行者。三章于后。庶资广净业云</p><p>无量寿如来拳印真言</p><p>次结如来拳印。以左手四指握拳。竖大指以右手作金刚拳。握左大指即成。以此拳印地。真言加持七遍。变其世界。如来拳真言曰</p><p>唵(引一)步欠(平声二)</p><p>由结此印。真言威力故。即变此<a href=\"/remen/daqianshijie.html\" class=\"keylink\" target=\"_blank\">大千世界</a>。成极乐刹。七宝为地。水鸟树林。皆演法音。无量庄严。如经所说。行者由数习此定。每于定中。见极乐世界无量寿佛。在大众会。闻说契经。临命终时。心不散动。三昧现在。刹那迅速生莲华中。证菩萨位</p><p>无量寿如来根本印真言</p><p>次结无量寿如来根本印。二手外相叉作拳。竖二中指头相拄。如莲华叶形。结此契已。诵无量寿真言七遍。以印于顶上。散陀罗尼曰</p><p>曩谟(引)啰怛曩(二合)夜(引)耶(一)娜莫阿(引)哩野(二合引)弭跢(引)婆(去引)耶(二)怛佗(去)孽跢(引)夜啰曷(二合)帝三(去)藐三(去)没驮耶(三)怛儞也佗(四)唵阿蜜[口*栗](二合)帝(五)阿蜜[口*栗](二合)妒(引)纳婆(二合)吠(微闭反引六)阿蜜[口*栗](二合)多三(去)婆(上)吠(准上七)阿蜜[口*栗](二合)多孽陛(八)阿蜜[口*栗](二合)多悉弟(九)阿蜜[口*栗](二合)多帝际(自曳反十)阿蜜[口*栗](二合十一)多尾讫磷(二合引)帝(十二)阿蜜[口*栗](二合)多誐曩吉(引)底(丁以反)迦[口*(隸-木+士)](十三)阿蜜[口*栗](二合)多懒(上)弩枇娑嚩(二合)[口*(隸-木+士)](十四)萨嚩(引)啰佗(二合)娑(去引)驮宁(十五)萨嚩磨讫礼(二合引)舍乞洒(三合)孕迦[口*(隸-木+士)]娑嚩(二合引)贺(引十六)</p><p>此真言才诵一遍。身中十恶四重。无间罪。一切业障。悉皆消灭。若苾刍苾刍尼。犯根本罪。诵七遍。即时还得清净。诵满万遍。获得不废忘菩提心三昧。菩萨心显现。身中皎洁圆明。如净月轮。临命终时。见无量寿与大众俱来迎安慰。即生极乐上品上生</p><p>无量寿如来心真言</p><p>无量寿如来心真言曰</p><p>唵(引一)阿蜜[口*栗](二合)多帝际贺啰吽(引二)</p><p>此真言能诵十万遍满。得见阿弥陀如来。命终决定。得生极乐</p><p>乌瑟腻沙最胜总持经(出大藏高字函)</p><p>如是我闻。一时佛在极乐刹大善法堂中坐。尔时无量寿如来。告观自在言。一切众生。疾病短寿者。一切如来乌瑟腻沙最胜总持法门。若人受持读诵。速得无病长寿安乐。即时观自在请佛宣说(咒广不录)若人书写此法。安置塔中。广大供养。右绕千匝。恭敬礼拜。则获智慧。若七日寿命延至七年。若七年寿命延至七十。获得如是长寿安乐。无诸疾病。得宿命通</p><p>无量寿如来总持法门</p><p>尔时无量寿如来。入普照吉祥三摩地。从定出已。即说一切如来无量寿总持法门曰</p><p>唵(引)阿蜜哩(二合)帝(引)阿蜜哩(二合)帝(引)阿蜜哩(二合)睹[打-丁+柰]婆(二合)吠阿蜜哩(二合)多尾讫[口*闌](二合)帝(引)阿蜜哩(二合)多誐(引)弥儞(去)阿蜜哩(二合)多哩那(二合)祢誐誐曩计哩帝(二合)羯哩(引)萨哩嚩(二合)吉梨(二合引)舍叉演羯哩曳(引)娑嚩(二合引)贺</p><p>若人用此法门。加持净土作塔。又复书此总持。安在塔内。香华供养。延于寿命。及增智慧。若人于此塔前。倍兴供养。日日诵持满八百遍。发自利利他平等之心。如是依法消除八难。是人命终。不生地狱畜生焰摩罗界。如蛇蜕皮。即生极乐。获大<a href=\"/remen/guobao.html\" class=\"keylink\" target=\"_blank\">果报</a>。受胜妙乐</p><p>不空罥索神变真言经一字真言</p><p><a href=\"/remen/gsyps.html\" class=\"keylink\" target=\"_blank\">观世音菩萨</a>。说一字真言</p></div>"
},{
    "title": "乐邦文类 第二卷",
    "author": "严讷",
    "html": "<div class=\"B1_text\"><p>乐邦文类 第二卷</p><p>四明石芝<a href=\"/remen/shamen.html\" class=\"keylink\" target=\"_blank\">沙门</a>宗晓编次</p><p>序跋(三十二家)</p><p><a href=\"/remen/nianfo.html\" class=\"keylink\" target=\"_blank\">念佛</a><a href=\"/remen/sanmei.html\" class=\"keylink\" target=\"_blank\">三昧</a>诗序 圆悟法师 慧远</p><p>观无量寿<a href=\"/fojing/\" class=\"keylink\" target=\"_blank\">佛经</a>疏序 智者禅师</p><p><a href=\"/fojing/emituojing/41135.html\" class=\"keylink\" target=\"_blank\">阿弥陀经</a>通赞疏序 慈恩法师 窥基</p><p>阿弥陀经疏序 孤山法师 智圆</p><p>阿弥陀经新疏序 净觉法师 仁岳</p><p>观无量寿佛经序 慈觉禅师 宗颐</p><p>阿弥陀经劝持序 慈云忏主 遵式</p><p><a href=\"/remen/wangsheng.html\" class=\"keylink\" target=\"_blank\">往生</a>西方略传序 同前</p><p>往生<a href=\"/remen/jingtu.html\" class=\"keylink\" target=\"_blank\">净土</a>忏愿仪序 同前</p><p>往生决疑<a href=\"/remen/xingyuan.html\" class=\"keylink\" target=\"_blank\">行愿</a>二门序 同前</p><p>净土往生传叙 飞山禅师 戒珠</p><p>念佛三昧宝王论序 草堂法师 飞锡</p><p>华严念佛三昧无尽灯 圆澄法师 义和</p><p>无尽灯后跋 参政范 成大</p><p>净业礼忏仪序 大智律师 元照</p><p>观经九品图后序 同前</p><p>净土十疑论序 提刑杨 杰</p><p>净土十疑论跋 待制陈 瓘</p><p>直指净土决疑集序 提刑杨 杰</p><p>龙舒净土文序 状元张 孝祥</p><p>龙舒净土文跋 大慧禅师 宗杲</p><p>净土宝珠集序 侍郎王 古</p><p>四十八愿后序 慧觉法师 齐玉</p><p>净土警策序 吴兴法师 元颖</p><p>净土自信录序 无功叟王 阗</p><p><a href=\"/remen/xiuxing.html\" class=\"keylink\" target=\"_blank\">修行</a><a href=\"/remen/jingtufamen.html\" class=\"keylink\" target=\"_blank\">净土法门</a>后序 侍郎莫 仲圭</p><p>明师胜地论跋 独醒<a href=\"/wenda/jushi/\" class=\"keylink\" target=\"_blank\">居士</a>林 镐</p><p>宝城易记录序 待制陈 瓘</p><p>远法师斋忌礼文序 正言沈 浚</p><p>称赞净土海众诗序 府判方 楶</p><p>西归莲社序 月堂法师 惠询</p><p>刊往生行愿略传序 铠庵居士吴克已</p><p>文(十三家)</p><p>庐山白莲社誓文 晋逸士刘 遗民</p><p>东海若 唐礼部柳 子厚</p><p>东海若跋 文忠公苏 轼</p><p>东海若跋 橘洲禅师 宝昙</p><p>吊武侍[銜-金+缶]画佛文 唐文公韩 愈</p><p>结社法集 通慧僧录 赞宁</p><p>莲华胜会录文 慈觉禅师 宗[臣*責]</p><p>念佛防退方便文 同前</p><p>念佛<a href=\"/remen/huixiang.html\" class=\"keylink\" target=\"_blank\">回向</a>发愿文 同前</p><p>念佛<a href=\"/remen/chanhui.html\" class=\"keylink\" target=\"_blank\">忏悔</a>发愿文 慈云忏主 遵式</p><p>结莲社普劝文 总管张 [揙-戶+(今-一)]</p><p>西资社同誓文 证通法师 师友</p><p>往生净土十愿文 桐江法师 择瑛</p><p>赞(十七首)</p><p>金银泥画净土变相赞 唐翰林李 白</p><p>绣西方净土[巾*((宋-木)/登)]赞 唐侍郎白 居易</p><p>绣阿弥陀佛赞 同前</p><p>西方净土赞 孤山法师 智圆</p><p>无量寿佛赞 大智律师 元照</p><p>画阿弥陀像赞 文忠公苏 轼</p><p>李伯时画弥陀赞 寂音禅师 惠洪</p><p>安乐国赞三十章 提刑杨 杰</p><p>善导弥陀道场赞 同前</p><p>白莲咸教主真赞 同前</p><p>效禅月作远公咏 太史黄 庭坚</p><p>远法师赞 给事程 俱</p><p>刘遗民赞 同前</p><p>陶靖节赞 同前</p><p>谢康乐赞 同前</p><p>陆道士赞 同前</p><p>临行自饯 樝庵法师 有严</p><p>念佛三昧诗序</p><p>庐山法师慧远</p><p>序曰。念佛三昧者何。思专想寂之谓。思专则志一不挠。想寂则气虚神朗。气虚则智恬其照。神朗则无幽不彻。斯二乃是自然之玄符。会一而致用也。是故靖恭闲宇而感物通灵。御心唯正。动而入微。此假修以凝神。积习以移性。犹或若兹。况夫尸居坐忘。冥怀至极。智落宇宙。而闇蹈大方者哉。请言其始。菩萨初登道位。甫窥玄门。体寂无为。而无弗为。及其神变也。则令修短葺常度巨细互相违。三光回景以移照。天地卷而入怀矣。又诸三昧其名甚众。功高易进。念佛为先。穷玄极寂。尊号如来。神体合变。应不以方。故今入斯定者。昧然忘知。即所缘以成鉴。鉴明则内照交映。而色象生焉。非耳目之所暨而闻见行焉。于是睹夫渊凝虚镜之体。则悟灵相湛一清明。自然察玄音之叩。心听则尘累每消。滞情融朗。非天下之至妙。孰能与于此。以兹而观。一觌之感。乃发久习之深覆。豁昏俗之重迷。若匹夫众定之所缘。故不得语其优劣。居可知也。是以奉诚诸贤。咸思一揆之契咸寸阴之颓景。惧来储之未积。于是洗心法堂。整衿清向。夜分忘寝。夙霄惟勤。庶夫贞诣之功。以通三乘之志。临津济物。与九流而同往。仰援超步。拔茆之兴。俯引约进。秉策其后。以览众篇之挥翰。岂徒文咏而已哉(庐山集。又载王乔之念佛三昧诗。见下第五卷)</p><p>观无量寿佛经疏序</p><p>天台智者大师</p><p>夫乐邦之与苦域。金宝之与泥沙。胎狱之望华池。棘林之比琼树。诚由心分垢净。见两土之升沈。行开<a href=\"/remen/shane.html\" class=\"keylink\" target=\"_blank\">善恶</a>。睹二方之粗妙。喻形端则影直。源浊则流昏。故知。欲生极乐国土。必修十六妙观。愿见弥陀<a href=\"/remen/shizun.html\" class=\"keylink\" target=\"_blank\">世尊</a>。要行三种净业。然化因事渐。教藉缘兴。是以阇王杀逆。韦提哀请。大圣垂慈。乘机演法。曜玉相而流彩。耸珍台而显瑞。虽广示珍域。而宗归安养。使末俗有缘遵斯妙观。落日悬鼓。用标送想之方。大水结水。实表琉璃之地。风吟宝叶。共天乐而同繁。波动金渠。将契经而合响。观肉髻而瞻侍者。念毫相而睹如来。及其瞑目告终。上珍台而高踊。文成印坏。坐金莲而化生。随三辈而横截。越五苦而长骛。可谓微行妙观至道要术者哉</p><p>此经心观为宗。实相为体。所言佛说观无量寿佛者。佛是所观胜境。举正报以收依果。述化主以包徒众。观虽十六。言佛便周。故云佛说观无量寿佛。经者训法训常。由<a href=\"/remen/shengren.html\" class=\"keylink\" target=\"_blank\">圣人</a>金口故</p><p>阿弥陀经通赞疏序</p><p>慈恩法师窥基</p><p>详夫理绝众诠。岂三乘之可摄。智圆万德。非十地以能观。布慈云而荫四生洒法雨而津九有。由是降神兜率。诞迹迦维。厌欲乐于王宫。获真常于觉树。良以群生业惑魔党增强。腾<a href=\"/remen/kuhai.html\" class=\"keylink\" target=\"_blank\">苦海</a>以辟三途。溺慈舟而吞万善。是以高张教网。直指净方。是入圣之玄门。乃超凡之妙躅。十重净土。约地位以等差。九品莲台。契根宜之次第。大矣哉。逈抛空有之门。独颖断常之表。佛者觉道已圆。说者慈心演法。阿弥陀者。无量寿也。经者常法摄贯也。常则百王不易。法则千代同规。摄则包括众诠。贯者通连妙理。故云<a href=\"/fojing/emituojing/\" class=\"keylink\" target=\"_blank\">佛说阿弥陀经</a>也</p><p>阿弥陀经疏序</p><p>孤山法师智圆</p><p>夫心性之为体也。明乎静乎一而已矣。无凡圣焉。无依正焉。无延促焉。无净秽焉。及其感物<a href=\"/remen/suiyuan.html\" class=\"keylink\" target=\"_blank\">随缘</a>而变。则为六凡焉。为三圣焉。有依焉有正焉。依正既作。则身寿有延促矣。国土有净秽矣。吾佛大圣人。得明静之一者也。乃假道于慈。托宿于悲。将欲欧群迷使复其本。于是乎。无身而示身。无土而示土。延其寿净其土俾其忻。促其寿秽其土俾其厌。既忻且厌。则渐诱之策行矣。是故释迦现有量而取秽土。非欲其厌耶。弥陀现无量而取净土。非欲其忻乎。此则折之。彼则摄之。使其复本而达性耳。故净名曰。随所调伏<a href=\"/remen/zhongsheng.html\" class=\"keylink\" target=\"_blank\">众生</a>而取佛土者。其是之谓乎。虽宝楼金池为悦目之玩。而非惑荡之色。而能达<a href=\"/remen/weixin.html\" class=\"keylink\" target=\"_blank\">唯心</a>无境矣。虽风树鸟声有入耳之娱。而非惉懘之音。而能念<a href=\"/remen/sanbao.html\" class=\"keylink\" target=\"_blank\">三宝</a>有归矣。夫如是则复乎明静之体者。如转掌耳。经云。众生生者皆是阿鞞跋致是也。大矣哉。圣人之善权也如此。是故群经森列。而偏赞净方。其有旨哉。佛说阿弥陀经者。其偏赞之谓欤。吾爱其辞简而理明其文约而事备。足可以诱弱丧而系童蒙焉。于是约龙树之宗。准智者之说。依经辨理。为之义疏。若极深研几。则吾岂敢。庶乎有助于真风。为益于后昆尔</p><p>阿弥陀经新疏序</p><p>净觉法师仁岳</p><p>或曰。<a href=\"/remen/xukong.html\" class=\"keylink\" target=\"_blank\">虚空</a>无涯。世界无量。其间有凡有圣。有净有秽。何为其然乎。曰<a href=\"/remen/wangnian.html\" class=\"keylink\" target=\"_blank\">妄念</a>而然也。真则不然。诸佛证真。空界殒裂。至论应<a href=\"/remen/huashen.html\" class=\"keylink\" target=\"_blank\">化身</a>土之事。亦随众生妄念所感。盖使夫革凡成圣舍秽趣净。然后纯纯乎。如诸佛之证也。噫众生之妄也久矣。故我佛能仁氏起<a href=\"/remen/wuyuan.html\" class=\"keylink\" target=\"_blank\">无缘</a>慈悲。出堪忍世界。以若干方便。开诸度门。繇是五时设教。三乘授道。虽顿渐不同。同归于理。其有我佛未度。而度在他佛者。则曰补处之有慈氏。极乐之有弥陀。乃至十方净佛国土。示若镜像。导如津梁。随其所应。利有攸往。然而补处虽近。十方俱远。诸大乘经。莫不称赞乎极乐为最弥陀为胜。依正既异。<a href=\"/remen/shouming.html\" class=\"keylink\" target=\"_blank\">寿命</a>且长。众生信而愿生者多矣。神化之迹粲在群藉。佛言。将来法灭。唯留<a href=\"/fojing/wuliangshoujing/40729.html\" class=\"keylink\" target=\"_blank\">无量寿经</a>。住世百年。天台云。当知。彼佛于此恶世。偏有缘尔。兹经也。始慈恩法师尝有撰释。复有疏本。亦题基公之名。相传云。此无名师。假托而行也。校其文旨。实大同而小别。洎孤山中庸子章句后出。盛传于时。以病中援毫。词简义略。凡用敷训。似未尽于方等之诠乎。走不敏探智者之教。颇历岁纪。常欲以一家法要并净土诸说覆述斯文。窃避人之多忌。未果所志。年逼耳顺。退藏故园。伏念玉泉报恩。九旬挥于犀柄。圭峰思孝七月荐于兰盆。缅挹清芬遂获操染。卷成析为上下。以新疏目之。别旧章也。若乃言之无文。吾何敢以前说并驾。或言下之理粗通大方。亦所不让云</p><p>观无量寿佛经序</p><p>慈觉禅师宗颐</p><p>夫正遍知海。从心想生。诸佛世界。随心净土。然则弥陀至圣不隔下凡。极乐虽遥。岂离方寸。所以念佛而即得见佛。求生而遂能往生。<a href=\"/fojing/guanwuliangshoujing/yuanwen.html\" class=\"keylink\" target=\"_blank\">观无量寿经</a>者。以法界心照实相境。三种净业。明法行之正因。十六妙观。为寂照之方便。法身与化身随量。依报与正报齐观。是以韦提希豁然大悟。授记往生。佛世尊亲敕<a href=\"/remen/shouchi.html\" class=\"keylink\" target=\"_blank\">受持</a>。广说斯事。经传此土。人罕<a href=\"/remen/liutong.html\" class=\"keylink\" target=\"_blank\">流通</a>。不有圆机。谁陈法施。常山<a href=\"/remen/biqiu.html\" class=\"keylink\" target=\"_blank\">比丘</a>琼安等。悯众生之日用不出尘劳。嗟妙境之无边。愿为乡导。同心镂板。庶广受持。非势至之同伦。即远公之旧社。聊伸序引。普告未闻</p><p>阿弥陀经劝持序</p><p>慈云忏主遵式</p><p>此经文句虽约。与大本意同。上圣赴缘。广略异耳。依正主伴。于是备焉。愿行方轨。有加诸说辞简义博讽易功多。良在兹矣。初则广赞依正。引物忻求。次则六方引同训勉生信。三则举难况易。使闻者知归。第一广赞依正者。初赞次劝修愿行。佛告长老下。标立所赞。彼土何故名为极乐下。先赞依果。即珠网丽天。琼林矗地(一)。池流八德。莲吐四光(二)。天乐韵于六时。鸦?⒂谝谏</p></div>"
},{
    "title": "乐邦文类 第三卷",
    "author": "严讷",
    "html": "<div class=\"B1_text\"><p>乐邦文类 第三卷</p><p>四明石芝<a href=\"/remen/shamen.html\" class=\"keylink\" target=\"_blank\">沙门</a>宗晓编次</p><p>记碑(一十九首)</p><p>龙兴寺修<a href=\"/remen/jingtu.html\" class=\"keylink\" target=\"_blank\">净土</a>院记 礼部柳 子厚</p><p>岳州无姓和尚碑 同前</p><p>画西方净土[巾*(穴/登)]记 翰林白 居易</p><p>钱唐白莲社主碑 孤山法师 智圆</p><p>净慈七宝弥陀像记 提刑杨 杰</p><p>建弥陀宝阁记 同前</p><p>延庆寺净土院记 待制陈 瓘</p><p>延庆重修净土院记 朴庵首座 清哲</p><p>开元寺三圣立像记 大智律师 元照</p><p>无量院造弥陀像记 同前</p><p><a href=\"/remen/lingshan.html\" class=\"keylink\" target=\"_blank\">灵山</a>安养庵记 给事程 俱</p><p>高宗皇帝御书莲社记 总管张 棆</p><p>南岳山弥陀塔记 牧庵禅师 法忠</p><p>澄江净土道场记 法真禅师 守一</p><p>宝积院莲社画壁记 司封钟离 松</p><p>荆王越国夫人<a href=\"/remen/wangsheng.html\" class=\"keylink\" target=\"_blank\">往生</a>记 真阁黄 策</p><p>马侍郎往生记 同前</p><p>广平夫人往生记 待制王 以宁</p><p>河东鹦鹉<a href=\"/sheli/shelita/\" class=\"keylink\" target=\"_blank\">舍利塔</a>记 成都尹韦 皋</p><p>传(一十四传)</p><p><a href=\"/remen/tianzhu.html\" class=\"keylink\" target=\"_blank\">天竺</a>五通菩萨请佛传</p><p>东晋莲社始祖远法师传</p><p>历代莲社继祖五法师传</p><p>梁京师法悦僧主传</p><p>后魏壁谷神鸾法师传</p><p>梁庐山道珍禅师传</p><p>隋天台法智法师传</p><p>大宋永明智觉禅师传</p><p>梁贞节处士庾诜传</p><p>大宋无为子杨提刑传</p><p>大宋光州王司士传</p><p>大宋钱唐胡宣义传</p><p>大宋龙舒<a href=\"/wenda/jushi/\" class=\"keylink\" target=\"_blank\">居士</a>王虚中传</p><p>大宋明州朱氏如一传</p><p>龙兴寺修净土院记</p><p>礼部柳子厚</p><p>中州之西数万里。有国曰身毒。释迦牟尼如来示现之地。彼佛言西方过十万亿佛土。有世界曰极乐。<a href=\"/remen/fohao.html\" class=\"keylink\" target=\"_blank\">佛号</a>无量寿如来。其国无有三毒八难。众宝以为饰。其人无有十缠九恼。群圣以为友。有能诚心大愿。归心是土者。苟念力具足。则往生彼国。然后出<a href=\"/remen/sanjie.html\" class=\"keylink\" target=\"_blank\">三界</a>之外。其于佛道无退转者。其言无所欺也。晋时庐山远法师。作<a href=\"/remen/nianfo.html\" class=\"keylink\" target=\"_blank\">念佛</a><a href=\"/remen/sanmei.html\" class=\"keylink\" target=\"_blank\">三昧</a>咏。大劝于时。其后天台顗大师。着释净土十疑论。宏宣其教。周密微妙。迷者咸赖焉。盖其留异迹。而去者甚众。永州龙兴寺前刺史李承晊。及僧法林。置净土堂于寺之东偏。常奉斯事。逮今余二十年。廉隅毁顿。图像崩坠。会巽上人。居其宇下。始复理焉。上人者修最上乘。解第一义。无体空析色之迹。而造乎真源。通假有借无之名。而入于实相。境与智合。事与理并。故虽往生之因。亦相用不舍。誓葺兹宇。以开后学。有信士图为佛像。<a href=\"/remen/faxiang.html\" class=\"keylink\" target=\"_blank\">法相</a>甚具焉。今刺史凭公。作大门以表其位(余)遂周延四阿。环以廓庑。缋二大士之像。缯盖幢旛。以成就之。呜呼有能求无生之生者。知舟筏之存乎是。遂以天台十疑论。书于墙宇。使观者起信焉</p><p>岳州无姓和尚碑</p><p>同前</p><p>维某年月日。岳州大和尚。终于圣安寺。凡为僧若干年。年若干有名无姓。世莫知其闾里宗族所设施者。有问焉而以告曰。性吾姓也。其原无初。其胄无终。承于释师。以系道本。吾无姓耶。法剑云者我名也。实且不有名。恶乎存吾有名耶。性海吾乡也。法界吾宇也。戒为之墉。慧为之户。以守则固以居则安。吾闾里不具乎。度门道品。其数无极。菩萨大士。其众无涯。吾与之戚。而不吾异也。吾宗族不大乎。其道可闻者如此。而止读<a href=\"/fojing/miaofalianhuajing/\" class=\"keylink\" target=\"_blank\">法华经</a>金刚<a href=\"/remen/banruo.html\" class=\"keylink\" target=\"_blank\">般若</a>经。数逾千万。或讥以有为曰。吾未尝作。呜呼佛道逾远。异端竞起。唯天台大师为得其说。和尚绍承本统。以顺中道。凡受教者。不失其宗。生物流动趣向混乱。惟极乐正路为得其归。和尚勤求端悫以成至愿。凡听信者不惑其道。或讥以有迹。曰吾未尝行。始居房州龙兴寺。中徙于是州。作道场。于楞伽北峰。不越阃者五十祀。和尚所严事皆世高德。始<a href=\"/remen/chujia.html\" class=\"keylink\" target=\"_blank\">出家</a>事。而依者曰卓然师。居南阳立山葬岳州。就<a href=\"/remen/shoujie.html\" class=\"keylink\" target=\"_blank\">受戒</a>者曰道颖师。居荆州。<a href=\"/remen/dizi.html\" class=\"keylink\" target=\"_blank\">弟子</a>之首曰怀远师。居长沙安国寺。为南岳戒法。岁来侍师会其终。遂以某日。葬于卓然师塔东若干步。其铭曰</p><p>道本于一离为异门以性为姓</p><p>乃归其根无名而名师教是尊</p><p>假以示物非吾所存大乡不居</p><p>大族不亲渊意内朗冲虚外仁</p><p>圣有遗言是究是勤惟勤惟默</p><p>逝如浮云教久益微世罕究陈</p><p>爰有大智出其真门近以显示</p><p>俾民惟新情动生变物由湮沦</p><p>爰授乐国参乎化源师以诱导</p><p>俾民不昏道用不作神行无迹</p><p>晦明俱如<a href=\"/remen/shengsi.html\" class=\"keylink\" target=\"_blank\">生死</a>偕寂法付后学</p><p>施之无斁葬从我师无忘真宅</p><p>写是昭铭刻兹玄石</p><p>画西方净土[巾*(穴/登)]记</p><p>翰林白居易</p><p>我本师释迦如来说言。从是西方。过十万亿佛土。有世界号极乐。以无八苦四恶道故也。其国号净土。以无三毒五浊业故也。其佛号阿弥陀。以寿无量愿无量<a href=\"/remen/gongde.html\" class=\"keylink\" target=\"_blank\">功德</a>相好光明无量故也。谛观此<a href=\"/remen/suoposhijie.html\" class=\"keylink\" target=\"_blank\">娑婆世界</a>微尘<a href=\"/remen/zhongsheng.html\" class=\"keylink\" target=\"_blank\">众生</a>。无贤愚无贵贱无幼艾。有起心归佛者。举手合掌。必先向西方。有怖厄苦恼者。开口发声。必先念阿弥陀佛。又范金合土刻石织纹。乃至印水聚沙童子戏者。莫不率以阿弥陀佛为上首。不知其然而然。由是而观。是彼如来。有大誓愿于此众生。此众生有大<a href=\"/remen/yinyuan1.html\" class=\"keylink\" target=\"_blank\">因缘</a>于彼国土明矣。不然者东南北方过去现在未来佛多矣。何独如是哉。何独如是哉。唐中大夫太子少傅上柱国凭翊县开国侯赐紫金鱼袋(白居易)。当衰莫之岁。中风痹之疾。乃舍俸钱三万。命工人杜宗敬。按阿弥陀无量寿二经。画西方世界一部。高九尺广丈有三尺。弥陀尊佛坐中央。观音势至二大士侍左右。人天瞻仰。眷属围绕。楼台妓乐。水树华鸟。七宝严饰。五彩张施。烂烂煌煌。功德成就。弟子(居易)焚香稽首跪于佛前。起慈悲心。发弘誓愿。愿此功德。回施一切众生。一切众生。有如我老者如我病者。愿皆离苦得乐。断恶修善。不越南赡部。便睹西方白毫大光。应念来感。青莲上品随愿往生。从现在身尽未来际。常得亲近而<a href=\"/remen/gongyang.html\" class=\"keylink\" target=\"_blank\">供养</a>也。欲重宣此愿。而偈赞曰</p><p><a href=\"/remen/jileshijie.html\" class=\"keylink\" target=\"_blank\">极乐世界</a>清净土无诸恶道及众苦</p><p>愿如老身病苦者同生无量寿佛所</p><p>钱唐白莲社主碑</p><p>孤山法师智圆</p><p>圣宋天禧四年春正月十二日。白莲社主圆净大师常公。归寂于钱唐西湖昭庆本寺之上方草堂。寿六十二。腊四十四。越二月三日。弟子辈号咽奉全身。瘗于灵隐山鸟窠禅师坟反右。建塔以识之礼也。其年冬门人之上首曰虚白者。克荷师道。自状其事。再款吾庐。请吾之辞。传师之美。以勒丰碑。且言。先人之遗旨也。吾辞不得命。乃文而序之。粤西圣之为教也。清静而无为。仁慈而不杀。抗辞幽说闳意眇指。大备诸夏。禀化之徒。得其小者近者。则迁善而远恶。得其大者远者。则归元而复性。噫庐山远公。其得乎大者远者。与考槃居贞。修辞立诚。识足以表微。行足以作程。是故时贤仰其高企其明。自是有结社之事焉。人到于今称之。而莫能嗣之。惟公理行谨严。修心贞素。闻庐山之风而悦之。且曰。睎骥之马。亦骥之乘。吾虽无似。敢忘思齐之诫耶。于是乎乃饰其躬。乃刳其心。乃矢结社之谋云。夫率其道必依乎地。尊其神必假乎像。行其化必凭乎言。以为西湖者天下之胜游。乃乐幽闲而示嘉遁焉。无量寿佛者群生之仰止。乃刻栴檀而为之形容焉。华严净行品者。成圣之机要。乃刺身血而书其章句焉。其地既得。其像既成。其言既行。朝贤高其谊。海内藉其名。繇是宰衡名卿邦伯牧长。又闻公之风而悦之。或寻幽而问道。或睹相而知真。或考经而得意。三十余年。为莫逆之交。预白莲之侣者。凡一百二十三人。其化成也如是。有以见西湖之社嗣于庐山者。无惭德矣。尝试论之。远也上地之圣也。公也初心之贤也。实阶位不同。名声异号。然而远出衰晋。公生圣朝。彼招者悉隐沦之贤。此来者皆显达之士。绝长益短。古今相埒。不曰盛与美与。公每顾门人曰。国初以来。荐绅先生宗古为文。大率效退之之为人。以挤排释氏为意。故我假远公之迹。[言*求]以结社事。往往从我化。而丛碑委颂。称道<a href=\"/remen/fofa.html\" class=\"keylink\" target=\"_blank\">佛法</a>。以为归向之盟辞。适足以枳棘异涂墙堑吾教矣。世不我知。或以我为设奇沽誉者。吾非斯人之徒也。君子曰。昔药山惟俨。能回李翱之心。俾知佛。而僧传善之。今兹众贤。庶几实相。钦崇大觉。朝宗于性海。共极于义天。非公之力。而谁与其<a href=\"/remen/hufa.html\" class=\"keylink\" target=\"_blank\">护法</a>之功。代为不侔矣。公讳省常字造微姓颜氏。世为钱唐人。七岁厌俗。十七具戒。若乃托胎之祥瑞。受业之师保传讲习禅之美。砥名砺节之事。则有社客群贤碑序。及门人所录行状在焉。此不复云。直书其结社之道已。其文曰</p><p>西圣之大。维远得之庐山之高。维公悦之西湖之社。群贤慕之。有始有卒。不磷不缁。我缘既终。我灭于兹。神游无何。名扬圣时。欲知我道兮。视此丰碑</p><p>净慈七宝弥陀像记</p><p>提刑杨杰</p><p>杭州南山净慈道场<a href=\"/remen/biqiu.html\" class=\"keylink\" target=\"_blank\">比丘</a>法真大师守一。结同志洎檀越。用金银真珠珊瑚琥珀砗磲码瑙。造弥陀佛像。圣相殊妙。<a href=\"/remen/ganying.html\" class=\"keylink\" target=\"_blank\">感应</a>非一。无为子瞻仰赞叹。碎七宝以为微尘。聚宝尘以为<a href=\"/remen/foshen.html\" class=\"keylink\" target=\"_blank\">佛身</a>。见宝尘即见佛。佛无不是宝。见佛身即见宝。宝无不是佛。七宝<a href=\"/remen/shijian.html\" class=\"keylink\" target=\"_blank\">世间</a>宝也。众生贪取无有厌足。不得即嗔痴不能悟。此恶道之因也。七宝既已为尊像矣。则非世间所用。乃出世之宝也。遇宝像者。应生恭敬。严奉禁戒。纯固<a href=\"/remen/dingli.html\" class=\"keylink\" target=\"_blank\">定力</a>。了达<a href=\"/remen/zhihui.html\" class=\"keylink\" target=\"_blank\">智慧</a>。此净土之因也。佛身等于大虚故。不设五藏。以众生心为心。故会中之人。各书弥陀一愿。每四十八人而弥陀之愿周矣。悉以藏于身中。示愿愿不忘众生也。髻螺千有二百。一一实以<a href=\"/remen/sheli.html\" class=\"keylink\" target=\"_blank\">舍利</a>。坚固愿力也。像成之日。以八种香汤。灌沐如来。表八功德水也。人随意以饮之。均<a href=\"/remen/ganlu.html\" class=\"keylink\" target=\"_blank\">甘露</a>味也。一身清净。则一切身清净。一念清净。则一切念清净。然则不离娑婆。顿超极乐。一见宝像。成就大缘。岂思议之可及哉乃作偈云</p><p>和聚七宝成如来身宝即是佛</p><p>佛外无宝佛即是宝宝外无佛</p><p>于不二境现诸净土赞欢巡绕</p><p>念念弥陀当与有情同超极乐</p><p>建弥陀宝阁记</p><p>同前</p><p>不愿生净土则已。愿生净土则无不得生。不生则已。一生则永不退转。<a href=\"/remen/shizun.html\" class=\"keylink\" target=\"_blank\">世尊</a>所谓阿鞞跋致阿惟越致者欤。夫具缚有漏凡夫。初凭信念得生彼土。而三毒邪见未能顿忘。何以知其不退转耶。盖以弥陀愿力常所摄持。大光常照。上善常聚。<a href=\"/remen/shouming.html\" class=\"keylink\" target=\"_blank\">寿命</a>永劫。水鸟树林。风声乐响。演畅妙乘。闻其声者。念佛念法念僧之心。未尝闻断故也。众生病之。佛为医王。法为良药。僧为视病人。三者现前。病不得而萌矣。以是而言。则一生净土。何从而有退转哉。钱唐僧监法宝大师从雅。平生修举弥陀教观。参究宗风。乐为偈颂。颇得其趣。又精于医术。多施药以济人。人或以货资酬之。则曰非我能也<a href=\"/remen/sanbao.html\" class=\"keylink\" target=\"_blank\">三宝</a>之功。必转施三宝。乃造宝阁。立弥陀大像。环以九品菩萨。海藏经典在其后。清净莲池在其前。定观奥室分列左右。誓延行人。资给长忏。以结净土之缘。岂独以比丘身。慕佛大医。用法良药而已者哉。实能运慈施疗。利与众同也。其于念三宝之心。可谓不敢间断矣。入是道场者。观一切相为非相。则能见弥陀之全体。观一切法如幻法。则能入净土之真境。观我身之<a href=\"/remen/wuwo.html\" class=\"keylink\" target=\"_blank\">无我</a>。则能具比丘之<a href=\"/remen/zhengjian.html\" class=\"keylink\" target=\"_blank\">正见</a>。故从一如来而见无量如来。入一净土而周无量净土。悟一法身而融无量法身矣。无念而念。无证而证。无修而修。净土果海。岂易量哉。法宝僧监。建立宝阁净土道场。诱集净业之侣。以期安养。则报缘之至。必果遂其所愿也。元祐元年上元日。左朝散郎<a href=\"/ctwh/jing/13j/shangshu.html\" class=\"keylink\" target=\"_blank\">尚书</a>主客员外郎轻车都尉赐紫金鱼袋无为杨杰述</p><p>延庆寺净土院记</p><p>待制陈瓘</p><p>明州延庆寺住持比丘世有讲席。以天台观行为宗。自法智大师知礼。行学俱高。听徒心向。继其后者。又皆得人。今百有余年矣。间有苦行精修之士。来依道场。元丰中比丘介然。修西方净土之法。坐而不卧。以三年为期。期满谓其同行比丘惠观仲章宗悦曰。我等各据一室成此胜缘。后之来者。加众而室不增多。今延庆西隅尚有隙地。若得钱二千余万。构屋六十余间中建宝阁。立丈六弥陀之身。夹以观音势至。环为十有六室。室各两间。外列三圣之像。内为禅观之所。殿临池水。水生莲华。不离尘染之中。豁开世外之境。念处俱寂。了无异缘。以坚决定之心。以显安乐之土。所以顺佛慈而报国恩者。岂独我四人而已哉。所欲如是。其可成乎。惠观等答曰。以无作任运之心。作有为利益之事。四明多檀信。何患乎不成。自是日营月积。更七寒暑。凡介然之所欲为。无一不如其志者。初介然然手二指。誓必成此。元符二年三月落成之日。设千佛之供。复然三指以增净誓。既成所难成。又舍所难舍。而原其用心无私己之意。于是见者闻者。莫不<a href=\"/remen/suixi.html\" class=\"keylink\" target=\"_blank\">随喜</a>。净习之士踊跃欣庆。而十有六室。常无虚位。期满者去。<a href=\"/remen/faxin.html\" class=\"keylink\" target=\"_blank\">发心</a>者来。依胜境而获善利者。不知其几何人也。夫净土之教古佛所说。诚心之士谛受不疑。如来之叙九品。以至诚为上上。智者之造十论。破疑心之具缚。缚解情忘识散智现。则弥陀净境。何假他求。若临明镜自见面像。得者不由于识受。昧者安可以情晓。超识习而不惑。度情尘而独造者。其唯诚乎。故曰诚者成也。成自成他。唯此而已。譬犹清净满月普现诸水。影像非一。月体无二。摄流散而等所归。会十方而总于一。亦如十镜环绕中然一灯。光体交参。东西莫辨。然而方有定位。非无西镜。名随相立。西不自西。智与理融。境将谁执。安可以在缠执方之见。而测度如来无碍之境乎。慈恩有言。曰凡夫业重。处处生贪。若不定指一方。何以系心专注。此善智识随方扶教。专护相宗。然论安养知足之胜劣。则以偏劝往生为最胜。乃知通人无吝。吝则多私。境强习重。盖由观浅心浮。易往无人。良以疑深障重。若欲尽除障垢。当以决定为心。湿薪如山。豆火能爇。千年闇室。日照顿明。释迦文方便至深。无量寿<a href=\"/remen/shuofa.html\" class=\"keylink\" target=\"_blank\">说法</a>无间。观世音如母念子。大势至如子忆母。古圣样辙安可不遵。幻境虚无有何可舍。<a href=\"/remen/jietuo.html\" class=\"keylink\" target=\"_blank\">解脱</a>长者不往安乐土。普贤大士亲睹无量光。亲睹者初无动移。不往者如是而往。普融无碍。然后空假俱中分别未忘。宁免权实互诤。若此则心安无日得忍何期。乃知念念现前。然后决不退转。故曰。若不决定成等正觉者。我誓不取<a href=\"/remen/puti.html\" class=\"keylink\" target=\"_blank\">菩提</a>。于<a href=\"/remen/putixin.html\" class=\"keylink\" target=\"_blank\">菩提心</a>有退转者。我誓不取正觉。此乃法藏比丘之本愿。而诸上善人之所随学也。发如是心。行如是行。起如是愿。趣如是果。而不违法藏之大誓。则寓迹于兹刹。栖心于此室者。皆阿鞞跋致之士也。其为胜利。岂有穷哉。比丘介然唱一善念。四明信士应答如响。而所以利益一方者。其广若是。可以不记其事乎。今住持延庆明智大师(中立)法智之曾孙也。行业完实。人所信服。能以诚心。修净土观。于介然之事有助为多。故并书之。大观元年八月初一日。延平陈瓘记</p><p>草庵录曰。陈莹中作净土院记。深赜<a href=\"/remen/fozu.html\" class=\"keylink\" target=\"_blank\">佛祖</a>之壶奥者。今言净土。或得于佛。则失于祖。或得于理。则失于事。得于此必失于彼。而了翁不数百字。笼罩说说。得净土之全。岂非天资高者也。然此记高。固已脍炙人口。至于晁公(说之)作明智法师碑磅礴。台宗文章遒劲。世盛推美。诚与了翁之记并驾矣。其记有曰。师每以<a href=\"/remen/jingtufamen.html\" class=\"keylink\" target=\"_blank\">净土法门</a>诱其学者。欲使人人知释迦有净土弥陀来秽土。他时所志于心者。一日必瞩于目。乃依十六观经。而出视之。为弥陀大像。以临池。周之以十六观寮。莲池凫雏。天凤[羊*(自/(犀-尸-牛)/十)]翔。观士槁坐。人音断绝。一涉其境者。道心百陪。宁论信与不信。故自疑其身之非圣非凡。其费具万万。而施者却之愈来。工度累岁年。而落成不周岁。任其役者。僧曰介然。不劳不矜。若未尝有所事。盖是境也。古未之有。今不知何为而有。既二淅之所无。则天下之所无。唐支硎山遵公所建法华道场。其能胜此者</p><p>延庆重修净土院记</p><p>朴庵首座清哲</p><p>真常寂光本来明妙。忽然念起受此飘零。大觉<a href=\"/remen/shengren.html\" class=\"keylink\" target=\"_blank\">圣人</a>。欲令返其妄而复乎本。设权巧而渐诱。是故释迦现秽土俾其厌。弥陀现净土俾其忻。或忻乐而修净行。必生彼国。彼则境界胜妙。而皆助发真常。所以听风柯而<a href=\"/remen/zhengnian.html\" class=\"keylink\" target=\"_blank\">正念</a>成。升宝楼而三昧显。不假方便。自然得道。是故净土法门。亦还源之径策也。然广净土之道者。唯庐山远公同奇节逸群之贤。结莲社于炉峰之下。修念佛三昧。期生净刹。由是后世皆宗尚之。至乎南岳禅师始居大苏山。传龙树一性之宗。别置禅室。示人<a href=\"/remen/xiuzheng.html\" class=\"keylink\" target=\"_blank\">修证</a>。故天台智者。初到此山。授与普贤道场。修法华三昧。因而发大总持。入佛境界。自后四方咸取则焉。有以见古人垂范虽异归元一也。圣宋元符间。比丘介然。续古规模。立佛化事。于延庆西隅空闲寂寞之滨。建大宝阁。环为十有六室。依经以十六观名之。朱栏屈曲碧沼澄明。状乐邦清净之境也。像刻栴檀。池栽菡萏。继庐山莲社之风也。忏室精严禅堂深寂。遵大苏道场之制也。唯守志奉道者居焉。晨香夕灯。无生佛事。澄神内照。豁然明悟于自心寂光之境者多矣。此为四明胜绝之地。但岁月浸远。栋宇堕损。修三昧者。无以自安。绍兴丁丑有比丘(清润)嗟胜境之将颓。念欲发硎斯事。自视力弱。难以动人。遂以此事。白住持觉云法师。师曰。事贵在诚。傥真诚一发。尚能关感诸佛。何檀信而不能动耶。况汝已能创建妙触宣明之室。使人咸悟水因成<a href=\"/remen/fozi.html\" class=\"keylink\" target=\"_blank\">佛子</a>住。此得非诚之所致乎(清润)一闻斯语。拳拳服膺。遂出于檀信。翕然从之。或舍楩楠之材会稽之箭。使梁栋有欹斜者正之。椽箯有蠹朽者新之。翻碧瓦整建瓴。无致乎上漏下湿而四围周之。以句栏遮旸。户牖窓几。甃砌阶除。丹青宝阁。边河之岸。峻筑高墙。俾静室观理之人。而不知有市[邱-丘+(厂@墨)]之喧红尘之涴。则一新轮奂。宛同大厦初成之日。足可以进帘月焚柏香。居者妙行不休。施者植福无尽。庶几东林之风。南岳之道。不远而复者。功由此也。经营四载而能事毕矣。用钱三千贯。刊衔二千名。使此方人不跬步。而目击十万亿刹之外。风吟宝叶。波动金渠。湛然如玉井磨秋。便觉已到故国。顿忘客尘。爰翅逃<a href=\"/remen/xukong.html\" class=\"keylink\" target=\"_blank\">虚空</a>者。遽闻足音。岂不快哉。令一切人因此发轸即观安养依正。皆由此境之所引发而跃如也。较其增修之功。而莫大焉。时乾道五年南至日比丘(清哲)书</p><p>开元寺三圣立像记</p><p>大智律师元照</p><p>三圣立像。见于观无量寿<a href=\"/fojing/\" class=\"keylink\" target=\"_blank\">佛经</a>。释迦世尊<a href=\"/remen/wuyuan.html\" class=\"keylink\" target=\"_blank\">无缘</a>大慈。深悲堪忍未得度者。大启净土法门。曲示念佛三昧。将使神栖净域。故令系想圣缘。十六妙观。于是乎设也。是以落日悬鼓。指其向方。大水凝冰状其宝地。林泉楼观。以次而观焉。莫不皆以百宝<a href=\"/remen/zhuangyan.html\" class=\"keylink\" target=\"_blank\">庄严</a>。世无与比。光色炳焕。不可具名。已而方欲广宣观彼佛身光明相好众会阶差。俄于太虚中。现出三圣。令韦提希见。以为发请之端。经曰。佛告韦提希。吾当为汝分别解说除苦恼法。说是语时。无量寿佛住立空中。观世音大势至侍立左右。韦提白佛。我今因<a href=\"/remen/foli.html\" class=\"keylink\" target=\"_blank\">佛力</a>故。得见彼佛及二菩萨。未来众生。当云何观而得见耶。佛令先观华台。次观形像。后观佛身左右侍者九品徒众。念佛三昧于兹备矣。自庐山远师已来。天下僧坊。结系念净社。立弥陀三圣。盖出于此经。的见于斯文耳。四明慈溪灵龟山福源兰若释子戒深。自入道禀具。常持是经。而笃志净业有年数矣。以谓修一已不若诱诸人。行一时不若存诸久。于是纠募众信。躬往钱唐。命工雕造三圣立像。江山千里往返经营。历涉数岁。始获圆就。所费几千缗。立于城南开元寺<a href=\"/remen/jingzang.html\" class=\"keylink\" target=\"_blank\">经藏</a>院之忏堂。<a href=\"/remen/sizhong.html\" class=\"keylink\" target=\"_blank\">四众</a>具瞻。叹未曾有。一日挐舟度江。抵于芝园兰若。解囊结夏。捻香稽首。请为文记。予忝属意此道故。乐为书之。或曰。经云。诸佛如来是法界身。入一切众生心想中。今刻木为像。世物所成。用此为佛。不知其可乎。对曰。佛身<a href=\"/remen/wuxiang.html\" class=\"keylink\" target=\"_blank\">无相</a>亦不离相。以其无相故。世出世间。无有一法而是佛者。虽八万四千三十二相。亦即非相。况他物乎。故曰。离一切相即名诸佛。以其不离相故。世出世间。无有一法。而非佛者。况相好乎。故曰。当知一切诸法即是佛法。如能达此相即非相非相即相。则山河国土草木微尘四生<a href=\"/remen/liudao.html\" class=\"keylink\" target=\"_blank\">六道</a>。翾飞蠕动。莫非诸佛法身之体。而况范金合土。刻木绘塑。庄严相好。而独非佛乎。诸有智者。当观此像。材木灰布胶漆金彩。假彼众缘和合而成。求于众缘。皆世间之物。各有名体。孰为佛乎。然缘无定相。物无定名。既号为佛。一切众缘。莫非佛体。岂可舍此别求佛乎。故华严云。色相不是佛。音声亦复然。亦不离色声。见佛<a href=\"/remen/shentong.html\" class=\"keylink\" target=\"_blank\">神通</a>力。若此观之。不住于相。亦不离相。理事一如。真俗不二。虽复对像。是真见佛。经云。若佛灭后造立形像。持用供养。是人来世。必得念佛清净三昧。是知末法住持像设为胜。上中下根莫不沾益。是以紫檀琢削。优阗创启于西干。白[疊*毛]丹青。迦竺始流于东夏传模既广。瑞应尤多。生灵睹相以知归。佛化承风而久住。其有诚心达本。直造上乘。至于举手低头。终成缘种。克论搏济。讵可胜言。凡到道场。宜加兢谨</p><p>无量院造弥陀像记</p><p>同前</p><p>弥陀教观。载于大藏。不为不多。然佛化东流数百年间。世人殆无知者。晋慧远法师。居庐山之东林。神机独拔。为天下倡。凿池栽莲。建堂立誓专崇净业。号为白莲社。当时名僧巨儒。不期而自至。慧持道生释门之后彦。刘遗民雷次宗文士之豪杰。皆伏膺请教。而预其社焉。是故后世言净社者。必以东林为始。厥后善导怀感。大阐于长安。智觉慈云盛振于淅右。末流狂妄。正道梗塞。或束缚于名相。或沉冥于豁达故。有贬念佛为粗行。忽净业为小道。执隅自蔽。盲无所闻。虽闻而不信。虽信而不修。虽修而不勤。于是净土教门。或几乎息矣。呜呼明教观。孰如智者乎。<a href=\"/remen/linzhong.html\" class=\"keylink\" target=\"_blank\">临终</a>举观经。赞净土而长逝矣。达法界孰如杜顺乎。劝四众念<a href=\"/remen/fotuo.html\" class=\"keylink\" target=\"_blank\">佛陀</a>。感胜相而西迈矣。<a href=\"/remen/canchan.html\" class=\"keylink\" target=\"_blank\">参禅</a>见性。孰如高玉智觉乎。皆结社念佛。而俱登上品矣。业儒有才。孰如刘雷柳子厚白乐天乎。然皆秉笔书诚。而愿生彼土矣。以是观之。自非负刚明卓拔之识。达生死变化之数者。其孰能信于此哉。近世宗师。公心无党者。率用此法。诲诱其徒。由是在处立殿造像。结社建会。无豪财无少长。莫不归诚净土。若观想若持名。若礼诵若斋戒。至有见光华睹相好。生身流于舍利。垂终感于善相者。不可胜数。净业之盛。往古无以加焉。生当此时。得不知幸乎。临安县实杭之巨邑。九仙山乃邑之佳境。无量院又境之精舍。先是道者。于院之东南隅建观音堂。复于堂后建弥陀殿。其徒(用渊)乃募士女一千人。率财计三百缗。雕造八尺弥陀像。元祐八年上元日。集众瞻礼。渊乃述诚说偈。发大弘誓。置像腹中。是日供五百罗汉。设会饭僧以落之。越明年四月八日。庄严圆备。仪相妙好。辉彩焕发。由是一方之人得以归向。百世之下得以<a href=\"/remen/liutong.html\" class=\"keylink\" target=\"_blank\">流通</a>。其有礼足瞻颜称名送想。莫不拔业根于<a href=\"/remen/kuhai.html\" class=\"keylink\" target=\"_blank\">苦海</a>投莲种于宝池。若夫画地聚沙。皆<a href=\"/remen/chengfo.html\" class=\"keylink\" target=\"_blank\">成佛</a>道。低头举手。同归一乘。而况竭力经营。存诚系念。克论其利。尚可量耶(渊)闻予属意此道。果以记文为请。遂援毫直书。以塞其命</p><p>灵山安养庵记</p><p>给事程俱</p><p>河沙刹中有一世界。号安养国。有无量寿如来应供正遍知明行足善逝世间解无上士调御丈夫<a href=\"/remen/tianren.html\" class=\"keylink\" target=\"_blank\">天人</a>师佛世尊。其国境界。皆以七宝。装饰成就广博严事。其国众生。皆是宿具福智。化生莲中。住不退地。其国寿命。无有边量。一日一夜。此土一劫。其国六时。皆有天乐微妙音声。及雨宝华。而共娱乐。其国华木。皆是莲华。如车轮大。及宝行树交映。周彻其国。鸣禽皆是如来变化所作。于一切时。演无量义。以是种种希有之事故名安养。从是安养国东方。过十万亿国有世界。号曰娑婆。诸国土中。无数伽蓝。有一伽蓝。曰灵山聚。复有精舍。号安养庵。是中有人。衣坏色衣。净除须发处乞士众。名曰修意。是庵无有化生。莲中但有胎卵湿化诸有情类。为其众生。是庵无有无边。寿命但有五十七十至百岁。为其寿限。是庵六时无有雨华及诸天乐。但于昼夜。飡饭食粥。撞钟击鼓。是庵周匝。无有宝树及大莲华。但见山中草木华茂。是庵无有变化众鸟演无量义。但闻虫鸟自鸣自已。以是现前种种之事。亦名安养。是乞士者。游诸国土。亲事知识。得法藏已。受用<a href=\"/remen/zizai.html\" class=\"keylink\" target=\"_blank\">自在</a>。还归此山。结庵安居。时北山中有一居士。适游伽篮。至安养庵。谓大众言。现前种种。如上所说。与安养世界。在一切处。非安养国。若作断见。彼释迦文。宁为虚语。若取法相。汝则孤负无量寿尊。咄诸男子各依位住。坐大道场。如不信承。请诣毗耶离城。当俟螺髻梵王为汝解说。崇宁五年八月甲子。北山程俱谨记</p><p>维摩经曰。欲得净土当净其心。随其心净则佛土净。舍利弗作念言。我世尊意岂不净。而是佛土不净。若此时螺髻梵王言。我见释迦佛土。清净如自在天宫。舍利弗言。我见此土秽恶充满。王言。仁者心有高下。不依佛慧故见不净。佛即以足指案地。时大千界珍宝严饰。佛言。我土常净若此。为度下劣故示众恶。譬如诸天共宝器食。随其福德饭色有异。若人心净便见此土庄严。天台维摩疏释曰。梵王所见。以自在天为类者。欲界天也。类同居净土庄严殊妙。西方净土亦同居净。彼经亦举第六天为类。梵王所睹秽国即净。身子于生死<a href=\"/remen/niepan.html\" class=\"keylink\" target=\"_blank\">涅槃</a>。垢净有隔。不依佛慧故但见垢。宝器譬寂光。饭异譬三土。依于寂光所见不同也</p><p>高宗皇帝御书莲社记</p><p>总管张[揙-戶+(今-一)]</p><p>(臣)尝读天竺书。知出世间有所谓极乐国者。国有佛号阿弥陀。梵语也。此翻为无量。以其寿命无量光明无量故。又曰无量寿。又曰无量光始亨国履位。捐去弗居。超然独觉。悟心证圣。以大愿力。普度一切。其国悉以上妙众宝庄严。曲尽华好。地皆黄金。无山川丘谷之险气序常春。无阴阳寒暑之变。无饥寒老病生死之苦。无五趣杂居之浊。用是种种神通方便。现希有事。善导众生忻乐起信。于日用中。能发一念念彼佛号。即此一念。清净纯熟。<a href=\"/remen/yuanman.html\" class=\"keylink\" target=\"_blank\">圆满</a>具足。融会真如。同一法性。幻身尽时。此性不灭。一<a href=\"/remen/shana.html\" class=\"keylink\" target=\"_blank\">刹那</a>顷。佛土现前。如持左契以取寓物(臣)敬闻其说。刻励<a href=\"/remen/jingjin.html\" class=\"keylink\" target=\"_blank\">精进</a>。无有间断。惟佛惟念。亦既有年。阖门长少靡不从化。乃辟弊庐庐。东偏凿池。种莲仿慧远结社之遗意。日率妻子课佛万过。而又岁以春秋之季月涓良日。即乌戍普静之精舍。与信道者共之。于是见闻随喜。云集川至。倡佛之声。如潮汐之腾江也。夫慧远创为兹社。距今阅数百[示*異]。其间缁素。景慕余风。祖述其高致者。代不乏人。率湮没无闻。卒与草木同腐(臣)独何幸。今乃蒙</p><p>太上光尧寿圣皇帝。亲洒宸毫。书莲社二大字为赐。云章奎画。自天而下。光气昭倬。焜耀万目。<a href=\"/remen/huanxi.html\" class=\"keylink\" target=\"_blank\">欢喜</a>踊跃。得未曾有(臣)既拜手登受。窃惟陛下临御三纪。兼爱南北。仁及草木。德及昆虫。则似佛之普度一切。昭昭大明。如日之中无所不照。则似佛之光明无量。功成定治。付托</p><p>圣子。夷睹大宝。褰裳去之。则又似佛之超然独<a href=\"/remen/juewu.html\" class=\"keylink\" target=\"_blank\">觉悟</a>心证圣也。至若春台寿域。亘八纮而无垠。鼓舞之神民由之而不知。盖与极乐国土曾无间然。以是管窥圣心<a href=\"/remen/foxin.html\" class=\"keylink\" target=\"_blank\">佛心</a>。惟一非二。岂阿弥陀佛他心道眼洞观无碍。知炎祚之中否。悯群生之失宁。故现帝王身。以应运济世乎。不然何与佛合契乃如此也。是则佛寿无量。圣寿亦无有量。居然可知(臣)曩侍宠锡。又出非常。不独传示云林以侈千一之遇。使天下后世凡获瞻仰。普得念佛三昧。究竟成就无上菩提。其为<a href=\"/remen/154932.html\" class=\"keylink\" target=\"_blank\">饶益</a>讵可量。已谨刊诸金石。周对扬丕显之休命。乾道二年月日。均州防御使充两淅西路副都总管秀州驻劄(臣)张[揙-戶+(今-一)]谨记</p><p>南岳山弥陀塔记</p><p>牧庵禅师法忠(师即忠道者也)</p><p>於戏生灵之苦。莫苦于杀戮也。爰自数年以来。寇盗四起。兵火交作。其遭非理殒亡。横尸堕首。填于沟壑者。盖不可胜数也。加复疫气流作。民亦苦之。有信士郑子隆者。夙怀善种。悲念特发。观斯罹乱之苦。知怨业之有对也。以怨报怨。安能已矣哉。断惟佛力可以拯济也。乃运精诚结同志者。万人共念西方极乐世界阿弥陀佛尊号。八万四千藏。愿既圆满。复化檀越。同出净财。僦工砻石。建窣睹波一所凡七级。高三丈有二。立于南岳罗汉洞妙高台之右。藏念佛人名于其中。萃兹胜利。愿国泰民安。品物咸亨。凡阵亡疫死者。并脱幽沦之苦。趣生净方。伟哉皇觉之道。有折摄二门。调机济物。故释迦现秽土。以折之令起厌苦之念。弥陀现净土。以摄之俾发忻乐之志。秽土者。丘陵坑坎之高低。刀兵饥疫之苦恼。净土者。宝池金地之庄严。法喜禅悦之安乐。故天台云。乐邦之与苦域。金宝之与泥沙。胎狱之望华池。棘林之比琼树。诚由心分垢净。见两土之升沈。行开<a href=\"/remen/shane.html\" class=\"keylink\" target=\"_blank\">善恶</a>。睹二方之粗妙。因斯以论。则知净秽在此而不在彼也。体正观之者。达彼刀兵等苦。是亦逆化之一端也。然履兹痛恶。而凡情迷梦。犹尚以苦为乐。倒置之甚。亦可悲夫。或曰忻净厌秽。取舍未忘。岂圣人以二见之道而化人耶。曰经不云乎。虽知诸佛国及与众生空。而常修净土。<a href=\"/remen/jiaohua.html\" class=\"keylink\" target=\"_blank\">教化</a>于众生。盖炽然忻厌。不见有忻厌之想。斯为得矣。窣睹告成于绍兴癸丑岁仲夏日。牧庵苾刍(法忠)为纪其事。遂稽首赞曰</p><p>劫石可消惟是窣睹不倾不摇</p><p>同兹寿岳天长地久不磨不朽</p><p>遭兵疫者既脱幽苦高蹈净土</p><p>惟斯社人旁及群灵与其汇征</p><p>善哉佛子兴此胜事赞何能已</p><p>澄江净土道场记</p><p>法真禅师守一</p><p>天台凤师学智者教。传于澄江。人既顺化矣。乃念兹世。于诸度门。孰为善巧最径要者。唯净土法门。为得其归。于是资彼乐施。敬严像设。建立道场。教人<a href=\"/remen/xiuxing.html\" class=\"keylink\" target=\"_blank\">修行</a>念佛三昧。与众祈向。仍属予以记之。予谓净土之说经论尚矣。诸师训辨亦已详矣。报验间发不吾欺也。世犹有疑焉者。盖以无明自障理事不融。故按法华云。若人散乱心入于塔庙中。一称南无佛。皆已成佛道。况复一心不乱。于此求生。何独不然哉。且见善不明用心不一。则彼虽世间万法。何往而不疑。何修而可至。独吾佛之说也哉。要之唯当信受而已。不应疑其有无也。然则净土果有耶。曰不也。果无也。曰不也。亦有亦无耶。曰不也。非有非无耶。曰不也。是则净土果。乌乎在。离此诸见即名净土。即见如来。若闻是说。不惊不怖不畏。当知是人决定得生。而无所生。以非庄严而庄严也。<a href=\"/remen/xinxing1.html\" class=\"keylink\" target=\"_blank\">信心</a>清净。一念华开。全体现前。众相具足。是心即佛。补处何疑。已度生灭。得无量寿。其或于此未能信解。余方便中九品具在。称力取修亦不唐捐耳</p><p>宝积莲社画壁记</p><p>司封钟离松</p><p>宣和初慈受禅师住慧林。每苦口语人曰。修行捷径莫越净土。时魏居士展转化导。亡虑万人。江民表左司公望。作念佛三昧咏。大劝于世。予未弱冠。隶业上庠蚤预斯社。又因僧兄木讷首座。谆谆警策。知有<a href=\"/remen/zixing.html\" class=\"keylink\" target=\"_blank\">自性</a>弥陀<a href=\"/remen/weixin.html\" class=\"keylink\" target=\"_blank\">唯心</a>安养。迨今年殊七十。虽兵火飘零。晨昏不懈。其得力处盖不少。矧予曾高异验。宝珠备载。若王敏仲尚书(古)葛仲忱大夫(繁)马仲玉提刑(玗)皆先世懿亲。事迹炯炯在人耳。则予家有此净缘尚矣。乾道庚寅夏。予蒙恩奉祠。侨寓苏寿解后宝积实讲师。遐想莲社清风。拟追东林高躅。会东平李侯洎诸名德。俱刻意熏修。多历年所。遂莫逆于心。相与为社。同声称佛。协诚笃愿。率载阅月一集。咸知此生不负禀质之灵。报尽决有归真之所。岂不休哉。一日社友吴君。喟然叹曰。发菩提心。必具悲智二行。审欲求生圣域。正须启迪群迷。安得写十界九品。俾万目瞻敬知所省觉。为广大无穷之利耶。言未既诸君翕然称善。于是同社捐金以成之。闻者随喜以助之。选工施彩。幻出二图于门庑。复攟摭教藏。发明旨趣。一以示万法唯心。一以指西方径路。较余功德。真所谓百千万亿分。不及一者欤。噫光阴电掣<a href=\"/remen/yinguo.html\" class=\"keylink\" target=\"_blank\">因果</a>影随。勿倚壮而废日。勿肆情而造愆。瞻兹简易法门。能即回光返照。则不离当处。超脱苦轮。诸佛境界。悉现前矣。吴君名克已字复之。东阳佳士也。少年颖悟。穷经博古。尤邃于易。内典渊奥。靡不究通。尝论瞿昙出世一大事因缘。发吾覆多矣。绘事告成。往来改观。可不记诸檀侣以垂不朽。予因序其梗槩云。越四载癸巳九月朔。左朝请大夫前主管台州崇道观钟离(松书)</p><p>先君司封顷时奉祠吴门。念莲社可以归心。乃纠率复为之。会者几百人。绰有庐阜之风。绘二图于壁。并书其事。立石宝积精舍。越十一载。而先君无疾而化。享寿八十有六。距今又十五载矣。四明晓师。会稡乐邦文类。造门求之。予嘉其志。且欲斯文不朽。遂出以授之。庆元己未十月旦。男迪功郎监行。在草料场。钟离(憙)谨志</p><p>荆王越国夫人往生记</p><p>直阁黄策</p><p>我观众生颠倒<a href=\"/remen/wangxiang.html\" class=\"keylink\" target=\"_blank\">妄想</a>。耽着五欲。不求出离。未有能发决定愿生西方极乐世界者。至于冤憎会遇。恩爱别离。老病死相危险逼迫。颠沉痛毒。不可堪忍。然后悲涕号呼。归依佛宝。以冀脱死。故凡心念口言。归命慈尊愿赐接引往生净国者。唯越国夫人王氏。则不然。夫人荆王之妻。宜其耽着五欲不求出离。而独倾心约己。归依无量寿佛。愿生西方。与夫众苦见前不可堪忍。始求出离者。岂可同日而语哉。世谓夫人宿植德本。受佛记莂。却来人间。代佛设教。为唱导师。躬率内外富贵等人。同修净观。悉归佛土。理或然乎。夫人事西方精恪端洁。不舍昼夜。给侍奔走之人。无有异念。惟一庶[勝-力+ㄆ]。懈慢不勤。夫人训告之曰。我尽室皆勤。唯尔怠堕不从人告。幻惑在会。恐失道心。不可在吾左右也。其妾悚悟悲悔。精进思惟。净念相继。久之谓同事曰。吾其行矣。一夕异香遍室。无疾而终。明日同事之妾。告夫人言。昨夜梦化去之妾。托致起居。夫人训责我勤修西方。今获往生感德无量。夫人曰。使我亦梦乃可信尔。是夜夫人梦遇亡妾。叙谢如前。夫人曰。西方可至乎。妾曰第从(某)行。夫人随之见二池塘。白莲华小大间错。或荣或悴。种种不同。夫人问曰。何以如此。妾曰。此皆世间发念。修西方境人也。才发一念善根。已萌遂成一华。唯其勤堕不同。是以荣悴各异。盖精进者鲜荣。间断者枯悴。若悠久不息。念定观成。形消命尽化生其中矣。中有一莲华。华叶忽落。复有人朝服而坐。其衣飘扬。随风散灭。宝冠璎珞。庄严其身。夫人问曰。何人也。妾曰杨杰也。又一华开。衣朝服而坐者。然其华悴而叶存。夫人复问之。妾曰马玗也。夫人曰。我当生何许。妾导夫人前迈。约数里许。妾请夫人延望。唯见一坛。金碧照辉。光明交彻。妾曰夫人化生之地。乃金坛上品上生也。既觉悲喜兼集。徐访杨杰马(玗)所在。则杰已死而(玗)无恙。夫人始生之日。秉炉爇香。望观音阁而立。顷时子孙左右。趣夫人受献寿之仪。则已立化矣。呜呼异哉。富乐之人。常于佛事不暇而有暇者。失于不信。能信之者。又患于不能断疑。至于困苦发心者。多失于迟暮。固知闻正信发正念修善缘。岂易事哉。杨杰次公。洞明宗说。而人不知其密修净观。临终乃有将错就错之偈(余)闻夫人轶事。乃铨次之。以助发信受往生者。而未信之士。必将感发于斯文。而归向于净观佛国也。宣和五年季冬。<a href=\"/remen/suiyuan.html\" class=\"keylink\" target=\"_blank\">随缘</a>居士黄(策)子虚记(荆王即哲宗皇帝叔)</p><p>马侍郎往生记</p><p>同前</p><p>宣和五年冬。予得越国夫人往生净土事。乃为之记。六年吴思道访马(玗)于淮之南。加考实焉。益知前记。盖马氏自少师忠肃公。守杭州日。慈云式忏主。以安养佛事授之。自是举族遵奉。相继不违。大夫公讳(玗)字东玉者。乃其孙也。公自幼笃志<a href=\"/\" class=\"keylink\" target=\"_blank\">佛教</a>。元丰中有僧广初者。以天台智者十疑论授之。公大喜曰。吾得所依矣。复得慈云十念<a href=\"/remen/huixiang.html\" class=\"keylink\" target=\"_blank\">回向</a>法。行之二十五年不少懈。尚书公王(古)示以莲社图决疑集往生传。于是诵佛益精进。尤以<a href=\"/remen/fangsheng.html\" class=\"keylink\" target=\"_blank\">放生</a>为佛事。劝导信入者。不可胜计。倅当涂守淄川新定。民皆化之。平日未尝以私怒笞责一人。钱唐照律师。勉以系念法。其在官。阅教藏诵经咒。皆有常规。崇宁元年。感疾经夏。盥栉念佛易衣帻。端坐而终。有气如青盖。出户腾空而上。家人长幼贵贱。梦公往生上品者。后以十数日。皆如合契。时现光相于几筵。八月中有婢卧疾。亦念佛而逝。教授公讳(永逸)字强叟者。公之子也。行天竺十念。习十六观。三十余年矣。诵观音尝睹其相。今年四月感疾。即命治后事。见弥陀观音势至俱来接引。结印示灭。顶热有异香。舍利如珠玑。其弟梦乃祖曰。某已生净土。十日华开矣。柩上有五色金光。华者以数四。自后瑞应。种种非一。夫人姓王氏。亦行十念法。及诵破<a href=\"/remen/diyu.html\" class=\"keylink\" target=\"_blank\">地狱</a>偈弥陀佛号。尝梦地狱主者。谢为地狱众持偈之赐。其后寝疾修持不息。念佛而绝。亲戚侍妾。亦梦王氏生极乐国。夫人与娣姒方氏有<a href=\"/remen/baoying.html\" class=\"keylink\" target=\"_blank\">报应</a>往生传(余)因越国夫人之事。知马公之生净土。由马公而知其子妇亦登乐国。故复叙其略。以示信士。亦结未来之因乎。随缘居士(黄策子虚)记</p><p>广平夫人往生记</p><p>待制王以宁</p><p>余尝闻道于正觉禅师。觉请(余)读起信论。时方多事。奔走戎马间未遑省察。及谪官天台。始得起信论于邻僧。翻阅再三。窃有疑焉。是书为大乘人。作破有荡空。一法不留之书也。而末章以系念弥陀求生净土为言。其旨何也。晚过雪峰问清了禅师。了曰。实际理地不受一尘。万行门中不舍一法。子欲坏世间相弃有着空。然后证菩提耶(余)曰。宁有是。了曰。如是则净土之修。于道何损(余)始豁然有慰于其心。比经行福清。听远近知识。谈冯夫人事。益契了老之说。可信不诬。夫人名法信。政和门司赠少师讳珣之女。生十六年。嫁为镇洮军承宣使。今妙明居士陈(思恭)之妻。夫人少多病体力尪孱。若不胜衣。及归陈氏病日以剧。数呼医谋药。殆无生意。医辞曰。夫人病非吾药能力。于时慈受深禅师。为王城法施主。夫人径造其室。求己疾之方。慈受怜之。教以持斋诵佛。默求初心。夫人耳其语。谛信不疑。斋居未踰月。忽语所亲曰。晨素善矣。杂以晚荤。徒乱人意。盍尽彻之。自此屏荤血。却铅华膏沐之奉。依扫塔服。专以西方净观为佛事。行亦西方也。坐亦西方也。起居食息亦西方也。语默动静亦西方也。酌水献华亦西方也。翻经行道亦西方也。刹那之念秋毫之善。一以为西方之津梁。自壬寅迄壬子十年之间。亡堕容亡矜色。心安体胖。神气昌王人皆尊高之。一日忽提笔。书数语异甚。若厌世仙去者。随缘认业许多年。枉作老牛为耕田。打叠身心早脱去。免将鼻孔被人牵。族党怪之。夫人曰。清净界中。失念至此。支那缘尽行即西归。适我愿兮。何怪之有。壬子九月。示疾久之。气息才属。十二月壬寅夕。矍然而寤。语侍旁者曰。吾已神游净土。面礼慈尊。观音左顾势至右盻。百千万亿清净佛子。稽首庆我来生其国。若夫宫殿林沼光明神丽。与华严佛化。及十六观经中所说。无二无别。唯证方知。非所以语汝曹也。侍疾者。亟呼妙明语其故。乃相与合掌策励。俾系念勿忘。又明日甲辰。安卧右胁。吉祥而逝。三日而后敛。家人辈往往闻妙香芬馥。不类人间。及茶毗举尸如生。凝然不坏。夫人享年三十六。以妙明显仕。恩封广平郡夫人。妙明为(余)言(思恭)初未知道。夫人实劝发之。又懒不怡生。夫人实经纪其有亡。平居接内外亲姻。及拊驯其子侄僮媵。一一有恩意。死之日哭者失声。至于炼顶灼臂。以荐冥福。非有以得其心。能若是乎。以(思恭)贫甚。又尝笋舆独走二千里。乞籴于其兄昭宣君德裕。时闽偷纵横。使令者能道其往来应变方略。如世健男子。盖夫人志力刚果。不可摇夺。故其办道勇决所成就亦如是。是可嘉也已。以宁老且病。于无量寿国。方且问途。闻夫人事。乐为之记。非徒信觉了二禅师之语。亦以为将来熏修者不劝云。绍兴三年二月二十一日。阿弥陀<a href=\"/remen/fodizi.html\" class=\"keylink\" target=\"_blank\">佛弟子</a>正信庵王(以宁)待制记</p><p>河东鹦鹉舍利塔记</p><p>成都尹韦皋</p><p>元精以五气授万类。虽鳞介毛羽。必有感清英纯粹者矣。或炳耀离火。或禀奇苍精。皆应乎人文。以奉若时政。则有革彼禽类习乎能言。了空相于一念。留真骨于己毙。殆非元圣示现。感于人心。同夫异缘。用一真化。前岁有献鹦鹉鸟者曰。此鸟声容可观。音中华夏。有河东裴氏者。志乐金仙之道。闻西方有珍禽。群嬉和鸣。演畅法音。以此鸟名载梵经。智殊常类。意佛身所化。常狎而敬之。始告以六斋之禁。比及午后。非时之食。终夕不视。固可以矫激流俗端严梵伦。或教以持佛名号者曰。当由有念以至无念。则仰首奋翼若承善听。其后或俾之念佛。则默然而不答。或谓之不念。即鸣言阿弥陀。历试如一。曾无爽异(余)谓。以其有念为缘生。以无念为真际。缘生不答以为缘起也。真际虽言言本空也。每虚室戒曙。发和雅音。穆如笙竿。静鼓天风。下上其音。念念相续。闻之者莫不洗然而嘉善矣。於戏生有辰乎。缘其尽乎。以今年七月。悴尔不怿。已日其驯养者知将尽。乃鸣磬告曰。将西归乎。为尔击磬。尔其存念。每一击磬。一称弥陀佛。洎十击磬而十念成。敛翼委足。不震不仆。揜然而绝。按释典十念成往生西方。又云。得佛慧者殁有舍利。知其说者。固不隔殊类哉。遂命火以阇维之法焚之。余烬之末。果有舍利十余粒。炯尔耀目。莹然在掌。识者惊视闻者骇听。咸曰。苟可以诱迷利世。安往而非菩萨之化欤。时有高僧(慧观)尝诣五台山巡礼圣迹。闻说此鸟。涕泪悲泣。请以舍利。于灵山用陶甓。建塔旌异也(余)谓。此禽存而由道。殁而有征。古之所以通圣贤阶至化者。女娲蛇躯以嗣帝。中衍鸟身而建侯纪乎[狦-(狂-王)]书。其谁曰语怪。而况此鸟有弘于道流。圣证昭昭。胡可默已。是用不愧。直书于辞。贞元十九年八月十四日记</p><p>右记见唐文粹。余翻阅诸书。又见于异类中。进修西方。获感验者凡三事。龙舒文曰。潭州有人。养一鸜鹆。俗号八八儿。偶见僧念弥陀佛。即随称不绝。因舍与僧。后亡乃棺以葬之。俄口生莲华一枝。有颂曰。有一非禽。八八儿解。随僧口念阿弥。死埋平地莲华发。我辈为人岂不知。戒杀类曰。当涂渔人刘成李晖天宝春。载鱼往丹扬。泊舟浦中。李[泳-永+公]干刘独在。遽见船中大鱼振鬣摇首。称阿弥陀佛刘惊奔于岸。俄闻万余鱼俱跳跃念佛声动天地。刘大恐尽投鱼于江。李至不信。刘即用己财酬之。明日忽于荻中。得钱万五千。题云还汝鱼直。自信录曰。黄岩正等寺观师。尝畜一鸜鹆。能言语。才闻念佛则随之。其后唯呼阿弥陀佛。一日立死。穴土葬之。未几于舌端生一紫莲华。灵芝师尝赞之。有立亡笼闲浑闲事。化紫莲华也。大奇之句大哉。物之奇异若此(余)闻。大弥陀经曰。阿弥陀佛现在十方世界。教化无央数天人。下至蜎飞蠕动。莫不过度之。是知。佛之为化。不以品类为间。凡有<a href=\"/remen/shanxin.html\" class=\"keylink\" target=\"_blank\">善心</a>者。悉济度之。惟夫人为万物之灵。柰何闻见。而不能景慕者。盖亦多矣。今观鳞羽之梭化。岂人伦之不若乎</p><p>记类终</p><p>净土往生事迹。先贤作传凡数家。所载者亡虑半千人。往往古今。若出家若在家。下至小夫婢类。能知我佛摄生本愿。潜修密向。命终感召者。不可以数量计。又安能尽入吾门迁董之笔耶。今姑择其已载者及未载者一十余传。盖欲将来知源流识模范。非止为发起信心而已矣</p><p>天竺五通菩萨请佛传</p><p>唐南山律师历代三宝感通录云。昔天竺鸡头摩寺五通菩萨。往安乐世界。请阿弥陀佛云。娑婆众生。愿生净土。无佛形像。请垂降许。佛言。汝且前去。寻当现彼。及菩萨还。圣仪已至。一佛五十菩萨。各坐莲华。在树叶下。五通菩萨。取叶所在。图写流布。洎汉明感梦使往祈法。便获<a href=\"/remen/jiaye.html\" class=\"keylink\" target=\"_blank\">迦叶</a>摩腾等至雒阳。后腾姊子作沙门。持此瑞像。又达此国。所在流布。未几赍像西还。而此土画像。不甚遍传南北多故。经像湮没。此之瑞迹殆将不见。隋文开教。有沙门明宪。从高齐道长法师得本。说其因依与上符合。是以复传于世。时遇北齐画工曹仲达者。善于丹青。妙画梵迹。传模兹像。京邑所推故。今寺壁正阳。皆其遗笔也。法苑珠林所载亦同。又唐续高僧传云。江都安乐寺有僧慧海。唯专净业。俄感齐州僧道铨赍无量寿像遗之。是亦天竺五通菩萨。乘空往请尊容。既冥会素怀。殷勤礼忏。是像忽焕发神光。于是恳苦愿生。没齿为念。一夜忽起。面西作礼。加趺而逝。即隋大业五年也。近乾道间西湖居士李子济。求僧志叶。复图兹像于贝多叶。行于吴地。宗晓因缘得之。瞻想圣仪。如佛真在。聊书始末。永发信心云尔</p><p>莲社始祖庐山远法师传</p><p>时教虽本佛说。然而洪时教者。必以天台为始祖。<a href=\"/remen/lvzang.html\" class=\"keylink\" target=\"_blank\">律藏</a>虽本佛制。然而张律藏者。必以南山为始祖。<a href=\"/remen/chanzong.html\" class=\"keylink\" target=\"_blank\">禅宗</a>虽本佛心。然而传佛心者。必以达磨为始祖。劝生净土。固出大觉慈尊。然而使此方之人知有念佛三昧者。应以远公法师为始祖焉。法师讳慧远俗贾氏。雁门人。少游学通经史庄老。年二十余。问道道安法师。因听讲般若经。豁然开悟。乃曰。九流异议。皆糠秕耳。因削染事之。至二十四。大晓经论。凡诸疑难。莫不条析。伪秦建元中襄阳[寇-(敲-高)+ㄆ]乱。因届寻阳。见庐峰清峻。意颇乐之。刺史桓伊。即创东林以居焉。自是三十年。影不出山。迹不入俗。每送客以虎溪为界。桓玄震主之威。相见不觉致敬。晋安帝自江陵还都。或劝师候觐。师称疾不前。帝复遣使问劳。时有刘遗民雷次宗宗昺洎诸高僧一十八人。并弃世遗荣。依远游止。远拉一百二十三人为莲社。令遗民着誓辞。于弥陀像前。建诚立誓。期生安养。谢灵运负才傲物。一与远接。肃然心服。为凿二池。引水栽白莲求入社。师以心杂止之。陶渊明范宁。累招入社。终不能致。故齐已诗云。元亮醉多难入社。谢公心乱入何妨。远于净土克勤于念。初十一年。澄心系想。三睹圣相。而远沉厚不言。后十九年七月晦日。于般若台。方从定起。见弥陀佛身。满虚空。圆光之中有诸化佛。观音势至左右侍立。又见水流光明分十四支。流注上下。演说苦空。佛告远曰。我以本愿力故。来安慰汝。汝后七日。当生我国。又见佛陀耶舍慧持昙顺。在佛之侧。前揖远曰。师志在吾先。何来之迟。既而乃与其徒曰。吾始居此。幸于净土三睹圣相。今复再见。吾往生决矣。次日即寝疾。期七日而后行。汝徒当自勉。无以情虑拘也。至期果令终。寿八十三。即义熙十二年丙辰八月六日也。遗嘱露尸林下。弟子奉葬西岭。谢灵运作铭张野为序。唐大中二年。谥号辨觉大师。升元三年。改谥正觉。大宋兴国三年。追谥圆悟大师。坟为凝寂之塔。师有杂文二十卷。号庐山集。灵芝元照律师作序。板刊绍兴府库。识者敬焉</p><p>莲社继祖五大法师传</p><p>莲社之立。既以远公为始祖。自师归寂。抵今大宋庆元五年己未。凡八百九年矣。中间继此道者乃有五师。一曰善导师。二曰法照师。三曰少康师。四曰省常师。五曰宗赜师。是五师者。莫不仰体佛慈大启度门异世同辙。皆众良导。传记所载。诚不可掩。以故录之。为继祖焉</p><p>一善导师者。不知何许人。唐贞观中。见西河绰禅师九品道场讲诵观经。导大喜曰。此真入佛之津要。修余行业。迃僻难成。唯此观门。速超生死。于是笃勤精苦。若救头然。续至京师。击发四部。每入佛室。胡跪念佛。非力竭不休。虽寒冰亦须流汗。出即为人说净土法。三十余年。不暂睡眠。般舟行道<a href=\"/remen/lifo.html\" class=\"keylink\" target=\"_blank\">礼佛</a>方等。诸有[貝*親]施。用写弥陀经十万余卷。画净土变相三百余壁。京华道俗。受化者不计其数。或问导曰。念佛生净土耶。答曰。如汝所念遂汝所愿。于是导乃自念如是。一声则有一道光明。从其口出。十至千百。光亦如之。后谓人曰。此身可厌。诸苦变易。乃登柳树。向西愿曰。愿佛接我。菩萨助我。令我不失正念。不生退堕。言已投身自绝。高宗知其口出光明精至如此。赐寺额为光明焉。天竺往生略传曰。阿弥陀佛<a href=\"/remen/huashen.html\" class=\"keylink\" target=\"_blank\">化身</a>。自至长安。闻浐水声。和尚乃曰。可教念佛。遂广行劝化。三年后满长安城。皆悉念佛。后有法照大师。即善导后身也</p><p>二法照师者。唐代宗大历四年。于衡州湖东寺。启五会念佛道场。感五色祥云覆其寺。云中有楼阁。睹阿弥陀佛及二菩萨。其身高大。满虚空中。复于道场之外。遇一老人。指见文殊。因往五台。大圣现竹林寺。照入寺之讲堂。见文殊在西。普贤在东。为众说法。照遂作礼问曰。末代凡夫智识浅劣。<a href=\"/remen/foxing.html\" class=\"keylink\" target=\"_blank\">佛性</a>心地无由显现。未审修何法门。最为其要。文殊曰。汝所请问。今正是时。诸修行门。无如念佛。我于过去。因念佛故得一切种智。照又问曰。当云何念。文殊曰。此世界西有阿弥陀。愿力难思。汝当系念令无间断。命终决定往生。说已为照摩顶而退。师续于并州行五会教。化人念佛。德宗于长安宫中。常闻东北方有念佛之声。遣使寻觅。至于太康。果见照师劝化之盛。遂敕迎入内。教宫人念佛亦及五会。按柳文南岳弥陀和尚碑曰。在代宗时。有僧法照为国师。初居庐山。由正定以趣安乐国。见蒙恶衣持佛者。佛告曰。此衡山承远也。出而求之肖焉。乃从而学。传教天下。准此法照师于远公也</p><p>三少康师。缙云仙都人。贞元初至洛下白马寺。见殿内文字累放光明探取之。乃善导西方化导文。康曰。若于净土有缘。当使此文再发光明。言未已光乃闪烁。康曰。劫石可磨。我愿无易矣。遂至长安善导影堂。大陈荐献。倏见善导遗像。升于空中谓曰。汝依吾事利乐有情。则汝之功同生安养。又路逢一僧。曰汝欲化人。当往新定。言讫而隐。新定今严州也。师至彼人无识者。康乃乞钱。诱小儿曰。阿弥陀佛是汝本师。能念一声与汝一钱。群儿务钱。随亦念之。后经月余俟钱者多。康曰。可念十声与一钱。如是一年。无少长贵贱。念佛之人。盈于道路。续于乌龙山。建净土道场。筑坛三级。集众午夜行道。康高声唱阿弥陀佛。众共和之。师一唱佛声。众见一佛从口而出。连唱十声。则有十佛。若贯珠焉。师曰。汝见佛者。决定往生。众满数千。亦有竟不见者。后遗嘱道俗。当于安养起增进心。于阎浮提生厌离心。言已放光数道。掩然而逝。塔于台子岩。天台韶国师。尝重修之。世称后善导者。即师是也</p><p>四省常师者。大宋淳化中。师住钱唐南昭庆院。专修净业。结净行社。王文正公(旦)为社首。翰林承旨宋(白)撰碑。翰林学士苏(易简)作净行品序。状元孙(何)题社客于碑阴。亦系以记。士夫预会。皆称净行社弟子。社友八十比丘一千大众。孤山圆公。作师行业记并莲社碑。记中引苏序曰。予当布发以承其足。剜身以请其法。犹无嗔恨。况陋文浅学而有吝惜哉。宋碑曰。师慕远公。启庐山之社。易莲华为净行之名。远公当衰季之时。所结者半隐沦之士。上人属升平之世。所交者多有位之贤。方前则名士且多。垂裕则津梁曷已。因二公之言。想当时之盛。亦可槩见矣</p><p>五宗赜师者。师赐号慈觉。元祐中住真州长芦寺。宗说俱通。笃勤化物。有苇江集行于世。内列种种佛事。靡不运其慈念。盖师自他俱利。愿力洪深。故能远绍佛化也如此。人或不知。返嫌忉怛。悲夫。师居长芦。海众云臻。爰念<a href=\"/remen/wuchang.html\" class=\"keylink\" target=\"_blank\">无常</a>之火。四面俱焚。岂可安然坐而待尽。乃遵庐阜之规。建立莲华胜会。普劝修行念佛三昧。其法日念阿弥陀佛。或百千声乃至万声。回愿往生西方净土。各于日下。以十字记之。当时即感普贤普慧二大菩萨预会。证明胜事。非所作所修契圣。曷至是耶。灵芝称为近代大乘师。信乎其为大乘师矣</p><p>以上五师。绍隆大法行业如此。继远为祖。孰曰不然乎</p><p>梁京师法悦僧主传</p><p>梁京师正觉寺法悦。齐末为僧主。精修福业。四部所归。尝闻宋明帝造丈八金像。四铸不成。于是改为丈四。悦乃与白马寺智靖。率同缘改造丈八无量寿像。以申厥志。始鸠集金铜。属齐末乱离。至梁初方以事奏闻。降敕听许。材官工巧。随用资给。以天监八年五月三日。于小庄严寺营铸。本量佛身四万斤铜。镕泻尚未至胸。百姓以铜投之炉冶。随铸不满。又闻奏。敕铜三千斤。库始就量送。而铸处已见传。诏载铜炉所。遂并销镕。一鼓便就。来人俱失。台内铜至。方知先到灵感所致。及开模量度。乃涌成丈九。而光相不差。有二大钱。见在衣条。莫测神异。初像素既成。有道昭师夜间礼忏。忽见素晃然大明。铸后三日。有僧道度。助费开模。而遥见二僧跪开像髻。倐然不见。及移像还光宅寺。久不得雨。颇有埃尘。忽夜有微雨沾润。僧祐师经行像所。忽见像边有光焰上下。犹如灯烛。是夜淮中贾客。并闻催督治桥。如有数百人声。自佛法东流。金像灵瑞莫过于此</p><p>后魏壁谷神鸾法师传</p><p>释昙鸾雁门人。少游五台。因感灵异。誓而出俗。三乘顿渐。具陶文理。师性好方术。闻江南陶隐居有长生法。千里就之。陶即以所学仙经十卷授之。师喜跃自得。以谓神仙必可致也。后还洛下。遇<a href=\"/remen/sanzang.html\" class=\"keylink\" target=\"_blank\">三藏</a>菩提留支。意颇得之。问支曰。佛道有长生乎。其能却老为不死乎。支笑曰。长生不死吾佛道也。道家何有焉。遂以十六观经授之曰。汝可诵此。则三界无复生。十道无长往。盈虚消息祸福成败。无得而至。其为寿也。有劫石焉有河沙焉。沙石之数有限。寿量之数无穷。此吾金仙氏之长生也。鸾承其语。骤起深信。遂焚所学仙经而专观经。修三福业。想像九莲。虽寒暑之变疾病之侵。不懈于始念。魏主怜其志尚。号为神鸾。一夕正持诵。次忽一梵僧昂然入室曰。吾龙树也。所居者净土焉。以汝有净土之心故来见汝。鸾曰。何以教我。树曰。已去不可及。未来未可追。现在今何在。白驹难与回。言讫而失。鸾以所见胜异。必知死期至矣。即集众盛陈教诫。因令高声唱阿弥陀佛。鸾乃西向瞑目而终。一众同闻管弦丝竹之声由西而来。良久乃寂。魏主感之。敕葬汾西。条其行业以立碑焉</p><p>龙舒净土文曰。按<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>有十种仙。皆寿千万岁。数尽还入<a href=\"/remen/lunhui.html\" class=\"keylink\" target=\"_blank\">轮回</a>。为不曾了得真性故。与六道众生。同名七趣。是皆轮回中人也。世人学仙者。万不得一。纵得之亦不免轮回。为着于形神而不能舍去也。且形神者。乃真性中所现之妄想。非为真实。故寒山诗曰。饶汝得仙人。恰似守尸鬼。非若佛家之生死自如而无所拘也。自古得仙者。唯钟离吕公。而学二公者。岂止千万。自予亲知闻。数亦不少。终皆死亡。埋于下土。盖平生空费心力。终无所益也。欲求长生。莫如净土。生净土者。寿数无量。其为长生也大矣。不修此法而学仙者。是舍目前之美玉。而求不可得之碔砆。岂不惑哉</p><p>梁庐山道珍禅师传</p><p>释道珍。梁天鉴中憩锡庐山。闻昔远公结社净方。心颇慕之。然其所行。心尚犹豫。异时忽梦海上数十人橹舟前迈。珍问之。对曰。将适弥陀国也。珍曰。愿将随往得否曰以子之意。孰敢相拒。但于此一日之修。功超永劫。弥陀一经存。而子未之诵。及未曾浴僧。如何求适也。珍梦觉嗟叹愧悚。若于胜法有差焉。遂专其经。大设沐浴。后二年一日。忽堂虚户扃。有捧银台而至者。曰法华报尽当升此台。又曰。师之功行当乘金台。奈何始心犹豫。故止此耳。珍谢曰。果能越三界出五苦。则珍也见佛之基有渐。奚必金台也。然珍少言语。虽睹其事。未尝矜示于人。乃自书之。藏于经函。其亡之夕。所居之山。崖[堅-臣+(虍-七+(一/谷))]万叠。若烈火千炬。交相辉烁。乡民望之惊异。及旦即山问之。乃知珍亡。其所见者。往生之验矣。异日经函获其所纪。因得传世</p><p>隋天台法智法师传</p><p>释法智。游学于东越。有通大小乘经义者。智必师之。以故强学多闻。人罕俦匹。末年以径直之门莫如念佛。于晨兴暮息。系念不弛者七年。已而议曰。犯一吉罗承其罪也。历一中劫。此诚可信。以其故而为之也。一称阿弥陀佛。而灭亿劫重罪。则予也切有疑焉。或告智曰无疑也。教以念佛。久则功。功则化。化则三昧现前。今子之疑是疑佛也。夫佛语岂有可疑者耶。释尊出广长舌。十方诸佛同赞净土。正为众生信根难立。故劝发之耳。智断其疑。乃于国清寺绝去诸缘。一心念佛。想念既极。感观音势至现身。异日又感天冠宝瓶光映其身。智谓道俗曰。吾生净土。盖有日矣。谁能具膳饯我。众笑而对曰。唯恐道人之不能耳。吾等不辞矣。遂克后三日会食。食罢。智无他众或疑其相侮。因宿其房伺候之。夜未央智于绳床念佛。安坐而化。是夜有金色光自西而来。照数百里。江上渔人。谓已天晓。舳舻相望。率皆惊起</p><p>大宋永明智觉禅师传</p><p>师讳延寿。本丹扬人。后迁余杭。总角之岁。诵法华经五行俱下。经六旬而毕。尝为北郭税。务专知官。见鱼鰕辄买放生。后盗官钱。并为放生用。事发坐死。领赴市曹。钱王使人视之。若悲惧即杀之。否则舍之。而彼澹然无异色。乃舍之。因投明州翠岩出家。次参韶国师。发明心要。初往天台智者岩。九旬习定。有鸟尺鷃。巢于衣阎小S诠?逍蟹ɑ?恪R辜?袢顺株??搿J?恰F浜蔚蒙萌搿6栽弧&gt;没?灰捣降酱酥小S种幸剐?啤4渭?障颓肮┭???鋈辉谑帧R蛩假碛卸?浮R辉钢丈沓K蟹ɑ?6?副仙?憷?浩贰R浯硕?浮8蠢朱?沤?顺僖伞D?茏跃觥K焐现钦哽?鹤鞫?巍R辉灰恍撵?ㄣ巍6?凰芯?蛏谱?暇煌零巍Zば淖云谠弧Y斡诖硕?尽S幸还π斜爻烧摺P肫叻的樽盼?ぁK炀?环鹱妗P攀帜橹?D酥疗叨取2⒌盟芯?蛏粕?煌零巍S纱艘灰狻Wㄐ蘧灰怠K煺裎?鸹?熘?濉K芯??亍l?壑屑?垡粢愿事豆嘤诳凇4哟朔⒐垡舯绮拧3踝⊙?忌健M碲?∮烂魉隆M街诔6??湛我话侔耸隆Qд卟挝手感奈?凇R晕蛭?觥H漳和?鸱逍械滥罘稹E匀宋派街新荼刺炖种??V臆餐跆驹弧W怨徘笪鞣秸摺N从腥绱酥?幸病K煳?⑽鞣较阊系睢R猿墒χ尽V链笏慰?Π四甓?露???铡3科鸱傧愀嬷凇u术枚?</p></div>"
},{
    "title": "乐邦文类 第四卷",
    "author": "严讷",
    "html": "<div class=\"B1_text\"><p>乐邦文类 第四卷</p><p>四明石芝<a href=\"/remen/shamen.html\" class=\"keylink\" target=\"_blank\">沙门</a>宗晓编次</p><p>杂文(三十三首)</p><p>维摩疏示四种佛国 天台智者大师</p><p>观经疏明四土宗致 同前</p><p>万善同归集拣示西方 智觉禅师 延寿</p><p>弥陀通赞示西方要义 慈恩法师 窥基</p><p>寂照集拣西方要义 出直指<a href=\"/remen/jingtu.html\" class=\"keylink\" target=\"_blank\">净土</a>决疑集</p><p>西资钞拣示偏赞西方 孤山法师 智圆</p><p>请四明法师住世书 文公杨 亿</p><p>复杨文公请住世书 四明法师 智礼</p><p>答杨文公问 同前</p><p>延庆募众<a href=\"/remen/nianfo.html\" class=\"keylink\" target=\"_blank\">念佛</a>疏 同前</p><p><a href=\"/remen/wangsheng.html\" class=\"keylink\" target=\"_blank\">往生</a>净土决疑门 慈云忏主 遵式</p><p>义学编论席解纷 净觉法师 仁岳</p><p>净土修因或对 樝庵法师 有严</p><p>净土魔佛或对 同前</p><p><a href=\"/remen/weixin.html\" class=\"keylink\" target=\"_blank\">唯心</a>净土说 圆辩法师 道琛</p><p>唯心净土文 姑苏禅师 守讷</p><p>劝修西方说 解空法师 可观</p><p>净土略因 待制晁 说之</p><p>净土余说 草庵法师 道因</p><p>净土自信录记 无功叟王 阗</p><p>净业专杂二修 京师<a href=\"/remen/biqiu.html\" class=\"keylink\" target=\"_blank\">比丘</a> 善导</p><p>辨横竖二出 桐江法师 择映</p><p>晨朝十念法 <a href=\"/remen/tianzhu.html\" class=\"keylink\" target=\"_blank\">天竺</a>忏主 遵式</p><p>念佛方法 同前</p><p>校量念佛<a href=\"/remen/gongde.html\" class=\"keylink\" target=\"_blank\">功德</a> 同前</p><p>往生<a href=\"/remen/zuochan.html\" class=\"keylink\" target=\"_blank\">坐禅</a>观法 同前</p><p>念佛修心术 山堂法师 彦伦</p><p>宝王论拣示往生义 草堂禅师 飞锡</p><p>念佛方便文 司谏江 公望</p><p><a href=\"/remen/wuchang.html\" class=\"keylink\" target=\"_blank\">无常</a>院安弥陀佛像 出无尽灯</p><p><a href=\"/remen/linzhong.html\" class=\"keylink\" target=\"_blank\">临终</a><a href=\"/remen/zhengnian.html\" class=\"keylink\" target=\"_blank\">正念</a>诀 京师比丘 善导</p><p>命终请僧念佛<a href=\"/remen/ganying.html\" class=\"keylink\" target=\"_blank\">感应</a> 出宝珠集</p><p>入观睡时发愿见佛 出大藏集诸经礼忏仪</p><p>庆忏<a href=\"/remen/lifo.html\" class=\"keylink\" target=\"_blank\">礼佛</a>会疏 草庵法师 道因</p><p>维摩经疏示四种佛国</p><p>天台智者大师说</p><p>佛国差别之相。无量无边。今略为四。一染净国凡圣共居。二有余国方便人住。三<a href=\"/remen/guobao.html\" class=\"keylink\" target=\"_blank\">果报</a>国纯法身居。四常寂光妙觉所居。前二是应。即应佛所居。第三亦应亦报。即报佛所居。后一但是真净。非应非报。法身所居</p><p>一染净国又二。初同居秽者。凡圣同居国也。凡圣各二。凡居二者。一恶<a href=\"/remen/zhongsheng.html\" class=\"keylink\" target=\"_blank\">众生</a>即四趣也。二善众生即人天也。圣居二者。一实圣。即四果支佛通教六地别十住圆十信后心。通惑虽断。报身犹在。二权圣。谓方便实报寂光土中法身菩萨及妙觉佛。为利有缘。应生同居。皆是权也。是等与凡共住。故云凡圣同居。四趣共住。故云秽土。次同居净土者。无量寿国。虽果报殊胜难可比喻。然亦染净凡圣同居。何者虽无四趣。而有人天。以生彼土者未必悉是得道之人故。经云。犯重罪者。临终之时。<a href=\"/remen/chanhui.html\" class=\"keylink\" target=\"_blank\">忏悔</a>念佛。<a href=\"/remen/yezhang.html\" class=\"keylink\" target=\"_blank\">业障</a>便转。即得往生。若但生圣。凡夫何得愿生。故知。虽具惑染。亦得居也。圣生权实。类前可知。但以无四恶趣故名为净。问秽土十恶所感。四趣依正皆秽可然。但十善果净土因同。何得依正顿别耶。答二处修因善名虽同。净土修善精微胜故。故彼凡圣所得依正。不同秽土</p><p>二明有余土者。二乘三种菩萨。证方便道之所居也。何者若修二观。断通惑尽。恒沙别惑无明未断。舍分段身。而生界外。受法性身。即有变易所居之土。名有余土。亦名方便。方便行人之所居。故摄大乘明七种<a href=\"/remen/shengsi.html\" class=\"keylink\" target=\"_blank\">生死</a>。此即第四方便生死</p><p>三明果报土者。即<a href=\"/remen/huazang.html\" class=\"keylink\" target=\"_blank\">华藏</a>纯诸法身菩萨所居。破无明显法性。得真实果报。而无明未尽。润无漏业。受法性报身。名果报国也。以观实相。发真无漏所得果报故名为实。修因无定色心无碍。亦名实报无障碍土。华严明因陀罗网世界是也</p><p>四常寂光土者。妙觉极智所照。如<a href=\"/remen/rufa.html\" class=\"keylink\" target=\"_blank\">如法</a>界之理。名之为国。亦名法性土。但真如<a href=\"/remen/foxing.html\" class=\"keylink\" target=\"_blank\">佛性</a>。非身非土而说身土。离身无土。离土无身。名其土者。一法二义。普贤观毗卢遮那住处。名常寂光。问华严明十种佛土。此四摄尽否。答何但摄十。乃至有人言。经明二十七品佛土。无量寿土。止是第六。现文对四。摄无不尽。问何不依十及二十七。答一往有文。欲对四教。措意难见</p><p>观经疏明四土宗致</p><p>此经以心观净。则佛土净为宗致。四种净土。谓凡圣同居土。方便有余土。实报无障碍土。常寂光土也。各有净秽五浊轻重。同居净秽。体析巧拙。有余净秽。次第顿入。实报净秽。分证究竟。寂光净秽。娑婆杂恶。荆棘瓦砾。不净充满。同居秽也。安养清净。池流八德。树列七珍。次于泥洹。皆正定聚。凡圣同居。上品净土也。方便有余者。修方便道。断四住惑。故曰方便。无明未尽故言有余。释论云。出<a href=\"/remen/sanjie.html\" class=\"keylink\" target=\"_blank\">三界</a>外有净土。声闻辟支佛出生其中。受法性身。非分段生就中复有利钝。指上为净。指下为秽也。实报无障碍者。行真实法。感得胜报。色心不相妨故言无障碍。纯菩萨居无有二乘。仁王经云。三贤十圣住果报。即是其义。华严无量香云台。即其土净妙五尘。就中更论次第顿悟上下净秽等也。常寂光者。常即法身。寂即<a href=\"/remen/jietuo.html\" class=\"keylink\" target=\"_blank\">解脱</a>。光即<a href=\"/remen/banruo.html\" class=\"keylink\" target=\"_blank\">般若</a>。是三点不纵横并别。名秘密藏。诸佛如来所游居处。真常究竟极为净土。分得究竟上下净秽耳。故以修心妙观。能感净土为经宗也</p><p>四明妙宗释曰。大乘之法。其要在心。心具易知。色具难解。故观自观他。皆修心观。今观净土。须求于心。心能具故。心能造故。心垢土垢。心净土净。此犹通示。未是的论。的在一心。顿修<a href=\"/remen/sanguan.html\" class=\"keylink\" target=\"_blank\">三观</a>。此观观于安养依正。毕竟清净名心观净。此观能令四佛土净。如是方为此经宗致。初五浊轻为同居净者。此净甚通。须知别意。如戒善者。四教凡位。皆悉能令五浊轻薄。感同居净。而圆观轻浊。感同居净。依正最净。如此经说。地观已去一一相状。比于余经修众善行感安养土。其相天殊(委解四土如文乃至云)此经本为韦提希。厌同居秽。求同居净。故谈妙观。观彼依正。三观若成。粗垢先落。非有余净。更生何处。须知正为生同居净故说三观。良由观妙。能破三惑。不独感于同居净土。随其惑断浅深之处。自然感得有余等三。如病须药。本为身安。求得仙方。修合服之。不但身安。兼能轻骨。身安可喻生同居净。轻骨可喻感上三土。只是一药效。乃深胜如一妙观能净四土</p><p>万善同归集拣示西方(六重问答)</p><p>智觉禅师延</p><p>寿</p><p>问唯心净土周遍十方。何得托质莲台寄形安养。而兴取舍之念。岂达无生之门。忻厌情生。何成平等。答唯心佛土者了心方生。如来不思议境界经云。三世一切诸佛。皆无所有。唯依自心。菩萨若能了知诸佛及一切法皆唯心量。得随顺忍。或入初地。舍身速生极乐佛土。故知<a href=\"/remen/shixin.html\" class=\"keylink\" target=\"_blank\">识心</a>方生唯心净土。着境秖堕所缘境中。既明<a href=\"/remen/yinguo.html\" class=\"keylink\" target=\"_blank\">因果</a>无差。乃知心外无法。又平等之门无生之旨。虽即仰教生信。其奈力量未充观浅心浮境强习重。须生佛国以仗胜缘。忍力易成。速行<a href=\"/remen/pusadao.html\" class=\"keylink\" target=\"_blank\">菩萨道</a>。起信论云。众生初学是法。欲求正信。其心怯弱。以住娑婆。不常值佛。<a href=\"/remen/xinxing1.html\" class=\"keylink\" target=\"_blank\">信心</a>难成。意欲退者。当知如来有胜方便。摄护信心。谓以专意念佛<a href=\"/remen/yinyuan1.html\" class=\"keylink\" target=\"_blank\">因缘</a>。随愿得生佛土。常见于佛。永离恶道。若人专念西方阿弥陀佛。即得往生。常见佛故。终无有退。往生论云。游戏<a href=\"/remen/diyu.html\" class=\"keylink\" target=\"_blank\">地狱</a>门者。生彼国土。得无生忍已。还入生死国。<a href=\"/remen/jiaohua.html\" class=\"keylink\" target=\"_blank\">教化</a>地狱。救苦众生。以此因缘。求生净土。十疑论云。智者炽然求生净土。达生体不可得。即是真无生。此谓心净故即佛土净。愚者为生所缚。闻生即作生解。闻无生即作无生解。不知生即无生无生即生。不达此理。横相是非。此是谤法邪见人也</p><p>问一生习恶积累因深。如何临终十念顿遣。答那先经云。国王问那先沙门言。人在<a href=\"/remen/shijian.html\" class=\"keylink\" target=\"_blank\">世间</a>。作恶至百岁。临终时念佛。死后得生佛国。我不信是语。那先言。如持百枚大石置舡上。因船故不没。人虽有本恶。一时念佛。不入泥犁中。其小石没者。如人作恶不知念佛便入泥犁中。又智论问云。临死时少许时心。云何能胜终身行力。答是心虽时顷少。而心力猛利。如火如毒。虽少能作大事。是垂死时心。决定勇健故。胜百岁行力。是后心名为大心。及诸根事急故。如人入阵不惜身命名为健。故知。<a href=\"/remen/shane.html\" class=\"keylink\" target=\"_blank\">善恶</a>无定。因缘体空。迹有升沈。事分优劣。真金一两。胜百两之叠华。爝火微光。爇万仞之[卄/積]草</p><p>问心外无法佛不去来。何有见佛及来迎之事。答唯心念佛。以唯心观。遍该万法。既了境唯心。了心即佛。故随所念无非佛矣。般舟经云。如人梦见七宝亲属<a href=\"/remen/huanxi.html\" class=\"keylink\" target=\"_blank\">欢喜</a>。觉已追念。不知在何处。如是念佛。此喻唯心所作。即有而空。故无来去。又如幻非实。则心佛两亡。而不无幻相。则不坏心佛。空有无碍。即无去来。不妨普见。见即无见。常契中道。是以佛实不来。心亦不去。感应道交。唯心自见。如造罪众生感地狱相。<a href=\"/remen/weishi.html\" class=\"keylink\" target=\"_blank\">唯识</a>论云。一切如地狱。同见狱卒等能为逼害事。故皆是罪人恶业心现。并<a href=\"/remen/wuxin.html\" class=\"keylink\" target=\"_blank\">无心</a>外实铜狗铁蛇等事。世间一切事法。亦复如是。然备遮那佛土。匪局东西。若正解了。然习累俱殄。理量双亲</p><p>问庞<a href=\"/wenda/jushi/\" class=\"keylink\" target=\"_blank\">居士</a>云。事上说佛国。此去十万里。大海渺无边。动即黑风起。往者虽千万。达者无一二。忽遇本来人。不在因缘里。如何通会而证往生。答若提宗考本。尚不说有佛有土。岂言达之不达乎。所以天真自具。不涉因缘。匪动丝毫。常冥真体。若约事论。故非一等。九品往生。上下俱达。或游化国见佛应身。或生报土睹佛真体。或一夕而便登上地。或经劫而方证小乘。或利根钝根。或定意散意。或悟迟速根机不同。或华开早晚时限有异。今古具载。凡圣俱生。行相昭然。明证目验。佛<a href=\"/remen/fanyin.html\" class=\"keylink\" target=\"_blank\">梵音</a>声。终不诳人。称赞净土经云。十方恒河沙诸佛。出广长舌相。遍覆大千。<a href=\"/remen/zhengde.html\" class=\"keylink\" target=\"_blank\">证得</a>往生。岂虚言哉</p><p>问维摩经云。成就八法。于此世界。行无疮疣。生于净土。何等为八。<a href=\"/remen/154932.html\" class=\"keylink\" target=\"_blank\">饶益</a>众生。而不望报。代一切众生。受诸苦恼。所作功德。尽以施之。等心众生。谦下无碍。于诸菩萨。视之如佛。所未闻经。闻之不疑。不与声闻而相违背。不嫉彼供。不高己利。而于其中调伏其心。常省己过。不说彼短。恒以一心求诸功德。如何劣行微善。而得往生。答理须具足。此属大根。八法无瑕。成就上品。如其中下。但具一法。决志无移。亦得下品</p><p>问观经明十六观门。皆是摄心<a href=\"/foxue/changshi/153408.html\" class=\"keylink\" target=\"_blank\">修定</a>。观佛相好。谛了圆明。方阶净域。如何散心而能化往。答九品经文自有升降。上下该摄不出二心。一定心如修定习观。上品往生。二专心但念名号。众善资熏。<a href=\"/remen/huixiang.html\" class=\"keylink\" target=\"_blank\">回向</a>发愿。得成末品。仍须一生归命。尽报精修。坐卧之间。常面西向。当行道礼敬之际。念佛发愿之时。恳苦翘诚。无诸异念。如就刑戮。若在狴牢。怨贼所追。水火所逼。一心求救。愿脱苦输。速证无生。广度含识。绍隆<a href=\"/remen/sanbao.html\" class=\"keylink\" target=\"_blank\">三宝</a>。誓报四恩。如斯志诚。必不虚弃。如或言行不称。信力轻微。无念念相续之心。有数数间断之意。恃此<a href=\"/remen/xiedai.html\" class=\"keylink\" target=\"_blank\">懈怠</a>。临终望生。但为业障所遮。恐难值其善友。风火逼迫。正念不成。何以故。如今是因临终是果。应须因实。果则不虚。声和则响顺。形直则影端故也。如要临终十念成就。但预辨津梁。合集功德。回向此时。念念不亏。即无虑矣。夫善恶二轮苦乐二报。皆三业所造。四缘所生。六因所生。五果所摄。若一念心嗔恚邪淫。即地狱业。悭贪不实。即饿鬼业。愚痴闇蔽。即畜生业。我慢贡高。即修罗业。坚持<a href=\"/remen/wujie.html\" class=\"keylink\" target=\"_blank\">五戒</a>。即人业。精修十善。即天业。证悟人空。即声闻业。知缘性离。即缘觉业。<a href=\"/remen/liudu.html\" class=\"keylink\" target=\"_blank\">六度</a>齐修。即菩萨业。真慈平等。即佛业。若心净即香台宝树净刹化生。心垢则丘陵坑坎秽土禀质。皆是等伦之果。能感增上之缘。是以离自心源。更无别体。维摩经云。欲得净土。但净其心。随其心净。即佛土净。又经云。心垢故众生垢。心净故众生净。<a href=\"/fojing/huayanjing/yuanwen.html\" class=\"keylink\" target=\"_blank\">华严经</a>云。譬如心王宝。随心见众生。众生心净故。得见清净刹。大集经云。欲净汝界。但净汝心。故知。一切归心。万法由我。欲得净果。但行净因。如水性趣下火性腾上。势数如是。何足疑焉</p><p>弥陀通赞示西方要义</p><p>慈恩法师窥基</p><p>问十方佛国快乐皆同。何故遍指西方劝<a href=\"/remen/rensheng.html\" class=\"keylink\" target=\"_blank\">人生</a>彼。答良为凡夫业重。处处生贪。若不遍指一方。即不系心专注。所以<a href=\"/fojing/miaofalianhuajing/\" class=\"keylink\" target=\"_blank\">法华经</a>云。众生处处着。引之令得出。又西方净土主胜。愿强遍劝往生。疾成圣果。所以遍指也</p><p>问慈氏天宫快乐不少。胜侣颇多。何须坚劝往生西方。答若论兜率。即胜人间。乃并西方。全成微劣。劝生西方。舍劣求胜也。胜劣者。净土十胜天宫十劣。净土十胜者。一化主所居胜。二所化命长胜。三国非界系胜。四净方无欲胜。五女人不居胜。六<a href=\"/remen/xiuxing.html\" class=\"keylink\" target=\"_blank\">修行</a>不退胜。七净方非秽胜。八国土<a href=\"/remen/zhuangyan.html\" class=\"keylink\" target=\"_blank\">庄严</a>胜。九念佛摄情胜。十十念往生胜。天宫十劣者。一所居国土劣。二所化寿促劣。三界系摄属劣。四彼天有欲劣。五男女杂居劣。六修行有退劣。七秽方非净劣。八国土庄严劣。九善念摄情劣。十修行劳苦劣。有斯十胜十劣。所以劝生乐国</p><p>问其国众生无有众苦。但受诸乐。如何无众苦耶。答其国众生。莲华化生无生苦。四序不能迁无死苦。非分段身无病苦。<a href=\"/remen/shouming.html\" class=\"keylink\" target=\"_blank\">寿命</a>无尽无死苦。无父母亲疎。无冤憎会苦。所欲如意。无求不得苦。颜貌端严。无诸根缺陋苦。四时一等。无寒暑苦。<a href=\"/remen/suoposhijie.html\" class=\"keylink\" target=\"_blank\">娑婆世界</a>有漏形躯。四蛇迫身。三龙害命。乖张病恼。报尽死侵。有爱必离。无怨不会。盖迷至理。横受阴缠。今慈众人。永无此等。故云无有众苦。岂唯近亡粗苦。兼亦妙果非遥</p><p>问临终作善便得往生。何假预前修诸胜业。答人生寿夭难测。或即病困昏迷。或即非时奄逝。既关生前之善。难逃后世之殃。预作善缘。恐防斯咎</p><p>问十念弥陀顿生净土。据斯所说果着因微。何故弥陀经。称不可以少善根福德因缘得生彼国。答十念得生。接引懈怠众生。却谈多善因缘。乃被精勤之者。或广或略。理不相违</p><p>问往生之人有中有身否。答群疑论中有二说。一云极善极恶无中有身。二云不拣善恶。但有舍报受生。皆有中有。为传识故。唯除现世变身即无中有。今取有者为正</p><p>寂照集拣西方要义(此文不知何师作文。见直指决疑集)</p><p>问慈恩制<a href=\"/remen/mile.html\" class=\"keylink\" target=\"_blank\">弥勒</a>上生经疏。深赞兜率内院。乃曰天宫有十易生。净土有七难生。圣师所说必不误人。未审如何融会。答尔只知慈恩上生疏劝生天宫。而不见弥陀通赞说净土十胜。圣师制作岂有相违。盖演教随机。各示方便。此与如来所说弥陀经<a href=\"/fojing/wuliangshoujing/40729.html\" class=\"keylink\" target=\"_blank\">无量寿经</a>等劝生西方。又说弥勒上生经。劝生内院。意趣一同。众生机缘各异。佛土摄受亦然。譬如有人生缘在南。具舟欲往吴越。治装问程。知者应酬所问。岂可却赞陆行之便。称秦蜀之盛哉。如此则秖增惑乱。不成利益。通方达士。随愿知归。浅见狐疑。强生胡越</p><p>问天宫寿长足得修行。人中积善亦自超越。至于修罗龙鬼三涂恶趣。正好拔苦利生。何必专务极乐。答欲天耽着妙乐。醉于欲酒。福尽即堕。如箭射空。色天虽独行无交。而未尽形累。无色不出<a href=\"/remen/lunhui.html\" class=\"keylink\" target=\"_blank\">轮回</a>。经中判为难地。傅大士所谓饶经八万劫。终是落空亡。又有一类神仙。别得生理。寿千万岁。楞严谓之精研七趣。皆是昏沉诸有为相。<a href=\"/remen/wangxiang.html\" class=\"keylink\" target=\"_blank\">妄想</a>受生经<a href=\"/remen/wuliangjie.html\" class=\"keylink\" target=\"_blank\">无量劫</a>。不得真净。修罗恚嗔。龙趣怖恼。鬼道沉冥。长夜三涂苦恼难名。远思天上五衰。近睹人间四相。谁有智者。乐入<a href=\"/remen/kuhai.html\" class=\"keylink\" target=\"_blank\">苦海</a>。若求速免轮回。无过求生净土。生净土者。自然身光照耀。具六<a href=\"/remen/shentong.html\" class=\"keylink\" target=\"_blank\">神通</a>。侣众圣于<a href=\"/remen/shana.html\" class=\"keylink\" target=\"_blank\">刹那</a>。越三界而常乐。故佛言无量寿国快乐无极。长与<a href=\"/remen/daode.html\" class=\"keylink\" target=\"_blank\">道德</a>合明。永拔生死根本是也</p><p>问见性悟道便超生死。何用念佛求生耶。答通昧他心圣凡安测。除非遍知。授记应难。真修行人。自当审察。诸仁者汝观自己见性悟道。得入师位。能如马鸣龙树否。得大<a href=\"/remen/sanmei.html\" class=\"keylink\" target=\"_blank\">三昧</a>。能如南岳智者否。宗说俱通。能如忠国师寿禅师否。此等诸师。皆明垂言教。深切劝往。他岂误人乎。况佛金口赞叹叮咛。昔贤恭禀佛诲。定不谬也。又当自度命终得去住<a href=\"/remen/zizai.html\" class=\"keylink\" target=\"_blank\">自在</a>否。无始恶业不现前否。舍此报身。定脱轮回否。三涂险道中。出没自由否。天上人间。十方世界托生无碍否。若也了了自信得及。何幸如之。其或未然。窃勿贡高不修净土</p><p>问<a href=\"/fojing/liuzutanjing/yuanwen.html\" class=\"keylink\" target=\"_blank\">六祖坛经</a>云。凡愚不了<a href=\"/remen/zixing.html\" class=\"keylink\" target=\"_blank\">自性</a>。不识身中西方。东方愿西。悟人在处一种。志公云。智者知心是佛。愚人爱往西方。若此<a href=\"/remen/daoguo.html\" class=\"keylink\" target=\"_blank\">道果</a>是真正。何故二大士排遣。答佛<a href=\"/remen/shuofa.html\" class=\"keylink\" target=\"_blank\">说法</a>有隐显。教有权实。人根有利钝。宗师有抑扬。譬如受病不同。处方亦异。今有病暍发黄方大狂乱。有善医者必以寒药治之。岂可却赞乳石桂附。有除寒起废之功耶。有遍见人。闻寒药有治热之功。遂云乳石桂附。永不可用。岂不谬哉。达磨单传心印。志公方赞大乘。当时人尚未信。岂可又却教人念佛求生净土。圆机达士。固自无疑。求法初心。定生犹豫。但得意忘言。融通了解。自无矛盾他</p><p>西资钞拣示偏赞西方</p><p>孤山法师智圆</p><p>夫求生净土。是假他力。弥陀愿摄。释迦劝赞。诸佛护念。三者备矣。苟有信心。往生甚易。如度大海既得巨航。仍有良导加以便风。必能速到<a href=\"/remen/bian.html\" class=\"keylink\" target=\"_blank\">彼岸</a>也。若其不肯登舟。迟留恶国者。谁之过欤。夫十方皆有净土。释迦于诸经中亦乃遍赞。而末代行人偏好。求生于极乐国。愿升于知足天者。岂非弥陀与释迦化道相关。弥勒仍是释迦补处。所以众生愿乐者多矣。微惑者众矣。迩代浅识。不能加其功行。唯徒互相排毁。好净土者。或轻于知足。尊内院者。则毁彼西方。岂知汲引二门同归一道。寄语后学。宜自思之。或问。智者慈恩皆圣师也。而各遍赞一方。何故子之不许耶。对曰。圣师偏赞。意引遍好。令心决定耳。故受益者众焉。但世变人浇。致偏赞成弊。故吾复得和融之。或当有息诤受益。而各自随所好求生者。其或后世。以和融混一为弊者。亦冀命世之贤。复偏赞而救之。应病与药。贵有益于众生耳。亦何常之有。然则吾自童年便诵此经。虽遍想十方。而终期心于净土。乃知于弥陀其有缘乎。世人或谓法界混同。谁分彼此。唯心一贯。何用去来。今谓世人有如是解者。所栖必求好众。所亲必择名师。所服犹悦名衣。所飡或便美食。苟四者未妨于法界混同。唯心一贯者。则何妨接乐土之净众。亲弥陀之名师。服上妙之天衣。飡纯陀之美膳。岂不愈于此土乎。世又有闻过十万亿佛土。而望途怯远。说生者多是补处。而耻躬弗逮。岂知十方空界悉我自心。心净则十万非遥。心垢则目睫犹远。但期心净。何算程途。岂不思。少顷睡眠。梦行千里。岂以常时为比较耶。又岂不闻。首楞严云。十方<a href=\"/remen/xukong.html\" class=\"keylink\" target=\"_blank\">虚空</a>。生汝心中。犹如片云点太清里。况诸世界在虚空耶。今若畏程遥。是畏自心。非畏程也。又若谓我是下凡彼多补处者。且自心即佛。因果理同。尚有于此秽恶之邦。以短促之命。而一生超登十地者。于彼清净土中。寿复无量。既境胜时长。何患不至补处乎。幸冀智者静而思之。无负佛恩。无屈自己。勉之勉之</p><p>请四明法师住世书</p><p>文公杨亿</p><p>(亿)启近者。窃审大师。期结社于十僧。约入忏之三载。然赴火光之正受。决取净土而往生。身见顿空。愿力弥壮。登莲华之绝品。闻法树之至音。兹事匪虚。先佛所证。然于俗念切贮愿心。诚以大师洞三观之指归。为<a href=\"/remen/sizhong.html\" class=\"keylink\" target=\"_blank\">四众</a>之钦仰。续台岩之慧命。启越绝之度门。十善诱人。竞存于白业。一音扶教。广演于金言。慈荫普均。道风允穆。惟极乐之界。盖觉皇之示权。而大患之躯。非智人之所乐。傥存忻厌。即起爱憎。既萠取舍之心。乃生能所之见。谅惟通悟。夙究真常。盖俯就于初机。冀策发于净行。伏望因承恩诏。弥广<a href=\"/remen/futian.html\" class=\"keylink\" target=\"_blank\">福田</a>。增延住寿之期。恢阐<a href=\"/remen/huayuan.html\" class=\"keylink\" target=\"_blank\">化缘</a>之盛。仍冀忏期之告毕。略迃法步以相从。庶效纯陀。恭羞末后之供。愿同庆喜。顿释离尘之心。幸轸瞀蒙。未趋寂灭。切希垂听。颙俟报音。谨奉咨闻</p><p>复杨文公请住世书</p><p>四明法师知礼</p><p>(知礼)谨于讲忏之隙。依本<a href=\"/remen/zongjiao.html\" class=\"keylink\" target=\"_blank\">宗教</a>观写书。奉答秘监大檀越(知礼)伏奉载垂真翰。曲赐重言。俾(知礼)毕此忏期。更留讲训。仰承尊旨。合改先心。但以专诚久趣此门。鄙志莫能易辙。况良时难遇。胜事易差。故欲且副夙心。不果恭遵严命。其如传法之务利人之功。谅此身所为。其益盖寡。俟净土却至。其化方隆。所言(知礼)洞三观之指归者。称之太过也。又云。极乐本由示权。<a href=\"/remen/xiudao.html\" class=\"keylink\" target=\"_blank\">修道</a>须忘忻厌者。诚哉是言也。而(知礼)今忻净土。特厌患身。亦有其由。辄伸于后。若其一心三观。虽非洞达。敢不依凭(知礼)仅四十余年。寻其筌罤。学其去就。神根既钝证入无由。而于户牖关房。行用时节。多所游历。亦略谙知。今者蒙索报音故难杜口。粗陈梗概。希赐否臧。三观者。一念即空即假即中也。恢扬肇自于如来。妙悟近推于智者。全由性发。实匪修成。故于一心宛有三用。所谓空者一切皆空。即三观悉彰。破相之用也。假者一切皆假。即三观悉明。立法之功也。中者一切皆中。即三观悉是。绝待之体也。是则终日破相。而诸法皆成。终日立法。而纤尘必尽。终日绝得。而二谛炽然。故般若谈空。八十法门得显。维摩立法。三界见爱皆忘。法华一乘世间之相<a href=\"/remen/changzhu.html\" class=\"keylink\" target=\"_blank\">常住</a>。皆由三观相即。致令诸法无遗。故三即非三。一即非一。非次第而入。非并别而观。不可以有无求。不可以中边取。故云不并不别非纵非横。盖三一<a href=\"/remen/yuanrong.html\" class=\"keylink\" target=\"_blank\">圆融</a>。修性冥泯。岂识心之所测。何言说之能诠。故强示云。不可思议之妙观也。说即非说无说而说。能知此已。对一切境。以此观照了之立一切行。以此观导达之。辨一切事。以此观成就之。设一切教。以此观敷畅之。修此观者。能所必忘。取舍斯泯。故真如无念。向则心绝。终日说示。不异无言。舍此则必同众魔。离此则未超诸外。故龙树云。除诸法实相。余皆魔事。<a href=\"/remen/jiaye.html\" class=\"keylink\" target=\"_blank\">迦叶</a>云。未闻大<a href=\"/remen/niepan.html\" class=\"keylink\" target=\"_blank\">涅槃</a>前皆是邪见。大矣哉。一心三观之妙宗也。故(知礼)所求安养而生。所欲燃烬而死。凭此三观。遣彼百非也。言极乐之界。盖觉皇示权者。经论既以净土之教。为胜方便。验知。是如来善巧权用也。但权名不局。实理亦通。是要甄分。方知去取。体外之权须破。体内方便须修。离事之理则粗。即权之实方妙。故小乘无他佛之说。大教有刹海之谈。盖心性遍周法界无外理极。故令事广。华大故省池深。刹如帝珠。出现重重无尽。方显寂光之理。身类天馔。感报彼彼不同。乃表遮那之性。岂应极乐不预唯心。故如来藏中涅槃具足。<a href=\"/remen/suiyuan.html\" class=\"keylink\" target=\"_blank\">随缘</a>发现。应量而知。既能彰地狱天宫。岂不造秽邦净国。本性虽具。由心发明。弥陀以<a href=\"/remen/wuyuan.html\" class=\"keylink\" target=\"_blank\">无缘</a>之慈。取极乐之土。释迦以乐说之辨。示往生之门。斯皆善巧之权方。摄彼沉沦之品汇。今惧退转者不退。使不善观者能观。净土权相盖多。今且略论此二。故起信论云。初学大乘正信。以在此土不常值佛。惧谓信心缺缘退失。当知如来有胜方便。令其不退。但当专念<a href=\"/remen/jileshijie.html\" class=\"keylink\" target=\"_blank\">极乐世界</a>阿弥陀佛真如法身。必生彼国。住正定故。专念真如法身者。岂异大乘正信。以依彼佛为境。故能牵生净方。斯是如来权巧也。又观无量寿<a href=\"/fojing/\" class=\"keylink\" target=\"_blank\">佛经</a>云。凡夫心想羸劣。未得天眼。不能远观。诸佛如来。有异方便。令其得见。此盖释迦神力弥陀愿心。若有谛观。必能睹见。斯亦觉皇异妙方便也。此之权巧方便。既约圆论即与法华微妙方便。无二无别。故诸天及人声闻缘觉事度菩萨渐修大士。充满世间。数等河沙。尽思度量。不能知觉。唯佛与佛。乃能究尽。圆信圆解。方能造修(知礼)虽是钝根。滥沾圆教。不离当念。愿达彼方。庶即下凡便阶不退。复闻大通佛世。结缘之徒。已经尘点劫来。尚住声闻之地。皆由退大故涉长时。身子六心。退落五道。况悠悠<a href=\"/remen/xuefo.html\" class=\"keylink\" target=\"_blank\">学佛</a>者乎。盖由此土多值退缘故云。鱼子庵罗华菩萨初<a href=\"/remen/faxin.html\" class=\"keylink\" target=\"_blank\">发心</a>三事。因中多及其结果少。若求生安养即于博地能藉胜缘。才获往生永无退转。闻兹利益。得不忻求。乃用一心三观为舟航。复以六时五悔为橹棹。求往唯心之净土。愿见本性之弥陀。然后运同体之大悲。度法界之含识。顺佛权巧。求生乐邦。其意略尔。所言傥存忻厌即起爱憎。既萌取舍之心。乃生能所之见者。起过之相。诚如所言。立德之缘。今当略说。盖以忻厌取舍。善能起过成功。故马鸣立为始觉之基。智者称为净土之渐。维摩以见爱为侍者。文殊以贪恚为功能。斯皆用之在人。乘之有法。且众生旷劫住此娑婆。贪于粗弊色声。着于下劣依正。既无厌离之念。但增系缚之缘。纵有熏修。鲜有克遂。以此土法多障致道行难成故。<a href=\"/fojing/niepanjing/\" class=\"keylink\" target=\"_blank\">涅槃经</a>云。得人身者如爪上土。失人身者如大地土。是故诸佛慜此众生。以愿行功取清净土。令起忻慕作受生因。以苦切言。说垢秽相。令其厌恶成出离心。若非此心。不成始行。故非厌离。舍此经由。不起忻求。生彼无分。盖受生之法。以爱为缘。始自初心终至等觉。变易未尽。忻厌叵忘。况始行耶。今求净土。不为身受诸乐心染妙尘。盖欲托彼净缘速增胜道。以彼寿命无尽。依报自然无有女人及以根缺。虽圣凡共处。而无恶道之名。虽声闻无边。且离执真之见。弥陀为良导。观音为胜友。一生补处甚多。十地<a href=\"/remen/shengren.html\" class=\"keylink\" target=\"_blank\">圣人</a>无数。风吟宝叶。波动金渠皆出妙音。尽诠至理。既无违顺。永息贪嗔。凡有见闻。悉资寂照。皆住正定。功在于斯令之众园尚须求预彼之宝刹。宁不愿生。但知净土唯心。秽邦即性。即厌无厌。即忻无忻。是则正助合修。解行兼运。顺佛正教。非己曲情。况观经说上品生因。须大乘妙解。加修六度。兼劝众生。故(知礼)今以三观攻心。五悔助道。仍恐净因未备。故以毕命自要。庶凭最后之强缘。以作往生之定业。而又若不烧身臂指。非<a href=\"/remen/chujia.html\" class=\"keylink\" target=\"_blank\">出家</a>菩萨。梵网之诫明然。舍身命财。是真法<a href=\"/remen/gongyang.html\" class=\"keylink\" target=\"_blank\">供养</a>。法华之文焕矣。楞严然香一炷宿债俱酬。轮王剜身千灯妙果斯克。故知。初心后位上圣下凡。皆可遵修。并彰至教。但存正解。自免邪修。以知性火真空。岂有能烧之相。所烧自忘也。又知佛体圆妙。岂存所供之人。则能供亦寂矣。两重能所既泯。一切功德斯成。是名苦行法门。所谓火光正受四土净境。顿现此心。诸佛道场。咸彰此处。但随所愿必遂往生。故智者云。临终在定之心。即是净土。动念即是往生净土时。如此舍秽身。则尽垢秽之际。何理不彰。如此取净土。则极清净之源。何惑不遣。是以韦提忻清净业报之处。即证无生。萨埵舍痈疽瘭疾之身。云求常乐。此之取舍与不取舍。体无二种。用亦同时。得名三种法门。谓取法门舍法门不取不舍法门。亦是三毒法门。具一切法。故无行经云。贪欲即是道。恚痴亦复然。如是三法中具一切功德。文殊云。我是贪欲尸利。我是嗔恚尸利。我是愚痴尸利。深得此意。即一心三观。导一切行。办一切事也。以一切法空故。舍秽必尽。一切法假故。取净无遗。一切法中故。无取无舍。此之三法。一切如来同证。一切菩萨共修。故(知礼)今舍秽身。忻求净土。辄敢仰效也。然则修心万行入道多门。随乐随宜随修随悟。敢将侧管局彼太虚。但以(知礼)爰自少年便存此志。今已衰朽。多历事缘。此心常自现前。对境弥加增进。信由宿愿。敢不恭酬。年来建立道场。众信共营供具。三载资缘粗备。数僧<a href=\"/remen/xingyuan.html\" class=\"keylink\" target=\"_blank\">行愿</a>偶同。此者遭逢秘监。知乎姓名。察其始末。敢请俯为檀越。运以力轮。使片善之有成。俾净愿之克遂。然后庇我宗教。广见流行。令未闻者闻。使未悟者悟。更冀佐治功成之后。期赜报满之时。随愿求生极乐世界。冀得同会一处。同叙宿因。同化含生。同登大觉(知礼)素无文学。元是野僧。发语粗浮。显理疎脱。盖奉读前书云。精修忏之规。臻乎本净。次书云。净土匪虚先佛所证。仰惟秘监深洞苦行。可以穷源。复知净邦由来即理。盖欲(知礼)广援诚教傍示未闻是敢辄附本宗。少述愚见。有黩台听。不任悚惶不宣</p><p>答杨文公问</p><p>同前</p><p>承师有言。西方净土。风吟宝叶。波动金渠。此是何人境界。答曰。即此见闻更无道理。既彰教义。宁免指陈。夫净土依正。俱宣妙法。闻者合了。根尘绝迹。物我一如。岂执有人对他境界此间圆顿<a href=\"/remen/xingzhe.html\" class=\"keylink\" target=\"_blank\">行者</a>。以根对尘。起识之时。即了以法界。对法界起法界。实非心外之境。境外之心。则心自知心。境自见境。境岂见境。心岂知心。知见既忘。言诠亦绝。故强名云。不思议境观也。凡位修之尚尔。圣位证之奚言。又若强论所离之境差别之相者。粗中之粗。凡夫境界。细中之细。是佛境界。斯盖教道分别也。若今圆论不离而离。初心能离佛之所离。以一心三观即佛智故。前书云。对一切境。以此观照了之。斯之谓矣</p><p>延庆募众念佛疏</p><p>同前</p><p>原夫一念本融。诸法无碍。遇熏既异。感报成差。是以顺性而修。则显诸佛净土。随情而作。则循五趣苦轮。所以处娑婆者。升出尤难。堕落者众。故经云。得人身者。如爪上土。失人身者。如大地土。直待三乘行备。方免四趣受生。盖境界粗强<a href=\"/remen/fannao.html\" class=\"keylink\" target=\"_blank\">烦恼</a>炽盛。自力求脱。实难其人。若夫生安养者。国土庄严。身心清净。直至<a href=\"/remen/chengfo.html\" class=\"keylink\" target=\"_blank\">成佛</a>。不堕三途。经云。尚无恶道之名。何况有实。又云。众生生者。皆是阿鞞跋致。若欲生彼。但当称彼<a href=\"/remen/fohao.html\" class=\"keylink\" target=\"_blank\">佛号</a>。修彼佛慈。必为彼佛本愿摄取。舍此报身。定生彼国。具如经说。实非臆谈。今结万人以为一社。心心系念。日日要期。每岁仲春。同集一处。同修供养。同听法音。会彼万心。以为一志。俾成定业。誓取往生。况报得命光。其犹风烛。一息不至。三途现前。何得自宽不思来报。当依佛语无顺人情。顿息攀缘。唯勤念佛</p><p>往生净土决疑门</p><p>慈云忏主遵式</p><p>决疑者。疑为信障。世间小善。尚不能成。况<a href=\"/remen/puti.html\" class=\"keylink\" target=\"_blank\">菩提</a>大道乎。古今诸师归心净域者。或制疏解经。或宗经造论。或随情释难。或伽陀赞扬。虽殊途同归。而各陈所见。动盈编帙寻究良难。今统彼百家。以三疑收尽。一疑师二疑法三疑自</p><p>一疑师者。师有二种。一邪外等师。倒惑化人。非所承也。二<a href=\"/remen/zhengfa.html\" class=\"keylink\" target=\"_blank\">正法</a>之师。复有凡圣因果。凡及因位容有未了。犹清辩谓今弥勒未是遍知。俟龙华道后方复问津。即其事也。今显示西方令回向者。唯果佛圣师。释迦如来。及十方诸佛。出广长舌。说诚实言。赞劝往生。更何所惑</p><p>二疑法者。<a href=\"/remen/fofa.html\" class=\"keylink\" target=\"_blank\">佛法</a>有二。一者小乘不了义法。二者大乘了义法。大乘中复有了不了义。今谈净土。唯是大乘了义中了义之法也。且小乘经部。括尽贝书。曾无一字赞劝往生他方净土。故天亲论云。女人及根缺。二乘种不生。此即明据也。问小弥陀经等。皆说彼国有声闻<a href=\"/remen/dizi.html\" class=\"keylink\" target=\"_blank\">弟子</a>。及鼓音王经云。佛母名殊胜妙颜。亦应复有女人。答佛母且指初降生时。成正觉已。国土随净。必无女人。其母或转成男子。如此方龙女。或复命终。如悉达母。有人注论。引此经文。而云彼土亦有女人者非也。声闻如观经疏及十疑论和会。今明大乘。复有三种。一者三乘通教。此则门虽通大。类神二乘。又当教菩萨。虽复化他。净佛国土化毕。还同二乘归于永灭。净土深理。非彼所知。非了义也。二者大乘别教。此明大乘独菩萨法。虽谈实理。道后方证。因果不融。净土则理外修成。万法乃不由心具。虽尘劫修道广游佛刹。指彼净土因果。但是体外方便。斯亦未了。三者佛乘圆教。此教诠旨。圆融因果顿足。佛法之妙。过此以往。不知所裁也。经曰。十方谛求。更无余乘。唯一佛乘。斯之谓与。是则大乘中大乘。了义中了义。十方净秽卷怀。同在于刹那。一念色心罗列。遍收于法界。并天真本具。非缘起新成。一念既然。一尘亦尔。故能一一尘中一切刹。一一心中一切心。一一心尘复互周。重重无尽无障碍。一时顿现非隐显。一切圆成无胜劣。若神珠之顿含众宝。犹帝网之交映千光。我心既然。生佛体等。如此则方了。回神亿刹。实生乎自己心中。孕质九莲。岂逃乎刹那际内。苟或事理攸隔净秽相妨。安令五逆凡夫十念便登于宝土。二乘贤辈回心即达于金池也哉。信此圆谈。则事无不达。昧斯至理。则触类皆迷。故华严云。心如工画师。造种种<a href=\"/remen/wuyin.html\" class=\"keylink\" target=\"_blank\">五阴</a>。一切世间中。无不从心造。如心佛亦尔。如佛众生然。心佛及众生。是三无差别。又起信论云。所言法者。谓众生心。是心即摄一切世间出世间法。依于此心。显示摩诃衍义。十六观云。诸佛如来是法界身。入一切众生心想中。乃至是心作佛。是心是佛。又般舟三昧经云。佛是我心。是我心见佛。是我心作佛等。谈斯旨者。大乘卷中粲然可举。至若法华妙部如来亲记往生。华严顿谈普贤躬陈回向。是知。弥陀因地。观此理而大誓普收释迦果成称此理。而广舌深赞。十方三世。莫不咸然。问如上所明妙理圆极。为世人尽须观行。然始生耶。答此不然也。今但直决疑情。令知净土百宝庄严九品因果。并在众生介尔心中。理性具足。方得今日往生事用。随愿自然。是则旁罗十方。不离当念。往来法界。正协唯心免信常流执此非彼。其行愿之相。正在次门。非此所问。况九品生相各有行类。上辈三品须解须行。故文云。汝行大乘解第一义。即其人矣。若今之学者。见贤思齐。企金座而高升。唯妙观而是托。若其中下之流六品生因。只是精持禁戒行世仁慈。乃至下下品生。本是恶逆。十念情诚。便生彼国。但能知有净土。尽可回心。苟不然者。宁容九品之差降也。三疑自者。问曰。我是博地凡夫世缘缠盖。云何此身生诸佛净土。入贤圣海。同正定聚耶。释曰。若了如上法性虚通。及信弥陀本愿摄受。但勤功福。宁俟问津。况十念者得生。唯除五逆及谤正法。又定心十念逆谤亦生。今幸无此恶。而正愿至求。夫何惑矣</p><p>义学编论席解纷</p><p>净觉法师仁岳</p><p>空名居士。谓无已法师曰。窃惟传记所载。始自晋时庐山远公与诸信士。结香火之社。愿生西方。乃请社中刘遗民者为誓文。或曰斯乃教门权渐之方便。若究观根极。其惟息心达本是正修行。有唐雍州蓝田释法喜。专修禅业。预知将死。大众忽闻林北有音乐之声。因以告喜。喜曰。世间果报。久已舍之。如何更生乐处。乃默而入定。须臾乐声便止。喜亦端坐而终。又唐京师释昙伦。临终有问。往生何处。答云。无尽世界。于是寂然而化。今详二师善逝。正是泥洹绝境。夫何遗身之徒。求生净土。以彼较此。一何粗疎。愿叩两端。用袪未悟。法师曰。余向者已闻杨公之书。谓极乐为示权。诫乎忻厌取舍之说。不俟再问。方欲连茹引而伸之。今蒙致诘。如弦得筈。岂得不发。所言极乐为权。权必对实也。请试陈之。为以小乘是权大乘是实耶。为以有法是权无法是实。即若谓小乘是权者。且声闻经中。曾无一言劝赞往生十方净土。故迦叶云。但念空<a href=\"/remen/wuxiang.html\" class=\"keylink\" target=\"_blank\">无相</a>无作。于菩萨法游戏神通净佛国土成就众生。心不喜乐。若谓有法是权者。何但极乐是权。至于泥洹。皆是权耳。故须菩提云。若有法胜于涅槃。我说亦复如幻如梦。由是言之。忻泥洹而厌极乐。亦犹逃峰赴[堅-臣+(虍-七+(一/谷))]。俱不免于害也。又若谓吾不取极乐亦不着泥洹。旷然无朕。不可拟议。若尔则灭后无生。何殊外道断灭之见。复有说云。吾灭度后。十方世界。皆是我身。何必定生西方极乐。若尔则便同圣人普现色像。傥未证谓证。大<a href=\"/remen/wangyu.html\" class=\"keylink\" target=\"_blank\">妄语</a>罪。其谁当之。天台智者云。常人闻生。即作生解闻无生。即作无生解。不知生即无生无生即生。横相是非。嗔他求生净土。几许误哉。故知。法喜不求于乐处。昙伦示归于无尽。斯乃遗情。离着之语。必非灭后永寂如空。凡夫则循业受生。圣人亦随机利见。况法喜灭后。降神于弟子曰。吾欲露尸山野给施众生等。岂非此身虽谢彼识犹生乎。而指为泥洹绝境者。将何以验之。且夫泥洹此翻灭度。统括诸教。其唯二焉。若声闻泥洹者。灭见思烦恼。度分段生死。证偏空之理。理既偏矣。空不能有。故身土皆亡。此方便之说也。若诸佛泥洹。灭无明烦恼。度变易生死。证中道之理。理既中矣。非空非有。故应化无穷。此了义之谈也。今未审。伦喜二师是何泥洹。若是偏空。未免粗疎。若是中道。何名绝境。今之学人。孰不谓即心是佛。触目皆真。宁劳乎转物同如。亦已乎超毗越释。及无根其所自核。其所归空空然。冥若夜游。实贪恚之具存。何忻厌而不起。眷富贵如骨肉。顾贫贱如疮疣。于吾善者。愿欲升之太阶。于吾恶者。恨不戮之都市。凡此之类。耻修净土。谓之忻厌者。不知其可也。僧传习禅篇中。甚有苦节。谨终之者。或西务安养。或上忻知足。慧真绝粒。以行忏净度。然身以为灯。僧显现感于弥陀。智晞明见于兜率。莫谓此等皆是习俗粗疎之人乎。庐山远公稀代之僧宝。西域梵众。咸称汉地有大乘道士。每<a href=\"/remen/shaoxiang.html\" class=\"keylink\" target=\"_blank\">烧香</a><a href=\"/remen/libai.html\" class=\"keylink\" target=\"_blank\">礼拜</a>。辄东向稽首。岂迷圆顿之教。颛由权渐之门。刘雷之徒。皆晋世髦杰。何诡诞而随之乎。而不知渐门多昧于往生。顿教盛称于净土。佛言。读诵大乘方等经典。善解义趣。于第一义。心不惊动。斯为上品往生之业。又天亲云。二乘种人。不生极乐。华严有劝生之说。法华有记往之文。十方如来。出长舌相。靡不称赞往生彼国。弥勒问佛。于此世界。有几菩萨生彼佛国。佛言。有六十七亿不退菩萨。一一菩萨。已曾供养无数诸佛。次如弥勒者也。又佛言。末世法灭之后。特留无量寿经。百年住世。接引众生。以此证之。如何芥视往生之人。如何蓁塞极乐之路。所损至大。可不谨乎</p><p>又后序云。复有引传灯大珠和尚云。舍垢取净。是生死之业。庞居士云。若舍烦恼入菩提。不知何方有佛地。以此句偈。轻蔑净土者。固未可也。且不垢不净之言。即心即佛之义。凡禀释教者。孰不知之。安以真如平等之谈。便废因缘<a href=\"/remen/xiuzheng.html\" class=\"keylink\" target=\"_blank\">修证</a>之法。六住大士。尚存分段之生。四果真人。亦有变易之死。云何殂落永谓泥洹。须知菩萨未证妙觉已还。常以空心遍修万行。终日观佛。无佛可观。历劫度生。无生可度。暂趣于空华净土。权依于幻化弥陀。破昨梦之尘劳。入干城之地位。乃至成佛。虽自行冥寂。而利他宛然。故喻之以明鉴之身。现之以随类之像。世人弗询大义。唯忻顿悟直入无生。而不思。永嘉一宿觉云。若实无生无不生。既豁达而取空。恐莽荡而招祸此类乎。越中习射。不踰数步之间陇西学游。翻没洄波之内。如斯知识。未可参寻</p><p>净土修因或对</p><p>樝庵法师有严</p><p>或曰。生欲天者十善为因。生色天者<a href=\"/remen/chanding.html\" class=\"keylink\" target=\"_blank\">禅定</a>为因。善禅不修。而望生欲色天者。未之有也。夫生净土者。必须修无生妙观。才可得耳。若妙观无相应之期。必净土绝可生之理。今之学者。都懵教旨。谓生天难而净土易。辄以有相之善。引胫而向。望风发愿。便待足蹈宝莲身参圣众谬矣。若谓生天难。是犹具四足而走旷难。若谓净土易。亦犹无两翼而凌空易。又孰信乎</p><p>对曰。净土非难易。难易在人。难者疑情咫尺万里。易者信心万里咫尺。所云修无生妙观。得生者诚哉。是言也。此虽正意。乃上根得生之一门耳。然不可辟一门而塞多门。安乐集云。生净土者有二种。一有相心。谓着相忻乐。二无相心。谓理观相应。若今之世中下钝根愚迷障重。待理观相应方生者或少矣。原夫佛慈接物。方便多门。有定散之善焉。有佛法之力焉。有事福而假愿力回向焉。有垂终剧怖而赖求救焉。如是等类。百千万数。有藉其一必得往生。是定善者。修心妙观。首楞严定等是也。散善者。如四十八愿经修十念者。都摄六根。但声声相续而已。以未兼理定。说名为散是也。<a href=\"/remen/foli.html\" class=\"keylink\" target=\"_blank\">佛力</a>者。如十疑论云。阿弥陀佛大悲愿力。摄取念佛众生。即能发<a href=\"/remen/putixin.html\" class=\"keylink\" target=\"_blank\">菩提心</a>。行念佛三昧等。承佛愿力。即得往生。如劣夫从转轮王。一日一夜周行四天下。非其自力。轮王之力也。法力者。如佛告莲华明王菩萨。令诵灌顶神咒。加持沙土。散亡者尸或亡者墓。彼所亡者。或堕地狱饿鬼畜生中。承是<a href=\"/remen/zhenyan.html\" class=\"keylink\" target=\"_blank\">真言</a>。生极乐国是也。事福假回向者。慈心不杀。具诸戒善。<a href=\"/remen/shouchi.html\" class=\"keylink\" target=\"_blank\">受持</a>秘咒。读诵大乘。种种福善回向庄严。成净土因者。如声入角。远亦可闻。得生极乐是也。垂终求救者。临命终时。火车相现。称佛力故。猛火化为清凉风。如僧雄俊。临入火镬。并汾州人屠牛为业。临终见群牛逼触其身。苦痛切已。及张钟馗杀鸡为业。临终见神人驱群鸡啄破两目。流血盈床。称佛号时。俱生净土是也。随愿往生经云。若人以亡者严身之具。堂舍园林而施三宝。其福最多。可拔地狱之殃往生净土。又无量寿经云。诸小行菩萨。及修小功德者。不可称计。皆得往生。又梵网经。令请法师讲<a href=\"/remen/pusajie.html\" class=\"keylink\" target=\"_blank\">菩萨戒</a>。福资亡者。得见诸佛等。譬如国家搜扬草泽。于文学武学中。取士者非一科。况复此外更有奏阴。若以奏阴喻佛力。学科喻行愿。彼则多士分职。此则万行成圣。佛曰易往。子曰难生。乍可顺教谈于易往。开人解脱之门。不须执迷说于难生。塞彼菩提之路。孔子曰。多闻阙疑。谨言其余则寡尤</p><p>净土魔佛或对</p><p>同前</p><p>或曰。多见世人发愿。愿命终时待佛接引超生净土。若佛接引岂不是魔。予谓世人发狂愿耳</p><p>对曰。魔非无也。若谓发愿求生净土承佛接引必是魔者。则佛误人生魔宫矣。普贤教人发愿云。愿我临欲命终时。面见彼佛阿弥陀。<a href=\"/chanzong/gongan/53414.html\" class=\"keylink\" target=\"_blank\">龙树菩萨</a>历代圣贤。咸有著述(云云)岂俱令人发狂愿生魔宫耶。子作此说。断佛种子。非魔是何。请为子略陈魔相及降魔法。夫魔有四种。谓烦恼阴死及天魔。若欲降之者。如大集经云。断集谛是降烦恼魔。知苦谛是降阴魔。修道谛是降天魔。证灭谛是降死魔。又智论云。得菩萨道故破烦恼魔。得法性身破阴魔。得法性又破死魔。常一心。破一切处心不着。入不动三昧故破天魔。然天魔最为难识。以能变现为佛菩萨像故。又涅槃经云。佛去世后。后五百岁中。魔道渐兴。魔作比丘坏乱佛法。又禅门云。魔鬼入心。破正戒破<a href=\"/remen/zhengjian.html\" class=\"keylink\" target=\"_blank\">正见</a>。破威仪破净命。不敬三宝父母师长。或毁坏经书形像塔寺。作诸罪逆。断灭善根。现平等相。毁他修善。云非正道。或说无因无果。如是邪说。坏乱正法。具如九十六种外道经中一一分别。恶魔之相。又谁识之。又智者禅门中。教人辨魔有三法。一者了知见闻觉知皆无所有。不受不着。亦不忧戚。亦不分别。若是魔者。彼即自灭。二者但反观见闻觉知之心。不见生处。如是观时。魔便灭谢。三者若作此观不即去者。但当正念。勿生惧想。正念不动。知魔界如即佛界如。一如无二如。于魔无所舍。于佛无所取。佛法现前。魔自退去。辨魔佛之真伪。乃学教有教眼者识之。若悠悠之徒。或命终之时。风刀解体。精神荒越。怕怖章惶又何暇辨魔佛之真伪哉。然火就燥水流湿。邪不干正。或有一生之中以淳净心坚固谛信。至诚礼诵悔过发愿。吾知此人若身若心。则与弥陀气类交接。智论云。如风吹树斜势西倾。及其倒时。必当西倒。习善得生。亦复如是。脱更有人。愿力且薄。罪障又重。临终相现。称佛垂救以佛力故。魔无能为。若人合生安养净土。而为魔夺。乃是佛之力。不如魔之力耶。故大品般若云。若人书写般若波罗蜜经。乃至修行。是佛力故。魔不能为留难。又诸大乘经中。菩萨天仙金刚力士。各有誓愿。令修行人魔不得便。故南山云。韦驮将军。最多洪护。若见魔属惑乱比丘。则凄惶奔赴。应时剪除。今之生净土人。设为魔蔽。诸佛菩萨并<a href=\"/remen/hufa.html\" class=\"keylink\" target=\"_blank\">护法</a>神将。岂不救耶。原夫命终见佛。佛从心现。净土广博现亦从心。子迷指归。妄有排毁。吾恐有拔舌之痛。伊匪堪也。设或有人死生魔宫者。以修行时多杂魔业。魔业者倚附佛法。邀名射利。外现清白。内唯腐臭。诈伪欺罔。吾我自高。截他人千尺之长为半分。扬自己一句之少为万斛。此人气分。与魔交接。命终之日。傥不沦三恶道。则生魔宫。向所谓水流湿亦可例也。若免三恶得生魔宫。斯亦幸矣。况大自在天本是大权。故净名经云。作魔王者。皆是住不思议解脱菩萨。以方便故教化众生。故经中魔王。带万二千天女。惑持世菩萨。时维摩诘一为说法。是诸魔女。俱证无尽灯三昧。向谓幸矣。乃此是也。奉愿自后修行之徒。但自内照修净土心。是淳净心耶。是魔业心耶。万法唯心。心净佛迎。心垢魔接。于理易了。奚须致疑。更有一类教眼盲者。贪慢溢腹。是非填膺。平安之时。四魔之中三不能识。临终之际。恐生魔宫。口言降天魔。而中心存坐脱之法。愿于豪贵家。记生为人。又一何可笑</p><p>唯心净土说</p><p>圆辩法师道琛</p><p>或问。唯心净土本性弥陀。为当往生为即心是。若往生者。何谓唯心。若即心是。何故经云过十万亿佛土耶。或答事理有异。约事须当往生。据理即心而是。今议曰。圆家事理一体无殊。何得抗分而通此义。当知十界四土。若净若秽。不离我心。此心全是<a href=\"/remen/wangnian.html\" class=\"keylink\" target=\"_blank\">妄念</a>。以本具故。具足百界千如依正等法。此但直具而已。若达全具为遍。遍彼生佛。彼彼生佛互遍亦尔。趣举一法是法界之大都。互具各具互融互摄。参而不杂。离亦不分。一多自在。不相留碍。夫如是者。岂有娑婆释迦乐邦弥陀。而离我心耶。故辅行曰。又复学者。纵知内心具三千法(各具义也)不知我心遍彼三千。彼彼三千互遍亦尔(互具义也。一彼彼生一彼彼。<a href=\"/remen/foxin.html\" class=\"keylink\" target=\"_blank\">佛心</a>佛众生。彼彼皆具也)苟顺凡情生内外见(今疑。唯心净土远过十万亿刹者。正是生内外见也)应照理体本无四性。心佛众生三无差别。能知此者。依俙识心(文)准此则知。三千本是融妙之法。任运具摄依正色心净秽国土。既曰三法无差。则唯心本性。无复致疑。今更以譬喻显之。如彼帝释殿上。千珠宝网众珠之影。映在一珠。一珠具足众珠。彼彼千珠。互映亦尔。现前一心。即是千珠中一。彼弥陀佛土。亦是千珠中一。所有十界众生趣举一界。皆是千珠中一。既我一珠能映众珠。我心之内无复众珠。则离我心外无别净土。何故尔耶。以释迦亦是一珠弥陀亦是一珠。既举一全收。岂心外有法。故曰唯心净土本性弥陀也。然则唯心之言足矣。又何谓之过十万亿佛土耶。当知。经旨乃是以理拣情说之。何者情生则十万迢遥。唯心乃一念理是。若尔唯心而已。何云净土。须知体非因果。一念唯心迷悟既殊。因果宛尔。弥陀果悟我等因迷。忻厌心生。顺佛劝往故云唯心。又称净土矣。然则既有取舍忻厌。莫成虚伪耶。曰当知。圆人舍则舍秽究尽。三土九界皆舍。取则取净穷源。直取上品寂光。故妙宗曰。取舍若极。与不取舍亦非异辙。良由寂光不离三土。十界只是四土耳。若以四眼二智观之。则万像森罗。三土九界须舍。若以佛眼种智观之。则真空冥寂。非离三土九界别有寂光。非寂光外别有娑婆。如古德曰。只缘即心是佛。须假修行者。乃此意也。会得唯心。则不妨十万之程。以理拣情。其旨深矣。又复须知。此约顺谓了性为行以说。若论逆则背性成迷。亦可谈于唯心地狱。以地狱亦是千珠中一。亦是全具为遍。此地狱外无复余法。一切趣地狱。是趣不过。六即三千。俱皆地狱。如是则铁床非苦。变易非迁。一切皆是性德本具性恶法门。由是而知。若逆若顺。因果迷悟事理修性。若了唯心本性。只一三千融妙之法。十万遐方皆不为碍。何以故。以真具故。以三千故。以融摄故。故得如斯。以上略提梗概。若欲深证此理。须除情想</p><p>唯心净土文</p><p>姑苏禅师守讷</p><p>禅师姑苏郑氏子。其族显官。少依圆照禅师。得大彻悟。唱道宣城。缁素钦敬。先自天衣怀禅师以下。专用净土法递相传授。皆遂往生。各有明验。具载宝珠集。师有唯心净土文。今录于此</p><p>佛说极乐净土。普劝娑婆群生。应当发愿生彼国土。然学顿者。拂之为权说。不通理性者。泥之于事相。吾尝学唯识。唯遮外境。识表自心。心外无境。境全是心。心法遍周。净土岂离乎当念。生佛同体。弥陀全是于自心。总摄有情。诚无凡圣之异。融通法界。宁有远近之区。首<a href=\"/fojing/lengyanjing/quanwen.html\" class=\"keylink\" target=\"_blank\">楞严经</a>。心存佛国。圣境冥现。唯阐提无信根者。则十万亿佛土。远隔他方之外矣。天衣怀禅师。一生回向净土。问学者曰。若言舍秽取净厌此忻彼。则取舍之情。乃是众生妄想。若言无净土。则违佛语。夫修净土者。当如何修。复自答曰。生则决定生。去则实不去。若明此旨。则唯心净土。昭然无疑。论云。智习唯识通。如是取净土。愿诸同志。决定求生。政和三年癸巳。比丘(守讷)叙</p><p>天亲金刚般若论偈曰。智习唯识通。如是取净土。非形第一体。非庄严庄严。论自释云。智习唯识通者。此明真土。诸佛无有庄严国土之事。诸佛唯有真实<a href=\"/remen/zhihui.html\" class=\"keylink\" target=\"_blank\">智慧</a>。习识通达。则是修习无分别智。通达唯识真实之性故。如是取净土者。即修此智习唯识通。菩萨之人。乃取得净土之果故。非形第一体者。此句明净土体。不自生灭为净土形。乃以真实第一义理故。净土体故。非庄严庄严者。一形相土。即水鸟树林等事庄严也。二法性土。即是正智证契真如无漏功德。无有形相为庄严也</p><p>劝修西方说</p><p>解空法师可观</p><p>吾佛释迦出现娑婆。统化大千。应迹中天。八相成道。垂慈为物。在诸大教。或因而及之。如华严法华。或专为一缘。如十六<a href=\"/fojing/guanwuliangshoujing/yuanwen.html\" class=\"keylink\" target=\"_blank\">观无量寿经</a>称赞净土经。什译即小本<a href=\"/fojing/emituojing/\" class=\"keylink\" target=\"_blank\">佛说阿弥陀经</a>并鼓音王经。偏赞西方。劝修念佛。一切大教。正宗所诠。修行门户。若欲依经所说行之。自非大根大性。宿世缘熟。必难造诣。速得发悟出离生死。又恐生死何期。不能善始令终。是故阿弥陀佛。以本愿力。示现西方极乐世界依正庄严清净莲华。三辈九品。为欲摄受能念佛人。一心不乱。系念彼佛。时至缘会。恬然命终。见<a href=\"/remen/foguang.html\" class=\"keylink\" target=\"_blank\">佛光</a>明。不落魔境。决定高超无际苦轮。此一段事。若非释迦出现世间。何由得之。固非小缘。须知偏赞西方。乃急救法。何翅中流失舟。一壶千金。正如佛说<a href=\"/fojing/emituojing/41135.html\" class=\"keylink\" target=\"_blank\">阿弥陀经</a>。不待时机发起。即便为说。经意在此。东晋庐山虎溪慧远法师。结白莲社。贤士大夫。并诸尊者一十八人。同修西方。念佛三昧。临终见佛。即得往生。虽谢灵运。以心杂止之。不许入社。自此<a href=\"/remen/liutong.html\" class=\"keylink\" target=\"_blank\">流通</a>。后世追仰遗风。无间一切。信向甚盛。世传六祖坛经。韶州人见六祖因问。有修西方。此法如何。六祖答以自心有西方。即是真西方。自有西方心。何处觅西方。东方人造罪作业。求生西方。若西方人造罪作业。求生何处。但能悟性。何所不可。噫如此鄙俚一笑可也。窃名祖师。不可行用。或谓。既云悟性。此亦有理。其理偏尚。无非禅病。相传高丽焚毁此书。辽东人师。稍有眼目。昔嵩明教赞之。何其失言。此老戒根坚固。陈令举为作行状。平生童真。其声如击清磬。身后火浴六事不怀。可谓僧宝。后世难及。不可求备。亦见此矣。须知西方念佛三昧。甚易修行。只在日用。一心不乱。系念彼佛。彼佛愿力。自念佛力。任运相应。虽有取舍。与不取舍殊无异辙。何以故。念念离相。了不可得。如盘走珠自在无碍。身心清净犹如莲华。达唯心了本性在我而已。去此不远</p><p>净土略因</p><p>待制晁说之</p><p>临淄赵子和仁裕。移书洧上老法华曰。吾东州人。近因子之文。始知有西方净土可修。而自天台教以出也。子宜于此圆妙大教。专明兹真修一事。益以惠我无情有性者。仆谢之曰。具缚凡夫。与予同在三灾八难中。何敢任此。虽然病者未必不识药也。窃闻之。有生有死。而凡圣殊。有凡有圣。而身土异。有身则有土。有土则有身。孰秽孰净。可不辨之耶。我释迦牟尼佛与阿弥陀佛。悯此众生。乃同一愿力。于无量无边法门之外。建立此一法门。释迦宾之也。弥陀主之也。释迦生之也。弥陀家之也。释迦于病药之也。弥陀使之终身不病也。释迦之土。犹逆旅也。弥陀之土。犹乡闾也。自西竺以望安乐国。与吾震旦之望安乐国一也。是故文殊普贤弥勒龙树贤护无著天亲。皆愿往生。而观音势至在释迦所。亦在弥陀所。吾土始自慧远白莲社。与谢灵运刘遗民辈倡导之。后继有昙鸾道珍怀感怀玉道绰善导之愿行。尤着而可考。吾天台智者大师。承圣贤之后。振法华之音。其教始大备。而行之益远。法华之前有维摩经。首以净土起教。法华之后有起信论。终归证于净土。揆观其目。盖有十种佛土二十七品佛土。其合之为四土。则复自吾智者始。是四土之名。散在法华华严维摩仁王普贤行愿及大智度论。唯吾智者合而次第之。其在维摩之空室法华之空中宝塔。则常寂光土也。维摩之众生宝莲华法华之众。皆是菩萨。则实报庄严土也。维摩法华之声闻菩萨。共为僧等则方便有余土也。维摩之见妙喜国法华之三变大地。则同居净土也。维摩有香积菩萨。法华初放大光明。则同居秽土也。佛告宝积长者子言。菩萨随所化众生而取佛土。则同居土也。随所调伏众生而取佛土。则方便有余土也。随诸众生。应以何国入佛智慧而取佛土。则实报庄严土也。随诸众生。应以何国起菩萨根而取佛土。则常寂光土也。其文虽隐。而其义彰。其名虽散。而其理合。苟非吾智者出之。则如之何。嗟夫远公。于教典未备之时。根机未熟之际。率群贤而创导之。智者敛波澜而渊澄。开隐秘而震耀。终成此教以贻来者。顾岂不来自净土。而欲斯秽土净耶。然法华于药王品。示安乐世界生莲华中。其在普贤品。则示兜率天。生弥勒所。吾智者舍普贤之行。而专意药王之证。其后有慈恩法师。复舍乎药王。而专意普贤。则又深知四土之分别者也。唯知四土。则十有六观尽矣。三身三观四教万法。悉无遗矣。虽然有二患焉。一曰疑而不信。彼疑不自信。则我内信而何补。智者犹病诸。十疑论所以作也。唐永州巽上人。特书是论于龙兴寺壁。其所感深也。二曰信而狂且愚。不知悟心以入观明因以克果。但言我能心净。孰非净土。似能为维摩之言。而身实天魔之民也。岂不重可惜哉。其在今世洪此教也。盖有人焉。如慈云法师之教行。四明法师之观智。近者灵芝律师之辩论。何以尚之。洧上老法华。初从明智法师而生信。后颇<a href=\"/remen/congrong.html\" class=\"keylink\" target=\"_blank\">从容</a>于灵芝云(待制道号老法华。亦曰天台教。僧后见尽心于吾道矣)</p><p>净土余说</p><p>草庵法师道因</p><p>经有云弥陀是法界身者。有六十万亿那由他由旬身者。有丈六者。有八尺者。有城广十千由旬者。有浴池广八万四千里者。有疑城者。有边地者。有胎宫者。饭有食者。有华叶二百五十由旬者。有大如车轮者。有父母者。有魔王者。有不严土如释迦者。然诸经论。往往更有不同者。岂一时赴机之权耶。曰安可谓之权乎。且吾释迦王三千<a href=\"/remen/daqianshijie.html\" class=\"keylink\" target=\"_blank\">大千世界</a>。则此一四天下果报。尚且有殊。岂诸国皆同乎。应身同居。其犹若是也。矧三身四土乎。况弥陀摄受十方念佛众生。高下浅深。抑亦不等。恐不啻大千界而已。岂止十千由旬之局哉。又况三身四土乎。由是而知。不同之说为若此也。然诸经论。不明言之者。既欲使行者专注一境。所以不必多及之也。矧如向所叙者。即多及之相乎。然此唯四明深达之。尝解五浊轻重同居净秽曰。此净甚通。须知别意。如四教初心及戒善者。皆能五浊轻薄。感同居净。今圆观轻浊。依正最净。比于余经修众善行。其相天殊。他闻此说。以谓四明是何义欤。夫金翅啖龙于九渊。贯于七金。栖息于铁围之上。井蛙信之乎</p><p>净土自信录记</p><p>无功叟王阗</p><p>余观如来东流之教。若直指本心令人究理之说。有识者既已信之矣。而庸鄙之徒。亦无敢议者。及乎示净土论往生。则人莫不怀疑焉。且众生本心。具四净土。曰凡圣同居。曰方便有余。曰实报无障碍。曰常寂光。如凡圣同居者。在具缚凡夫。即可依之。其余三土。至断惑圣人。始获证入焉。往生一门有二净业。曰正观默照本心也。曰助行备修万<a href=\"/remen/xingshan.html\" class=\"keylink\" target=\"_blank\">行善</a>也。正观与助行并进。则达四净土。止有愿等事善者。近生凡圣同居。而远作上三土之因也。以此论之。则净土者。正是究理菩萨所登境界。而兼容悠悠众生回向渐修耳。彼信如来直指本心令人究理之说。而疑其示净土论往生者何哉。大抵众生本心。体无一法有形。用无一相不备。彼不知之。谓直若太虚寥旷无复依正庄严。又助行以正观为主。正观以助行为辅。二者相待而立。似反而符。彼不知之。谓究理忘缘。则何须加愿。加愿往生则有妨究理。况复净土具有四品。其往生者。上至究理菩萨。下及渐修众生。则何类不收。何机不摄。彼不知之。闻圣师高僧往生。则自甘绝分。见妇人童子念佛。则耻从其事。噫如来之称赞净土也。其意若曰。净土自他凡圣因果。即众生之自心耳。往生净土易。自信自心难。当时十方诸佛。知其说一切世间难信之法。由是舒舌劝信。既而如来又喻之。使信受焉。则大觉垂慈之旨。于斯可见。而众生终不信。是可叹也。一日客有访余以净土教者。尝随其所诘。而论说之矣。暇时编次成书。得十问答。名曰净土自信录。或见或闻。或依或违。不动娑婆。即归极乐。此余之志也。四明无功叟王阗记</p><p>净业专杂二修</p><p>京师比丘善导</p><p>问曰。何故不令作观。直遣专称名号者有何意耶。答众生障重。境细心粗。识扬神飞。观难成就。是以大圣悲怜。直劝专称名字。正由称名易故。相续即生。若能如上念念相续。毕命为期者。十即十生。百即百生。何以故。无外杂缘得正念故。与佛本愿相应故。不违教故。顺佛语故。若舍专念修杂业者。百中希得一二。千中希得三四。何以故。乃由杂缘乱动失正念故。与佛本愿不相应故。与教相违故。不顺佛语故。系念不相续故。心不相续念报佛恩故。虽作业行。常与名利相应故。乐近杂缘。自障障他往生正行故。比见诸方道俗。解行不同。专杂有异。但使专意作者。十即十生。修杂不至心者。千中无一。仰愿一切往生人等。善自思量。已能今身愿生彼国者。行住坐卧。必须励心克己。昼夜莫废。毕命为期。上在一形。似如少苦。前念命终。后念即生。长时永劫。常受<a href=\"/remen/wuweifa.html\" class=\"keylink\" target=\"_blank\">无为法</a>乐。乃至成佛不退生死。岂不快哉</p><p>辨横竖二出</p><p>桐江法师择瑛</p><p>竖出者。声闻修<a href=\"/remen/sidi.html\" class=\"keylink\" target=\"_blank\">四谛</a>。缘觉修<a href=\"/remen/shieryinyuan.html\" class=\"keylink\" target=\"_blank\">十二因缘</a>。菩萨修六度万行。此涉地位。譬如及第。须自有才学。又如历任转宫。须有功效。横出者。念佛求生净土。譬如荫叙。功由祖父他力。不问学业有无。又如覃恩普转。功由国王。不论历任浅深。于横出中。有定散二善。故善导和尚立专杂二修。杂修者。谓散漫修诸善业。回向庄严也。专修者。身须专礼阿弥陀佛。不杂余礼。口须专称阿弥陀佛。不称余号。不诵余经咒。意须专想阿弥陀佛。不修余观。若专修者。十即十生百即百生。若杂修者。百中或得一两人生。千中或得三五人生。今见世人。有一日礼阿弥陀佛三千拜者。日称阿弥陀佛十万声者。有昼夜习坐专想阿弥陀佛者。并有感应。斯可验也</p><p>晨朝十念法</p><p>天竺忏主遵式</p><p>修净业者。须每日清晨服饰已后。面西正立合掌。连声称阿弥陀佛。尽气为一念。如是十气名为十念。但随气长短。不限佛数。惟长惟久气极为度。其佛声不高不低。不缓不急。调停得中。如此十气连属不断。意在令心不散。专精为功故。名此为十念者。显是藉气束心也。尽此一生。不得一日暂废。唯将不废。自要其心。必生彼国。作此念已。发愿回向云</p><p>我弟子(某甲)一心归命极乐世界阿弥陀佛。愿以净光照我。慈誓摄我。我今正念。称如来名。经十念顷。为菩提道。求生净土。佛昔本誓。若有众生欲生我国。至心信乐乃至十念。若不生者不取正觉。唯除五逆诽谤正法。我今自忆此生已来。不造逆罪不谤大乘。愿此十念。得入如来大誓海中。承佛慈力。众罪消灭。净因增长。若临欲命终。自知时至。身不病苦。心无贪恋。心不倒散。如入禅定。佛及圣众。手持金台。来迎接我。如一念顷。生极乐国。华开见佛。即开佛乘。顿开佛慧。广度众生。满菩提愿</p><p>念佛方法</p><p>同前</p><p>夫大觉<a href=\"/remen/shizun.html\" class=\"keylink\" target=\"_blank\">世尊</a>。以四种法度诸众生。一者示现相好。令观察者发菩提心。二者示现说法。令得闻者开悟入道。三者示现化事。令见闻者获诸法利。四者名号流布十方。令其闻者执持系念罪灭。善生而得度脱。今言念佛者。或专缘三十二相。系心得定。开目闭目。常得见佛。或但称名号。执持不散。亦于现身。而得见佛。此间现见多。是称佛名号为上。如怀感法师。一向称阿弥陀佛名号。而得三昧。现前见佛。故今普示称佛之法。必须制心不令散乱。念念相续。系缘名号。口中声声。唤阿弥陀佛。以心缘历。字字分明。使心口相系。若百声若千声若万声。若一日若二日若七日等。但是称佛名时。无管多少。并须一心一意心口相续。如此方得一念灭八十亿劫生死之罪。若不然者。灭罪良难。若恐心散。须高声疾唤。心则易定。三昧易成。故感法师决疑论中。引大集日藏经云。小念见小佛。大念见大佛。论释曰。大念者。大声称佛也。小念者。小声称佛也。斯则圣教。有何惑哉。奉劝今诸学人。唯须厉声念佛。三昧易成。小声称佛。遂多驰散。此乃学者方知。非外人能晓也。此又与天台智者大师。释观经中罪人。临终十念称佛。灭地狱火得生净土。其意宛同。如云是心虽少时。而力猛利谛心决断。胜百年愿力。是心名为大心。不惜身命。名为健人也。彼云大念。此云大心。彼云厉声。此云猛利不惜身命。彼云小声多散。此云胜百年愿力。岂非皆令猛利。大声称佛。虽少而功多。若小声称佛虽多而功少。故云十念能胜百年。今时多见世人。称佛都不精专。散心缓声。遂致现世成功者少。临终感应事稀。故今特示此法切劝。凡念佛时。一心不乱。高声唱佛。声声相续。不久成功也</p><p>挍量念佛功德</p><p>同前</p><p>大般涅槃经云。假使一月。常以衣食。供养一切众生。不如有人一念念佛所得功德十六分之一。假使锻金为人。车马运载。乃至众宝各满百数。以用<a href=\"/remen/bushi.html\" class=\"keylink\" target=\"_blank\">布施</a>。不如发心向佛举足一步。假使有人。以大象车。尽载大秦国中种种珍宝及以璎珞。数各满百。以用布施。犹亦不如发心向佛举足一步。若以四事。供养三千大千世界所有众生。犹亦不如发心向佛举足一步所得功德无量无边(已上经文)普劝在家信心士女。每日晨朝。着衣净心。瞻礼佛像。如见真佛无异。莫令一日空过。设使公私忙急。亦须标心。略入佛堂。烧香顶载。所贵举一步向佛。若有闲暇。朝暮莫舍。不拘早晚。请观一念念佛。及举足向佛一步功德。如此殊胜。何况步步念念。旋绕念佛。所灭罪障。所得功德。不可思议</p><p>往生坐禅观法</p><p>同前</p><p>欲修往生观者。当于一处绳床西向。易观想故。表正向故。加趺端坐。项脊相对。不昂不伛。调和气息。定住其心。然所修观门。经论甚多。初心凡夫。那曾遍习。今从要易想。略示二种。于二种中。仍逐所宜。未必并用。其有于余观想熟者任便。但得不离<a href=\"/remen/jingtufamen.html\" class=\"keylink\" target=\"_blank\">净土法门</a>。皆应修习。所言二种。一者扶普观意坐已自想。即时所修计功。合生极乐世界。当便起心。生于彼想。于莲华中。结加趺坐。作莲华合想。作华开想。当华开时。有五百色光。来照身想。作眼目开想。见佛菩萨及国土想。即于佛前坐听妙法。及闻一切音声。皆说所乐闻法。所闻要与十二部经合。作此想时。大须坚固。令心不散。心想明了。如眼所见。经久乃起。二者直想阿弥陀佛丈六金躯。坐于华上。专系眉间白毫一相。其毫长一丈五尺。周围五寸。外有八楞。其毫中空。右旋宛转。在眉中间。莹净明彻。不可具说。显映金颜。分齐分明。作此想时。停心注想。坚固勿移。然复应观想念所见。若成未成。皆想念因缘。无实性相。所有皆空一如镜中面像。如水现月影。如梦如幻。虽空而亦可见(二)皆心性所现。所有者即是自心。心不自知心。心不自见心。心有想即痴。无想即泥洹。心有心无。皆名有想。尽名为痴不见法性(三)因缘生法即空假中。不一不异。非纵非横。不可思议。心想寂静。则能成就念佛三昧。久而乃起</p><p>念佛修心术</p><p>山堂法师彦伦</p><p>诸大乘经劝生净土。因通二种。一定二散。定谓即心观佛。想彼西方依正主伴。唯心本具。我心空故。如来本空。我心假故。如来宛尔。我心中故。如来绝待。或想莲华开合我居其中。合表即空。开表即假。四微体同。即表中道。故经云。诸佛如来是法界身。入一切众生心想中。是故我等心想佛时。是心即是三十二相八十种形好。是心作佛。是心是佛。此乃如来亲示唯心三昧。圆常观体。了彼净土生佛依正色心。悉我自心性具功德。即境为观。心外无佛性外无土。观之不已。证无生忍。二者散善。用纯实心。信有西方。一心不乱。系念弥陀。一日七日。声声不绝。念念无间。经云。执持名号。一日七日。一心不乱。其人命终。阿弥陀佛与诸圣众。现在其前。然事想彼国。但无三观名散善耳。故三种净业回向愿生。咸登极乐。吾祖智者云。根有利钝。行有定散。观佛三昧名定。修余善业说以为散。散善力微。不能灭除五逆。此经明观故得往生。是知。若定若散。或钝或利。皆净土因。咸趣无生。永无退转矣</p><p>宝王论拣示往生义</p><p>草堂禅师飞锡</p><p>问学佛道者。心散难检。今欲一以贯之。专西方念一佛。践不退地。袪有漏心。乘扁舟于黄金之池。礼弥陀于白玉之殿。以通三世。希沾九品。不亦可乎。对曰。龙树十住婆沙论云。菩萨道有难行行。如陆地乘舟也。有易行行。如水路乘舟也。阿弥陀佛本愿之力。若人闻名。称念自归彼国。如舟得水。又遇便风。一举千里。不亦易哉。则释迦如来父王眷属六万释种。皆生极乐土。盖佛与此界众生缘深。故专注一境不亦良哉</p><p>问世之人。多以宝玉水精金刚菩提木槵为数珠矣。吾则以出入息为<a href=\"/remen/nianzhu.html\" class=\"keylink\" target=\"_blank\">念珠</a>焉。称佛名号。随之于息。有大恃怙安惧。一息不还属后世者哉。余行住坐卧。常用此珠。纵令昏寐含佛而寝。觉即续之。必于梦中得见彼佛。如钻燧烟飞火之前相。梦之不已三昧成焉。面睹玉毫亲蒙授记。则万无一失也</p><p>问一念十念往生净土。何者为正。对曰。但一念往生。住不退地。此为正也。如佛所说。谤佛毁经。打僧骂尊。五逆四重。皆一念恶业成。堕无间狱。犹如箭射。今之念佛。生于净土。亦一念善业成。即登极乐。犹如屈臂。前一念五阴灭后一念五阴生。如蜡印印泥印坏文成。尚不须两念。岂要至十念哉。又一念者如经云。爱酪<a href=\"/remen/shani.html\" class=\"keylink\" target=\"_blank\">沙弥</a>生一念爱心。后生酪中作虫。斯皆一念非十念也。又大无量寿经。明一念念佛皆得往生。观经十念。良有以也。盖为遘疾尪羸。力微心劣故。须十称弥陀。以助其念。若心盛不昧。一念生焉。亦犹栽植丝发其茂百围也。问方等经中修无上深妙禅定。令继想白毫兼称佛号以祈胜定。既契之后。心佛两忘。信有之矣。但默念泉澄。即三昧自至。亦何必声喧里巷。响震山林。然后为道哉。对曰。诚如所问。声亦无爽。试为明之。何者夫辟散之要。要存于声。声之不厉心窃。窃然飘飘然。无定。声之厉也。拔茅连茹。乘策其后。毕命一对。长谢百忧。其义一也。近而取之。声光所及。万祸冰消。功德<a href=\"/remen/conglin.html\" class=\"keylink\" target=\"_blank\">丛林</a>千山松茂。其义二也。远而说之。金容荧煌以散彩。宝华淅沥而雨空。若指诸掌。皆声致焉。其义三也。如牵木石重而不前。洪音发号。飘然轻举。其义四也。与魔军相战。旗鼓相望。用声律于戎轩。以定破于强敌。其义五也。具斯众义。复何厌哉。未若喧静两全<a href=\"/remen/zhiguan.html\" class=\"keylink\" target=\"_blank\">止观</a>双运。叶夫佛意不亦可乎。定慧若均。则兼忘心佛。诚如所问矣。故庐山远公念佛三昧序云。功高易进。念佛为先。察夫玄音之扣。心听则尘累每消。滞情融朗。非天下之至妙。其孰能与于此欤。言明证者。未若华严经偈。云宁受无量苦得闻佛音声。不受一切乐而不闻佛名。然则佛声远震。开善萌芽。犹春雷之动百草安。得轻诬哉</p><p>念佛方便文</p><p>司谏江公望</p><p>公严州人。智识高明。少年登第。崇宁初直言极谏。名著当时。酷好宗门。参善知识。[蔬-(梳-木)+束]食葛衣。砥节砺行。晚年专修净业。悟入念佛三昧。有念佛方便文。刻石流布。指导群生。宣和末知广济军。一日不疾。跏趺而化。知其为净土之归矣。其文曰</p><p>出出世间之法。欲得成办省力。莫若系心一缘。秖如称念阿弥陀佛名号。念若出声。不唯曰久。耗乏脏气。齿舌击磕。心念随动。耳根承揽。分别识生。闻性内摇。随出不反。是三成劳。积久或怠。若秖心念不作音声。心机潜伏。未得慧照。安事反闻。外机不抽。内对不出。沉浊昏住。易成废忘。有巧方便。无用动口。不出音声。微以舌根。敲击前齿。心念随应。随心应量。循业发现。舌意根下。念念之中。便有阿弥陀佛四字。音声历历可陈。声不越窍。闻性内融。心应舌机。机抽念根。心窍在舌。击击窍闻。机机念复。寄窍在耳。从闻入流。闻皮精元。寂闻闻性。是三融会。念念圆通。肉团心现本性弥陀。五浊身游唯心净刹。久久遂成唯<a href=\"/remen/xinshi.html%09\" class=\"keylink\" target=\"_blank\">心识</a>观。若是利根之人。念念不生。心心无所。六根杳寂。诸识消落。法法全真。门门绝待。瞥尔遂成真如实观。初机后学。唯除宾客寒温时。大小便利时。可暂停念。如或未免荤茹睡卧。未至昏瞑。乃至营辨家事。种种作务。自不用舍。亦自不相妨碍。心口念念声声。称诵胜号。更有甚邪思恶虑。敢萌于心。自然纯一无杂。若能都摄六根。净念相继。不过旬月。便成三昧。所谓是心作佛。是心见佛。是心是佛。上根大器。一念直超。平展之流。善观方便。钓台江公望述</p><p>念佛方法。当如慈云忏主及宝王论所示。江公着迷。亦可别收一机。盖悉檀遍被。无不可者</p><p>无常院安弥陀佛像</p><p>出无尽灯</p><p>华严贤首品曰。又放光明名见佛。此光<a href=\"/remen/juewu.html\" class=\"keylink\" target=\"_blank\">觉悟</a>将殁者。令随忆念见如来。命终得生其净国。见有临终。劝念佛。又示尊像令瞻敬。俾于佛所深归仰。是故得成此光明。令见佛者一舍命不恐。二恶道不畏。又要临终劝者。智论二十八云。临终少时。能胜终身修行之力。以猛利故。如火如毒。依西域法。祇园西北角。日光没处。为无常院。若有病者。安置在中。以凡生贪染。见本房内衣钵众具。多生恋着。无心厌背。故制令至别处。堂号无常。去者极多。还反一二。即事而求。专心念法。其堂置一立像。金箔涂之。面向西方。其像右手举。左手中系一五彩旛。脚垂曳地。当安病者。在像之后。左手执旛脚。作从佛往生之意。瞻病者烧香散华。鸣磬助称佛名。庄严病者。乃至若有屎尿吐唾。随有除之。亦无有罪。况佛无爱憎。但有归投者。无不拔济。更为病者。随机说法。命终恒在佛所。不得移之。若神游大方。去留无碍者。置之言外。不尔勉旃斯行</p><p>临终正念诀</p><p>京师比丘善导</p><p>知归子致问于净业和尚曰。世之大者。莫越生死。一息不来。乃属后世。一念若错。便堕轮回。小子累蒙开诲。念佛往生之法。其理虽明。又恐病来死至之时。心识散乱。仍虑家人惑动正念。忘失净因。伏望。重示归迳之方。俾脱沈轮之苦。师曰。奇哉斯问之要也。凡人临命终时。欲得往生净土者。须先准备。不得怕死贪生。常自思念。我现在之身多有众苦。不净恶业种种交缠。若得舍此秽身。即得往生净土。受无量快乐。见佛闻法。离苦解脱。乃是称意之事。如脱臭弊之衣。得着珍御之服。<a href=\"/remen/fangxia.html\" class=\"keylink\" target=\"_blank\">放下</a>身心。莫生贪着。才有病患。莫论轻重。便念无常。一念待死。须嘱家人看病人。往来揖问人。凡来我前。但为我念佛。不得说眼前杂闲之事。家缘长短之事。亦不须软语安慰咒愿安乐之词。此皆是虚华不实殃及之语。及至病重。命将不可之时。家人亲属。不得来前垂泪哭泣。发嗟叹懊恼之声。惑乱心神失其正念。但教记取阿弥陀佛。一时高声。为我念佛。守令气绝。待气尽了。方可哀哭。更或有明解净土之人。频来策励。其理最佳。若如此者。千万往生。必无疑虑也。此是端的要急之旨。当信而行。问求医服药应不用耶。答此但论用心矣。其药医疗不妨自求然药只能医病。岂能医命耶。命若尽药岂奈何。问神祇祸福求祷如何。答人命长短生下已定。何假鬼神延之耶。世人迷惑。反更求邪。杀害众生。祭祀神鬼。但增罪业。倍结冤仇。反损寿矣。大命若尽。小鬼奈何。空自慞惶。必无所济。切宜谨之。当以此文帖。安堂前吃食之处。及来往要路之间。令时时见之常记于心。免见临危忘失。问平生不曾念佛者。还用得否。答此法僧人俗人不念佛人。用之皆得往生。决无疑矣。余多见世人。于平常时念佛礼拜。发愿往生。及到病患临终。但只怕死。都不见言此事。直待形消气绝识投冥界。方始十念。譬如贼去关门。济何事耶。而况死门事大。须自着便宜。一念蹉跎。历劫受苦。谁人相代。思之思之</p><p>命终请僧念佛感应 出宝珠集(集传姑苏法云讲主</p><p>息阴集)</p><p>近时姑苏长老悟公。退居阳山。并绝世缘。日常念佛。嘉其专志。借问何缘致此笃信。悟忻然云。顷寓万寿。遇集维那厥疾不瘳。余资二次请众念佛。命终后居众寮中。讥其傲慢。入堂将卧。闻梁上云。集生净土。惊骇伫思。疑无净业。奚得往生。斯须复云。临终两次众念佛故。嗟叹良久。自此投诚。余闻悟说已因思。道氤法师对唐明皇云。佛力法力。三贤十圣。亦不能测。则知尘世人。难以识情图度。但当仰信而行。斯可矣</p><p>还丹一粒。点铁成金。真理一言。革凡成圣。弥陀教观。真点铁成金之妙药也。彼佛自尘点劫来修行。成身成国。发四十八愿。终能克果。威德光明不可思议。观经一闻佛名号。除八十亿劫生死</p></div>"
},{
    "title": "乐邦文类 第五卷",
    "author": "严讷",
    "html": "<div class=\"B1_text\"><p>乐邦文类 第五卷</p><p>四明石芝<a href=\"/remen/shamen.html\" class=\"keylink\" target=\"_blank\">沙门</a>宗晓编次</p><p>赋铭(各一家)</p><p>神栖安养赋 智觉禅师 延寿</p><p>进安养赋奉制文 吴越钱王 俶</p><p>日观铭 慈云忏主 遵式</p><p>偈(六家)</p><p>画阿弥陀佛像偈 东坡<a href=\"/wenda/jushi/\" class=\"keylink\" target=\"_blank\">居士</a>苏 轼</p><p>释华严贤首赞佛偈 慈云忏主 遵式</p><p>依修多罗立<a href=\"/remen/wangsheng.html\" class=\"keylink\" target=\"_blank\">往生</a>偈 同前</p><p>写弥陀经施发愿偈 同前</p><p>姚行婆日轮见佛偈 妙行法师 法怡</p><p>赞喻弥陀偈 朝议大夫丁 性</p><p>颂(二十家)</p><p>十六观颂(二十三首) 慈云忏主 遵式</p><p>十六观颂(一十六首) 樝庵法师 有严</p><p>十六观颂(二十四首) 大智律师 元照</p><p>劝化径路<a href=\"/remen/xiuxing.html\" class=\"keylink\" target=\"_blank\">修行</a>颂 京师<a href=\"/remen/biqiu.html\" class=\"keylink\" target=\"_blank\">比丘</a> 善导</p><p>劝<a href=\"/remen/nianfo.html\" class=\"keylink\" target=\"_blank\">念佛</a>颂(四首) 慈觉禅师 宗赜</p><p>西方<a href=\"/remen/jingtu.html\" class=\"keylink\" target=\"_blank\">净土</a>颂(十三首) 同前</p><p>观佛<a href=\"/remen/sanmei.html\" class=\"keylink\" target=\"_blank\">三昧</a>颂 樝庵法师 有严</p><p>劝念佛颂(五首) 慈受禅师 怀深</p><p>示陈行婆颂(二首) 慈辩法师 从谏</p><p>劝修净业颂(二首) 大智律师 元照</p><p>化导念佛颂(三首) 清照律师 慧亨</p><p>念<a href=\"/remen/foxin.html\" class=\"keylink\" target=\"_blank\">佛心</a>要颂 草庵法师 道因</p><p>雕弥陀香像颂 解空法师 可观</p><p>颂净土并辞世 法镜法师 若愚</p><p>称赞西方颂 幻住居士任 彪</p><p>劝修净土颂 桐江法师 择瑛</p><p>白莲净社颂 右街鉴义 从正</p><p>净业佛魔颂 寿安法师 良弼</p><p>劝修净业颂 昌国宰王 存之</p><p>劝世念佛颂 失作人名</p><p>诗(二十二家)</p><p>净土咏 晋康乐谢 灵运</p><p>念佛三昧诗(四首) 晋琅琊王 乔之</p><p>念佛三昧诗(四首) 慈云忏主 遵式</p><p>别李秘书始兴寺所居 草堂先生杜 子美</p><p>东林寺临水坐 香山居士白 居易</p><p>吊<a href=\"/remen/tianzhu.html\" class=\"keylink\" target=\"_blank\">天竺</a>宝月大师 东坡居士苏 轼</p><p>除夜(并三四句) 后山居士陈 无已</p><p>钱唐胜事寄马侍郎 慈云忏主 遵式</p><p>瑞竹悟老种莲 次公杨 杰</p><p>庐山白莲社 御溪释 怀悟</p><p>赠弥陀道者 直阁黄 诰</p><p>十六观近体诗(十六首) 沙门 冲默</p><p>庐山莲社(二首) 监簿喻 良能</p><p>次韵莲社 释褐 淳叟</p><p>庐山十八贤 东溪释 祖可</p><p>怀安养故乡诗(四首) 樝庵法师 有严</p><p>怀西方诗(并五言二首) 北山讲僧 可旻</p><p>湖州觉海弥陀阁 祠部张 景修</p><p>西归轩诗 萝月禅师 昙莹</p><p>忆佛轩诗(十首) 雪溪首座 希颜</p><p>读往生传有感 云庵法师 了洪</p><p>净土咏史(叙佛<a href=\"/remen/huayuan.html\" class=\"keylink\" target=\"_blank\">化缘</a>并制作意共二十五首) 西湖居士李 济</p><p>词(七家)</p><p>和渊明归去来兮 给事凭 楫</p><p>拟渊明归去来兮 幻住任 彪</p><p>追和渊明归去来 拙庵律师 戒度</p><p>赞净土渔家傲(并诗各二十首) 北山讲僧 可旻</p><p>赞西方渔家傲 西余禅师 法端</p><p>娑婆苦望江南(六首) 白云法师 净圆</p><p>西方好望江南(六首) 同前</p><p>神栖安养赋</p><p>智觉禅师延寿</p><p>弥陀宝刹安养嘉名。处报土而极乐。于十方而最清。二八观门。<a href=\"/foxue/changshi/153408.html\" class=\"keylink\" target=\"_blank\">修定</a>意而冥往。四十大愿。运散心而化生。尔乃毕世<a href=\"/remen/shouchi.html\" class=\"keylink\" target=\"_blank\">受持</a>。一生归命。仙人乘云而听法。空界作呗而赞咏。紫金台上身登。而本愿非虚。白玉毫中神化而一心自庆。详夫广长舌赞。十刹同宣。但标心而尽契。非率意而虚传。地轴回转。天华散前。一念华开。见佛而皆登妙果。千重光照。证法而尽厕先贤。考古推今。往生非一。运来而天乐盈空。时至而异香满室。一真境内现相。而虽仗佛威。七宝池中。睹境而皆从心出。故知。圣旨难量<a href=\"/remen/ganying.html\" class=\"keylink\" target=\"_blank\">感应</a>犹长。变凡成圣。而顷刻即迷为悟。而昭彰探出仙书。真是长生之术。指归净刹。永居不死之乡。更有出世高人处尘大士。焚身臂以发行。挂胃捧心而立轨。仙乐来迎而弗从。天童请命而不喜。或火烈山项。光明境裹。绝闻恶趣之名。永抛胎狱之鄙。眼开舌固而立验。牛触鸡鹐而忽止。处铁城而拒王敕。须徇丹心。坐莲台而赖佛恩。难抛至理。其或诽谤<a href=\"/remen/sanbao.html\" class=\"keylink\" target=\"_blank\">三宝</a>。破坏<a href=\"/remen/lvyi.html\" class=\"keylink\" target=\"_blank\">律仪</a>。逼风刀解体之际。当业镜照形之时。遇知识现不思议。剑林变七重之行树。火车化八德之莲池。<a href=\"/remen/diyu.html\" class=\"keylink\" target=\"_blank\">地狱</a>消沉。湛尔而怖心全息。天华飞引。俄然而化佛迎之。慧眼明心。香炉堕手。应谶而莲华不萎。得记而宝林非久。奇哉。<a href=\"/remen/foli.html\" class=\"keylink\" target=\"_blank\">佛力</a>难思古今未有</p><p>禅师一志西方。极言洪赞也如此。至于万善同归。亦力劝修治。乃知。通人无吝。惠利多方。校之滞寂沈空者远矣。是赋师自有注本。事广文长。此不暇录。眇观所属。皆经文妙语。及往生传中灵迹。惟博古尚道者。睹兹纲要。自悉纲目矣</p><p>进安养赋奉制文</p><p>吴越国王钱俶</p><p>进呈奉制具悉。尝闻。安养国中弥陀净土。万化将息。一念不迷。托彼圣胎。易于返掌。信及非及。俱是真如。予践康庄。坦然明白。师提携<a href=\"/remen/sizhong.html\" class=\"keylink\" target=\"_blank\">四众</a>。纲纪一乘。劝我以白月之因。助我以青莲之果。人天善友。非师而谁。愧认之怀。早暮斯在。故兹奖谕。想宜知悉。遣书指不多及</p><p>日观铭(并序)</p><p>慈云忏主遵式</p><p>天禧四年。太岁庚申。春二月癸未朔。十有三日乙未。耆阇飞来峰之南。古天竺寺宋沙门(遵式)于寺东岭香林洞侧。造日观庵成。乃题石作日观铭(出十六观经)</p><p>杳彼曜灵心乎葵倾蒙氾余丈</p><p>六龙辍行如鼓在悬如壁之英</p><p>敛目作对累念主成赫赫圆象</p><p>惚恍中生履霜坚至存乎着明</p><p>导想向方戒神遐征室其在斯</p><p>故面长庚</p><p>画阿弥陀佛像偈(并序)</p><p>东坡居士轼</p><p>钱塘元照律师。普劝道俗。归诚西方<a href=\"/remen/jileshijie.html\" class=\"keylink\" target=\"_blank\">极乐世界</a>。眉山苏轼。敬舍亡母蜀郡太君程氏簪珥遗物。命匠胡锡。画阿弥陀佛像。追荐冥福。以偈颂曰</p><p>佛以大圆觉充满十方界</p><p>我以颠倒想出没<a href=\"/remen/shengsi.html\" class=\"keylink\" target=\"_blank\">生死</a>中</p><p>云何以一念得往生净土</p><p>我造无始业一念便有余</p><p>既从一念生还从一念灭</p><p>生灭灭尽处则我与佛同</p><p>如投水海中如风中鼓橐</p><p>虽有大圣智亦不能分别</p><p>愿我先父母及一切<a href=\"/remen/zhongsheng.html\" class=\"keylink\" target=\"_blank\">众生</a></p><p>在处为西方所遇皆极乐</p><p>人人无量寿无去亦无来</p><p>释华严贤首赞佛偈</p><p>慈云忏主遵式</p><p>又放光明名见佛此光<a href=\"/remen/juewu.html\" class=\"keylink\" target=\"_blank\">觉悟</a>将终者</p><p>令随悟念见如来命终得生其净土</p><p>见有<a href=\"/remen/linzhong.html\" class=\"keylink\" target=\"_blank\">临终</a>劝念佛及示尊像令瞻敬</p><p>俾于佛所深归仰是故得成此光明</p><p>此二偈者。前四句赞佛放光。其光名为见佛。能令临终者见佛往生。后四句赞佛修此光明之因。其因者只是劝临终人念佛。并示其佛像故。<a href=\"/remen/chengfo.html\" class=\"keylink\" target=\"_blank\">成佛</a>时得此光明。今广施此偈者。盖劝深信者。凡遇眷属及一切人临命终时。先于床前安置佛像。令彼眼见。及劝令念佛。若<a href=\"/remen/tongku.html\" class=\"keylink\" target=\"_blank\">痛苦</a>所逼。或先无<a href=\"/remen/xinxing1.html\" class=\"keylink\" target=\"_blank\">信心</a>不肯念佛者。亦须种种方便劝令称佛。下至十念。得灭重罪。生佛净土。此一利益不可思议。若劝得一<a href=\"/remen/rensheng.html\" class=\"keylink\" target=\"_blank\">人生</a>净土。纵自不修行。亦合得生佛国。况当来成佛。能放光明。照一切众生。临终见佛也。多见世人。为恩爱故。聚头哭泣。不思救度。苦哉苦哉。名为恶知识也。恩爱所牵。堕落恶道。无<a href=\"/remen/jietuo.html\" class=\"keylink\" target=\"_blank\">解脱</a>期。<a href=\"/remen/shijian.html\" class=\"keylink\" target=\"_blank\">世间</a>有五种人。不肯念佛。一者先无信心。二者恋着财宝。三者不舍妻子。四者自惜身命。五者罪业所障。死堕地狱。愿早觉悟</p><p>依修多罗立往生正信偈</p><p>同前</p><p>(若人能诵持此偈。得三种利益。一得常持诸大乘经首题名字。二得增长净土信心。三令闻者深信净土。若遇临终者高声诵一返二返。然后劝令念佛)</p><p>稽首西方安乐刹弥陀世主大慈尊</p><p>我依种种修多罗成就往生决定信</p><p>住大乘者清净心十念念彼无量寿</p><p>临终梦佛定往生大宝积经如是说</p><p>五逆地狱众火现值善知识发猛心</p><p>十念称佛即往生十六观经如是说</p><p>若有<a href=\"/remen/huanxi.html\" class=\"keylink\" target=\"_blank\">欢喜</a>信乐心下至十念即往生</p><p>若不尔者不成佛四十八愿如是说</p><p>诸有闻名生至心一念<a href=\"/remen/huixiang.html\" class=\"keylink\" target=\"_blank\">回向</a>即往生</p><p>唯除五逆谤<a href=\"/remen/zhengfa.html\" class=\"keylink\" target=\"_blank\">正法</a><a href=\"/fojing/wuliangshoujing/40729.html\" class=\"keylink\" target=\"_blank\">无量寿经</a>如是说</p><p>临终不能观及念但作生意知有佛</p><p>此人气绝即往生大法鼓经如是说</p><p>一日一夜悬缯盖专念往生心不断</p><p>卧中梦佛即往生无量寿经如是说</p><p>昼夜一日称佛名殷勤<a href=\"/remen/jingjin.html\" class=\"keylink\" target=\"_blank\">精进</a>不断绝</p><p>展转相劝同往生大悲经中如是说</p><p>一日二日若七日执持名号心不乱</p><p>佛现其前即往生<a href=\"/fojing/emituojing/41135.html\" class=\"keylink\" target=\"_blank\">阿弥陀经</a>如是说</p><p>若人闻彼阿弥陀一日二日若过等</p><p>系念现前即往生般舟经中如是说</p><p>十日十夜六时中五体<a href=\"/remen/lifo.html\" class=\"keylink\" target=\"_blank\">礼佛</a>念不断</p><p>现见彼佛即往生鼓音王经如是说</p><p>十日十夜持斋戒悬缯旛盖然香灯</p><p>系念不断得往生无量寿经如是说</p><p>若人专念一方佛或行或坐七七日</p><p>现身见佛即往生大集经中如是说</p><p>若人自誓常经行九十日中不坐卧</p><p>三昧中见阿弥陀佛立经中如是说</p><p>若人端坐正西向九十日中常念佛</p><p>能成三昧生佛前文殊<a href=\"/remen/banruo.html\" class=\"keylink\" target=\"_blank\">般若</a>如是说</p><p>我于众经颂少分如是说者无穷尽</p><p>愿同闻者生正信佛语真实无欺诳</p><p>疑者曰。观此偈。有十念下至一念生信乐者。乃至但作生意知有佛。亦生彼国。又有七七日至九十日。念佛方乃得生。岂非净土是一。何故修因顿异。释曰。净土虽一。生者自殊。无量寿经总分三辈。十六观经开作九品。若更细分。亦应无量。又疑曰。下品等辈修因既浅。应有退堕。释曰不然。但九品华开有迟速。去佛有远近。得道有利钝。而生彼者。例皆不退。经云。其有生者。悉住正定之聚。又云。众生生者。皆是阿鞞跋致。此言不退。十疑论中。有五种<a href=\"/remen/yinyuan1.html\" class=\"keylink\" target=\"_blank\">因缘</a>故不退。一者阿弥陀佛大悲愿力。摄持故不退。二者<a href=\"/remen/foguang.html\" class=\"keylink\" target=\"_blank\">佛光</a>常照故。<a href=\"/remen/putixin.html\" class=\"keylink\" target=\"_blank\">菩提心</a>常增进不退。三者水鸟树林风声乐响。皆说苦空。闻者常起念佛念法念僧之心故不退。四者彼国纯诸菩萨以为良友。无恶缘境。外无鬼神邪魔。内无三毒等。<a href=\"/remen/fannao.html\" class=\"keylink\" target=\"_blank\">烦恼</a>毕竟不起故不退。五者生彼国。即<a href=\"/remen/shouming.html\" class=\"keylink\" target=\"_blank\">寿命</a>永劫。共菩萨佛齐等故不退。况此恶世。非但阙此五缘。抑乃恶友知识。声色醉乱。魔鬼滥真。寿命短促。五种皆恶。妨恼<a href=\"/remen/xiudao.html\" class=\"keylink\" target=\"_blank\">修道</a>。浩劫空过。愿熟思之。愿熟思之。或曰。一切法本无生无灭。平等空寂。何用强劝舍此求彼。释曰。若云求生西方以为取舍乖平等理者。汝还非彼执此。岂不乖理耶。若转计云我亦不求生于彼。亦不求生于此者。则是生断灭见。金刚般若经。岂不谈空。佛诫须<a href=\"/remen/puti.html\" class=\"keylink\" target=\"_blank\">菩提</a>云。汝莫作是念。发菩提心者。于法不说断灭相。真解空者。即于因缘法中。了生无生性灭无灭性。非谓断无为不生灭也。中论云。因缘所生法。我说即是空。不云灭无后空也。维摩经云。虽知诸佛国及与众生空。而常修净土。<a href=\"/remen/jiaohua.html\" class=\"keylink\" target=\"_blank\">教化</a>诸群生。或曰。净土在心。何须外觅。随其心净则佛土净。岂用迢然求生他方净土耶。释曰。子又不<a href=\"/remen/shanxin.html\" class=\"keylink\" target=\"_blank\">善心</a>土之义也。将谓我心局在方寸。便见西方夐在域外。苟如此者。又云何说心净则佛土净耶。华严云。心佛及众生。是三无差别。<a href=\"/remen/fofa.html\" class=\"keylink\" target=\"_blank\">佛法</a>既遍。心法亦遍。若各有方面。何谓无差。又云。游心法界如<a href=\"/remen/xukong.html\" class=\"keylink\" target=\"_blank\">虚空</a>。虚空岂有分隔。若了一念心遍。一尘亦遍。十万亿刹咫步之间。岂在心外。世人若谈空理。便拨略<a href=\"/remen/yinguo.html\" class=\"keylink\" target=\"_blank\">因果</a>。若谈自心。便不信有外诸法。岂唯谤法。亦谤自心殃坠万劫。良可痛哉。妄造是非。障他净土。真恶知识也。无量寿经云。佛告<a href=\"/remen/mile.html\" class=\"keylink\" target=\"_blank\">弥勒</a>菩萨诸<a href=\"/remen/tianren.html\" class=\"keylink\" target=\"_blank\">天人</a>等。无量寿国声闻菩萨。<a href=\"/remen/gongde.html\" class=\"keylink\" target=\"_blank\">功德</a><a href=\"/remen/zhihui.html\" class=\"keylink\" target=\"_blank\">智慧</a>不可称说。及其国土。微妙安乐清净若此。何不力为善。念道之自然。宜各勒精进。努力自求之。必得超绝去。往生安乐国。横截五恶道恶趣自然闭。升道无穷极。易往而无人。其国无违逆。自然之所牵。何不弃世事。勤行求<a href=\"/remen/daode.html\" class=\"keylink\" target=\"_blank\">道德</a>。可得极长生。寿乐无穷极</p><p>写弥陀经正信发愿偈</p><p>同前</p><p>稽首十方佛弥陀圣中尊</p><p>方等修多罗一切法宝藏</p><p>观音及势至大地菩萨僧</p><p>我以诚信心刻板并印造</p><p>阿弥陀经卷及以正信偈</p><p>旋造各一万施四众受持</p><p>偈以发信<a href=\"/fojing/xinjing/yuanwen.html\" class=\"keylink\" target=\"_blank\">心经</a>以资读诵</p><p>若有每日中至少诵三卷</p><p>年诵千八十十年万八百</p><p>况复多诵者及历多年数</p><p>如是积功德自然生佛前</p><p>我此万卷经随所流布处</p><p>极少得一人诵持生净土</p><p>我愿承此力决定生彼国</p><p>况复于多人人亡经复在</p><p>展转相传授是名无尽灯</p><p>灯灯相照耀破生死长夜</p><p>显出佛菩提究竟悉同生</p><p>常寂光净土持此清净福</p><p>回向奉君亲我国圣帝王</p><p>及圣后圣位仁寿各万年</p><p>覆育群氓类我父母眷属</p><p>怨亲非怨亲咸承胜善根</p><p>同生安养国</p><p>姚行婆日轮见佛偈(并序)</p><p>妙行法师法怡</p><p>西方阿弥陀佛有四十八愿。其一云。我若作佛时。十方众生。欲生我国。十声念我名号。而不生者。誓不作佛。若人每日早晨合掌面西。称念<a href=\"/remen/fohao.html\" class=\"keylink\" target=\"_blank\">佛号</a>十声。现世消灾延寿。将来决定往生。睹钱塘喻弥陀。画姚行婆所见日轮中弥陀佛像。人能用心之专。则感应亦如是。妙行比丘法怡。以偈赞曰</p><p>极乐世界有方所秖在寻常日没处</p><p>所以<a href=\"/\" class=\"keylink\" target=\"_blank\">佛教</a>韦提希谛观落日如悬鼓</p><p>善哉姚氏一老妪能以是心求净土</p><p>暮观朝想无岁年行持坐念忘寒暑</p><p>弥陀忽从心想生恍惚之间明又睹</p><p>是时虚空绝纤云桑榆尚驻羲和御</p><p>佛日晃耀夺阳辉绀目玉毫妙相具</p><p>目骇心惊喜且悲走告导师弥陀喻</p><p>具陈所见悉希有愿写金容托毫素</p><p>我闻胜事叹希有为说偈言开未悟</p><p>当知去佛甚不远阐提那得称其故</p><p>虽过刹土十万亿一念超越如跬步</p><p>若有迷人问路头向道恁么蓦直去</p><p>赞喻弥陀偈(并序)</p><p>左朝议大夫丁注</p><p>净师舍妻奴。为如来徒。募万人结净土会。乡人(丁注)以偈赞之</p><p>心净佛土净法王非妄言</p><p>拔身出尘垢已见火中莲</p><p>一念不起灭极乐即现前</p><p>大千同此境岂止万人缘</p><p>十六观经颂</p><p>慈云忏主遵式</p><p>序分</p><p>韦提重礼请能仁愿说西方净报因</p><p>十六观兼三净业修之即得往生身</p><p>日观</p><p>正坐面西想日轮见日欲没如悬鼓</p><p>见已闭目开目间皆令明了心坚住</p><p>水观</p><p>次作水想见西方一切皆为净土水</p><p>既见水已想成冰皎然映彻琉璃地</p><p>地观</p><p>琉璃宝地正观时谛了分明极乐国</p><p>八种清风鼓乐音苦空<a href=\"/remen/wuwo.html\" class=\"keylink\" target=\"_blank\">无我</a><a href=\"/remen/wuchang.html\" class=\"keylink\" target=\"_blank\">无常</a>曲</p><p>树观</p><p>四观宝树七重行宝华华敷妙宫殿</p><p>宝幢旛盖影重重十方佛国于中现</p><p>池观</p><p>五想净土七宝池池中水有八功德</p><p>宣流念佛法僧名妙宝莲华千万亿</p><p>总观</p><p>众宝国土宝楼阁宝树更兼池间错</p><p>此个总观若成时名为粗见彼极乐</p><p>华座</p><p>七想莲华妙台座广大弥陀愿力成</p><p>作此想时心不乱定想极乐国中生</p><p>像观</p><p>诸佛如来法界身遍入众生一切想</p><p>智者当观此想心是心即佛菩萨像</p><p>无量寿观</p><p>无量寿佛金色身光明普照群生类</p><p>勤修智者系心观诸佛现前同授记</p><p>观世音观</p><p>观音菩萨紫金身眉间毫相七宝色</p><p>流出光明满十方光中化佛无数亿</p><p>大势至观</p><p>次观势至菩萨身量等观音无有异</p><p>但于肉髻宝瓶中盛众光明现佛事</p><p>普往生观</p><p>端想身生极乐界莲华合闭身居内</p><p>华开见佛满虚空水鸟树林宣法偈</p><p>杂往生观</p><p>重想弥陀二菩萨<a href=\"/remen/shentong.html\" class=\"keylink\" target=\"_blank\">神通</a>变现事如前</p><p>杂沓观成无量福定生安养奉金仙</p><p>上品上生</p><p>慈心不杀持众戒读诵大乘方等经</p><p>修行六念回向愿临终化佛悉来迎</p><p>上品中生</p><p>不必受持方等经解第一义明因果</p><p>紫金台现命终时自见身于台上坐</p><p>上品下生</p><p>深信因果奉大乘但发无上菩提意</p><p>以此功德回愿生生已当住欢喜地</p><p>中品上生</p><p>受持<a href=\"/remen/wujie.html\" class=\"keylink\" target=\"_blank\">五戒</a>八戒斋修行诸戒回向愿</p><p>命终生彼闻法音应时即得阿罗汉</p><p>中品中生</p><p>若人至心一日夜持戒持斋无破缺</p><p>以此功德回愿生七日华敷成记莂</p><p>中品下生</p><p><a href=\"/remen/xiaoyang.html\" class=\"keylink\" target=\"_blank\">孝养</a>父母行仁义临终复遇善知识</p><p>广说弥陀大愿因屈伸臂顷生彼国</p><p>下品上生</p><p>若人虽不谤尊经造众恶业无惭愧</p><p>临终遇劝念弥陀生彼十劫得初地</p><p>下品中生</p><p>若有众生犯众戒盗取僧祇三宝物</p><p>临终遇劝念弥陀一念顷间生彼国</p><p>下品下生</p><p>有作五逆十恶业应堕地狱受诸苦</p><p>临终遇劝念弥陀决定超生于彼土</p><p>十六观颂</p><p>樝庵法师有严</p><p>日观</p><p>落日之形似鼓悬加趺端坐面西边</p><p>身虽未到华池上先送心归极乐天</p><p>水观</p><p>想水为冰彻底清表琉璃地宝幢擎</p><p>光明照曜如千日此号禅心水观成</p><p>地观</p><p>宝地<a href=\"/remen/zhuangyan.html\" class=\"keylink\" target=\"_blank\">庄严</a>华雨时幢旛楼阁好思惟</p><p>地平况是心千法托境明心不可移</p><p>树观</p><p>宝树重重相倚高庄严珠网几层霄</p><p>若能了得<a href=\"/remen/weixin.html\" class=\"keylink\" target=\"_blank\">唯心</a>境虽在西方路不遥</p><p>池观</p><p>八德澄渟号德池金沙为底曜光辉</p><p>水流又说无生偈闻是观心敛念时</p><p>总观</p><p>宝严国土七珍成楼阁之中天乐鸣</p><p>玉树华池名总观观明灭罪事非轻</p><p>华座观</p><p>莲华八万四千叶众妙庄严无数光</p><p>以此莲华为宝座开敷待坐法中王</p><p>佛菩萨观</p><p>观佛真身慧未开先令想像坐华台</p><p>佛菩萨身满彼国须了像从何处来</p><p>无量寿观</p><p>彼佛巍巍尊胜身光明遍照数如尘</p><p>众生蒙照心归佛便是西方净土人</p><p>观世音观</p><p>菩萨名为观世音十方普覆大悲心</p><p>紫金光聚威神力接引众生誓海深</p><p>大势至观</p><p>无上力名大势至净妙明号无边光</p><p>若人观念此菩萨不处胞胎臭秽囊</p><p>普往生观</p><p>普观成时便有功想身西入妙华丛</p><p>莲华开合分明见菩萨如来满碧空</p><p>杂想观</p><p>佛现威光大小身观音势至以为邻</p><p>若令杂观今成就此又名为清净因</p><p>上辈<a href=\"/remen/sanguan.html\" class=\"keylink\" target=\"_blank\">三观</a></p><p>上辈分三品以深命终诸佛赐光临</p><p>华台迎接生安养知是圆宗十信心</p><p>中辈三观</p><p>中辈生为五品人外修戒检内修真</p><p>命终五道横超出便作西方无漏身</p><p>下辈三观</p><p>凡夫虽造业多端落日池边曾想观</p><p>名字即人生净土当知非易亦非难</p><p>十六观颂</p><p>大智律师元照</p><p><a href=\"/remen/lingshan.html\" class=\"keylink\" target=\"_blank\">灵山</a>众会 耆阇山没。王宫中出。事毕还归。阿难重述</p><p>韦提请法 禁闭深宫。发起大事。浊恶众生。于今受赐</p><p>第一日观 落日悬鼓。出生死路。十二时中。系念一处</p><p>第二水观 大水澄清。凝然水结。表琉璃地。内外映彻</p><p>第三地观 琉璃地上。庄严众相。了见分别。除疑破障</p><p>第四树观 行树七重。珠网华宫。清阴垂布。妙好无穷</p><p>第五池观 八池德水。七宝妙色。莲开鸟鸣。洗除烦惑</p><p>第六总观 楼中天乐。赞佛法僧。宝树地池。一念圆成</p><p>第七座观 大莲华座。百宝严饰。微妙难思。法藏愿力</p><p>第八像观 托像凝真。见真忘像。三圣炳然。尚名粗想</p><p>第九佛观 观佛相好。一经宗要。三昧现前。始知深妙</p><p>十观音观 光临五道。佛立顶冠。闻名获福。何况谛观</p><p>十一势至观 光通诸佛。力救群苦。顶瓶盛光。普现佛土</p><p>十二普观 趺坐莲中。莲华开合。依正庄严。一切俱摄</p><p>十三杂观 卓乎池上。一丈六像。变现大小。了无定相</p><p>十四</p><p>上品上生 三心圆发。谛理深明。金台随往。即证无生</p><p>上品中生 达诸法空。了无惊动。有愿即生。不必读诵</p><p>上品下生 但发道心。未穷妙理。到彼开明。获菩提记</p><p>十五</p><p>中品上生 诸戒久持。往生如愿。闻说苦空。得阿罗汉</p><p>中品中生 一日一夜。奉戒愿求。莲开见佛。即预圣流</p><p>中品下生 孝友仁慈。知识开悟。遇二菩萨。闻法得度</p><p>十六</p><p>下品上生 生平积恶。死遇良师。一称佛号。生莲华池</p><p>下品中生 毁戒业深。狱火俱至。闻法回心。众圣迎去</p><p>下品下生 十恶五逆。临终苦逼。教称十念。华开金色</p><p>劝化径路修行颂</p><p>京师比丘善导</p><p>渐渐鸡皮鹤发看看行步躘蹱</p><p>假饶金玉满堂谁免衰残老病</p><p>任汝千般快乐无常终是到来</p><p>唯有径路修行但念阿弥陀佛</p><p>劝念佛颂</p><p>慈觉禅师宗赜</p><p><a href=\"/remen/sanjie.html\" class=\"keylink\" target=\"_blank\">三界</a>炎炎如火聚道人未是安身处</p><p>莲华胜友待多时收拾身心好归去</p><p>目想心存望圣仪直须念念勿生疑</p><p>他年净土华门处记取娑婆念佛时</p><p>极乐不离真法界弥陀即是自心王</p><p>眉间毫相无方所露柱灯笼亦放光</p><p>恳修斋戒莫因循千圣同开念<a href=\"/remen/fomen.html\" class=\"keylink\" target=\"_blank\">佛门</a></p><p>一旦功成归净土白毫光裹奉慈尊</p><p>西方净土颂</p><p>同前</p><p>西方多乐事浩劫杳难宣</p><p>寿量曾无尽光明岂有边</p><p>道风吹绿蕙定水发红莲</p><p>海会朝宗处天华落座前</p><p>海众咸清净菩提道易成</p><p>心心皆<a href=\"/remen/zhengnian.html\" class=\"keylink\" target=\"_blank\">正念</a>物物契真乘</p><p>性地琉璃莹圆音众鸟鸣</p><p>会须登觉岸莫遣随疑城</p><p>足蹈无忧地身居不老乡</p><p>六时<a href=\"/remen/chaosheng.html\" class=\"keylink\" target=\"_blank\">朝圣</a>主清旦诣他方</p><p>宝殿随身去天华遍刹香</p><p>归来还本住禅悦味何长</p><p>莫谓西方远西方在目前</p><p>虽然过十万曾不离三千</p><p>念佛才开口华池已种莲</p><p>信心如不退决定礼金仙</p><p>池凝功德水风动管弦音</p><p>罗网幔空界楼台映宝林</p><p>六根常合道万境了唯心</p><p>不是人难到都缘信未深</p><p>行业分三辈莲华共一池</p><p>既然登极乐决定获阿难</p><p>障尽舒光日心开见佛时</p><p>个中无限乐同道者方知</p><p>极乐真如理弥陀智慧光</p><p>迷时沈此土悟即往西方</p><p>浩浩<a href=\"/remen/lunhui.html\" class=\"keylink\" target=\"_blank\">轮回</a>息迢迢寿命长</p><p>信根才一念心地已清凉</p><p>信重终须往疑多未可知</p><p>净心凭一念功行越僧祇</p><p>便列阿惟位还将补处齐</p><p>进修宜勇猛不必待多时</p><p>人问禅家者宗门万事忘</p><p>既能超极乐何必往西方</p><p>却听禅家语西方是本乡</p><p>马鸣亲训诲龙树亦称扬</p><p>莫话娑婆苦娑婆苦杀人</p><p>贪嗔痴乱意皮肉血为身</p><p>罗刹怨憎窟无明阴入村</p><p>会须登极乐归路莫因循</p><p>莫话娑婆苦娑婆苦最深</p><p>邪魔常作伴疾病每相侵</p><p>声色妖淫地禅那淡泊心</p><p>会须登极乐归路莫沉吟</p><p>莫话娑婆苦令人涕泪交</p><p>三灾轮内转五痛火中烧</p><p>鹤树光长掩龙华会正遥</p><p>会须登极乐归路莫辞劳</p><p>莫话娑婆苦韦提白<a href=\"/remen/shizun.html\" class=\"keylink\" target=\"_blank\">世尊</a></p><p>劫逢烦恼浊儿号未生冤</p><p>调达心何逆瓶沙恨莫论</p><p>会须登极乐此恶未尝闻</p><p>观佛三昧颂</p><p>樝庵法师有严</p><p>若人愿得生安养智者令人修观想</p><p>弥陀真身难以观初心且观雕画像</p><p>想成相起心眼开黄金色身如指掌</p><p>一念横截五恶道谁谓无人令易往</p><p>劝念佛颂</p><p>慈受禅师怀深</p><p>万人同志念弥陀众力相成愿力多</p><p>一朵莲开亲见佛方知净土胜娑婆</p><p>树林水鸟各宣扬宝网金台尽道场</p><p>会得钟鸣并鼓响弥陀触处放毫光</p><p>鬓发看看染雪霜心猿意马尚颠狂</p><p>一朝掩目空归去始信泥犁岁月长</p><p>业报差殊事不同劳生无地出樊笼</p><p>欲知<a href=\"/remen/zixing.html\" class=\"keylink\" target=\"_blank\">自性</a>弥陀佛在汝朝昏一念中</p><p>众生<a href=\"/remen/kuhai.html\" class=\"keylink\" target=\"_blank\">苦海</a>业坑深不信因缘久溺沈</p><p>闻得又声方念佛始知妻子老婆心</p><p>不是山僧说是非修行魔事要君知</p><p>直须急峭草鞋底透过娑婆五欲池</p><p>示陈行婆颂(并序)</p><p>慈辩法从师谏</p><p>行婆见师。师问修行许久。婆称修行多年。师问曾见阿难。婆称多见善知识。师问如何指示。答曰。直截根源。也不看经。也不念佛。师云。错了也因为<a href=\"/remen/shuofa.html\" class=\"keylink\" target=\"_blank\">说法</a>。婆既信服。遂示以二颂</p><p>直截根源不用修算来此语少来由</p><p>会须把本逃生死念念弥陀勿外求</p><p>念佛看经是本程须信从来水是冰</p><p>但向根源深体究声声提起甚分明</p><p>劝修净业颂</p><p>大智律师元照</p><p>闻说西方最易求万缘从此一时休</p><p>轮珠叠足圆蒲上秖与弥陀作底头</p><p>听教<a href=\"/remen/canchan.html\" class=\"keylink\" target=\"_blank\">参禅</a>逐外寻未尝回首一沉吟</p><p>眼光将落前程暗始信平生错用心</p><p>化导念佛颂</p><p>清照律师慧亨</p><p>释迦如实赞西方依正超伦意已彰</p><p>信愿持名无别想声声心住白毫光</p><p>尘劫熏成功德身无边光寿立嘉名</p><p>由兹佛佛皆称赞我等如何不举声</p><p>四字鸿名金口宣功成唯在我心坚</p><p>神方简易真希有一捝忻然处宝莲</p><p>念佛心要颂(并序)</p><p>草庵法师道因</p><p>释迦如来说。阿弥陀佛是法界身。天台智者又言。实相为体。凭兹二说。以为心要。则十万亿刹。若临明镜矣。聊成拙颂。自印其心。或有知音能<a href=\"/remen/suixi.html\" class=\"keylink\" target=\"_blank\">随喜</a>否</p><p>无边刹海海涵空海空全是莲华宫</p><p>莲宫周遍遍空海空海独露弥陀容</p><p>阿弥陀佛不生灭难觅难拈水中月</p><p>绝非离句如是身如是感通如是说</p><p>我与弥陀本不二妄觉潜生忽成异</p><p>从今扫尽空有尘父子天然两相值</p><p>誓修三福勤六念身口意业无瑕玷</p><p>我今以此念弥陀不见弥陀终不厌</p><p>雕弥陀香像颂(并序)</p><p>解空法师可观</p><p>四明湖西。有崇教受业梵勤行人。夙愿力故。来入延庆观堂。行普贤忏。诵<a href=\"/fojing/miaofalianhuajing/\" class=\"keylink\" target=\"_blank\">法华经</a>。暗中摩顶自不知觉。以此回向西方。增长念佛三昧。雕紫檀香阿弥陀佛。如水中月了不可得。求老竹庵。为作证明。别无拈出。只这个是</p><p>白玉明毫唯我心紫金光相即我性</p><p>光相一时不可得直下无非妙胜定</p><p>颂净土次颂辞世</p><p>法镜讲主若愚</p><p>空裹千华罗网梦中七宝华池</p><p>踏得西归地稳更无一点狐疑</p><p>本是无家何处归云边一路正谁知</p><p>溪光摇落西山月正是仙潭梦断时</p><p>称赞西方</p><p>幻住居士任彪</p><p>七宝池塘功德水六时禽鸟法音声</p><p>慈光交络无魔恼<a href=\"/remen/zizai.html\" class=\"keylink\" target=\"_blank\">自在</a>飞行不死生</p><p>楼阁庄严金界道莲华香洁宝光明</p><p>华鬘璎珞相逢者尽说皆因念佛生</p><p>劝修净土</p><p>桐江法师择映</p><p>苦哉苦哉实苦哉底事竛竮不肯回</p><p>慈父悲思玉堂上欲传家业待君来</p><p>白莲净社</p><p>右街鉴义从正</p><p>归去来兮归去来西方净土白莲开</p><p>阵阵香风吹不散逍遥快乐紫金台</p><p>净业佛魔</p><p>寿安法师良弼</p><p>弥陀礼弥陀步步绝娑婆</p><p>佛尚不得佛魔从何处魔</p><p>劝修净业</p><p>昌国宰王存之</p><p>世事等一梦人生谁百年</p><p>念念弥陀佛池中结宝莲</p><p>劝世念佛颂</p><p>失作者名</p><p>浮世生身事若何犹如春燕累巢窠</p><p>波波役役营家计不如随分念弥陀</p><p>文章俊辩应高科朱紫荣身意气多</p><p>官高谁免无常至不如方便念弥陀</p><p>飞枪走射势难过骏马骑来疾似梭</p><p>力敌万夫输老病不如习善念弥陀</p><p>富贵资财不厌多朝昏计算恐差讹</p><p>忧烦不觉头如雪不如知足念弥陀</p><p>音声清响善讴歌一曲新词格调和</p><p>直饶唱得行云坠不如净口念弥陀</p><p>柳眉星眼赛姮娥玉体时新著绮罗</p><p>华容只可长年少不如及早念弥陀</p><p>棋夸敌国智谋多打劫争先在切瑳</p><p>光阴一半因兹废不如端坐念弥陀</p><p>商人经纪最奔波远地他方到处过</p><p>江湖风浪危中险不如归去念弥陀</p><p>惯会公方损陷他巧装词讼逞喽啰</p><p>家财渐破招人怨不如省事念弥陀</p><p>杀业冤家渐债多将何词理见阎罗</p><p>教君一路超生法不如知悔念弥陀</p><p>净土咏(出宝王论)</p><p>晋康乐谢灵运</p><p>法藏长王宫怀道出国城</p><p>愿言四十八弘誓拯群生</p><p>净土一何妙来者皆菁英</p><p>颓言安可寄乘化必晨征</p><p>念佛三昧诗</p><p>晋琅琊王乔之</p><p>妙用在兹涉有览无神由昧彻</p><p>识以照粗积微自引因功本虚</p><p>泯彼三观忘此豪余寂寞何始</p><p>履玄通微融然忘适乃廓灵晖</p><p>心游缅域得不践机用之以冲</p><p>会之以希神姿天凝圆映朝云</p><p>与化而咸与物斯群应不以方</p><p>受者自分瞬尔渊镜金水尘纷</p><p>慨自一生夙之慧识托崇渊人</p><p>庶藉冥力思转豪功在深不测</p><p>至起之念注心西极(出庐山集)</p><p>念佛三昧诗(并序)</p><p>慈云忏主遵式</p><p>叙曰。念佛三昧践圣之妙道。凡揭厉于法流者。何莫由斯矣。晋慧远师。化浔阳集贤辈。乘之为际极之轨。琅琊王乔之洎群贤。皆为念佛三昧诗。远为序。皇宋丙申沙门(遵式)会四明高尚之宾百余人。春冬二仲一日一夜。萃宝云讲堂想无量觉。行汉魏经。壬寅既废。适台之东山。忽思俄成故事。惜无述焉。乃拟晋贤作诗。寄题于石。垂于后世也(诗四章八句)</p><p>万感外形骸俨然虚堂寂</p><p>明毫冠群彩幽神资始续</p><p>妙象非夙预俗览岂良觌</p><p>析之会入微清玩心无怿</p><p>金肌昧真见八音愚正闻</p><p>玄空了无托至涉宁有勋</p><p>森罗会都寂长空销积氛</p><p>良哉此达观局士安与云</p><p>融怉回曲照熙如鉴中象</p><p>谛览无遗心虚求非滞想</p><p>追梦忘始终通幽宛如往</p><p>藉此会神姿逍遥期西赏</p><p>鉴极玄想孤动静如为区</p><p>大象讵形仪大方谁廉隅</p><p>正赏不隐括妙践无回迂</p><p>心澄遍知海粲粲黄金躯</p><p>别李秘书始兴寺所居</p><p>草堂先生杜子</p><p>美</p><p>不见秘书心若失及见秘书失心疾</p><p>安为动主理信然我独觉子神充实</p><p>重闻西方之观经老身古寺风泠泠</p><p>妻儿待米且归去他日杖藜来细听</p><p>东林寺临水坐</p><p>香山居士白居易</p><p>昔为东掖垣中客今作西方社里人</p><p>手把杨枝临水坐闲思往事似前身</p><p>吊天竺宝月大师</p><p>东坡居士苏轼</p><p>生死犹如臂屈伸情钟我辈一酸辛</p><p>乐天不是蓬莱客凭仗西方作主人</p><p>除夜</p><p>后山居士陈无已</p><p>七十已强半所余能几何</p><p>悬知暮景促更觉后生多</p><p>遁世多为累留年睡作魔</p><p>西归端着便老子不娑婆</p><p>后山又有三诗。亦志在西方。今撮其要句附于此。寄参寥诗曰。平生西方愿。摆落区中缘。唯于世外人。相从可忘年。寄李学士诗曰。稍寻东刹论兹事。赖有西方托后车。别圆澄禅师诗曰。平生准拟西行计。老着人间此何意。他年佛会见头陀。知是当年老居士。后山居士。真近代诗人冠冕。其拳拳乐邦乃如此。则凡风骚之士。岂可唯以呤安一个字。捻尽数茎髭为务耶</p><p>钱唐胜事寄江宁府主马侍郎</p><p>(天竺)忏主</p><p>遵式</p><p>往岁钱唐胜事并就中安养最存诚</p><p>心池菡萏如长在须作西方佛上卿</p><p>(侍郎往岁酷于西方净土。尝印造弥陀法门一千卷。分施道俗。因是生于西方)</p><p>瑞竹悟老种莲</p><p>无为子杨杰</p><p>东林闻说好林泉社会荒凉几百年</p><p>灵物孰如崔氏竹方池新种远公莲</p><p>华严顿净三千界庐阜重招十八贤</p><p>应笑陶潜又归去白云幽鸟伴归田</p><p>庐山白莲社</p><p>御溪沙门怀悟</p><p>晋室陵迟帝纪侵群英晦迹匡山阴</p><p>楼烦大士麾尘尾十七高贤争扣几</p><p>才高孰谓文中龙返使伊人思谢公</p><p>烟飞露滴玉池空雪莲蘸影摇秋风</p><p>赠弥陀道者(即喻弥陀)</p><p>直秘阁黄诰</p><p>净公他日号良医一悟真空便决疑</p><p>孝行未应忘父母信心无复念妻儿</p><p>鹿门羞比庞居士莲社欣逢远法师</p><p>更作西方清净观白毫常现五须弥</p><p>十六观近体诗</p><p>沙门冲默</p><p>日观</p><p>年来香火寸心明拟跨迢迢十万程</p><p>每向日轮垂没处静凝心观便功成</p><p>灵丹岂独瘳诸苦幻骨须期会五清</p><p>满目山川非故国终归安养是神京</p><p>水观</p><p>大水凝水没海涯光明昭彻遍河沙</p><p>空中不觉乾坤大心外元无雾霭遮</p><p>自恨此生投境晚因嗟群妄落空邪</p><p>林间不废芭蕉观只待莲舟促到家</p><p>地观</p><p>融心绝处匪邦基小道那知有大逵</p><p>天乐满空鸣梵呗金幢擎地映琉璃</p><p>略无惉懘神根爽不怕闲浮急景移</p><p>试问海山长不死何如弹指在瑶墀</p><p>树观</p><p>莫把名言向外寻觉天境界最高深</p><p>重重宝珠非他物一一珠光出自心</p><p>超往未成由缺诵积功终不厌穿针</p><p>无生社友应招手许我同</p></div>"
}]