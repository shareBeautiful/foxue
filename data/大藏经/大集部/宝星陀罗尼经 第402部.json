[{
    "title": "宝星陀罗尼经 第一卷",
    "author": "波罗颇蜜多罗 译",
    "html": "<div class=\"B1_text\"><p>　　宝星陀罗尼经 第一卷</p><p>　　唐<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>波罗颇蜜多罗译</p><p>　　降魔品第一</p><p>　　如是我闻。一时婆伽婆。住王舍城竹林迦兰陀池边。与大<a href=\"/remen/biqiu.html\" class=\"keylink\" target=\"_blank\">比丘</a>众一千人俱。皆阿罗汉。诸漏已尽。所作已办。舍诸重檐。逮得己利。尽诸有结。皆得正知。心善<a href=\"/remen/jietuo.html\" class=\"keylink\" target=\"_blank\">解脱</a>。及大菩萨一万人俱。其名曰持须弥顶童真。水智童真。地智童真。胜智童真。空智童真。明智童真。电智童真。文殊师利童真。降伏胜童真。水天童真。无垢童真。<a href=\"/remen/mile.html\" class=\"keylink\" target=\"_blank\">弥勒</a>菩萨摩诃萨等而为上首。一切皆得羼提陀罗尼三摩提。具足一切法无障碍智。于一切<a href=\"/remen/zhongsheng.html\" class=\"keylink\" target=\"_blank\">众生</a>其心平等。过诸魔界。善入一切如来智境界。具足大慈大悲善解方便智。皆随佛住王舍大城竹林迦兰陀池边</p><p>　　尔时王舍大城有二外道。聪慧明达过十八明处。与五百人俱。一名优波底沙。二名俱利多。而为上首。共相谓言。契同<a href=\"/remen/ganlu.html\" class=\"keylink\" target=\"_blank\">甘露</a>。尔时长老阿说示(唐言马胜)于日初分着衣持钵。入王舍大城乞食。时优波底沙。见阿说示生希有心。我未曾见如此<a href=\"/remen/shamen.html\" class=\"keylink\" target=\"_blank\">沙门</a>威仪庠序。更无有人如彼比丘。我应往问。今此长老以谁为师。依谁<a href=\"/remen/chujia.html\" class=\"keylink\" target=\"_blank\">出家</a>。依谁求法。尔时优波底沙即往彼所到已问讯。种种语已却住一面。白长老阿说示言。以谁为师。依谁出家。依谁求法。尔时长老阿说示答优波底沙言。有释种子。勇猛<a href=\"/remen/jingjin.html\" class=\"keylink\" target=\"_blank\">精进</a>能大苦行。于一切处最上<a href=\"/remen/zizai.html\" class=\"keylink\" target=\"_blank\">自在</a>。已度<a href=\"/remen/shengsi.html\" class=\"keylink\" target=\"_blank\">生死</a>无边大海。今以大悲欲度众生。号名为佛。<a href=\"/remen/juewu.html\" class=\"keylink\" target=\"_blank\">觉悟</a>众生干竭<a href=\"/remen/kuhai.html\" class=\"keylink\" target=\"_blank\">苦海</a>无与等者。我常归依求无垢法。优波底沙言。彼师为汝说何等法。以何教示。时长老阿说示答优波底沙曰。善哉快哉。谛听谛听。当为汝说。便说偈言</p><p>　　<a href=\"/remen/fannao.html\" class=\"keylink\" target=\"_blank\">烦恼</a>业<a href=\"/remen/yinyuan1.html\" class=\"keylink\" target=\"_blank\">因缘</a><a href=\"/remen/shijian.html\" class=\"keylink\" target=\"_blank\">世间</a>如是转</p><p>　　烦恼业不生导师如是说</p><p>　　生老死定坏彼解脱无上</p><p>　　如彼勇牛王如来自悟说</p><p>　　尔时优波底沙闻此法已。远尘离垢<a href=\"/remen/fayan.html\" class=\"keylink\" target=\"_blank\">法眼</a>清净。得须陀洹果。而说偈言</p><p>　　我证解实法永竭生死河</p><p>　　所谓如来说难得甘露藏</p><p>　　众生得息苦<a href=\"/remen/zhihui.html\" class=\"keylink\" target=\"_blank\">智慧</a>能断除</p><p>　　诸法种种修能作究竟道</p><p>　　行此究竟道得无等<a href=\"/remen/niepan.html\" class=\"keylink\" target=\"_blank\">涅槃</a></p><p>　　尔时优波底沙说此偈已。白长老阿说示言。长老汝师如来阿罗诃三藐三<a href=\"/remen/fotuo.html\" class=\"keylink\" target=\"_blank\">佛陀</a>今在何处。阿说示答言。长老。我师如来。今在王舍城竹林迦兰陀池边。与大比丘众一千人俱。本是外道值佛出家。优波底沙言。我今辞善知识及诸眷属诣佛出家。尔时优波底沙礼阿说示足。右绕三匝辞已而去。往俱利多所。时俱利多见优波底沙从远而来。见已白优波底沙言。仁者。诸根清净颜色怡悦必得甘露。优波底沙言。如是长老。我于今者得甘露法。谛听谛听。今为汝说我所得法。尔时俱利多即从坐起。偏袒右肩。右膝着地。合掌恭敬。便说偈请</p><p>　　说此吉祥无忧道此道疾度<a href=\"/remen/sanjie.html\" class=\"keylink\" target=\"_blank\">三界</a>海</p><p>　　分别诸阴大怨贼乘此道已不还有</p><p>　　尔时优波底沙以所闻偈。即为说之</p><p>　　烦恼业因缘世间如是转</p><p>　　烦恼业不生导师如是说</p><p>　　生老死定坏彼解脱无上</p><p>　　如彼勇牛王如来自悟说</p><p>　　尔时俱利多闻此偈已心大<a href=\"/remen/huanxi.html\" class=\"keylink\" target=\"_blank\">欢喜</a>。重更赞叹请说前偈</p><p>　　苦灭寂无垢牟尼说此法</p><p>　　一切烦恼灭诸见无知断</p><p>　　秽恶有为空<a href=\"/remen/wuwo.html\" class=\"keylink\" target=\"_blank\">无我</a>不可信</p><p>　　重说无垢句我闻得涅槃</p><p>　　尔时优波底沙。即便重为说所闻偈</p><p>　　烦恼业因缘世间如是转</p><p>　　烦恼业不生导师如是说</p><p>　　生老死定坏彼解脱无上</p><p>　　如彼勇牛王如来自悟说</p><p>　　尔时俱利多闻此偈已。远尘离垢法眼清净。得须陀洹果。复以偈赞</p><p>　　如此真行法度流之疾船</p><p>　　此智息三苦能度于世间</p><p>　　诸阴烦恼魔知此能调伏</p><p>　　解脱离怨诤干竭于苦海</p><p>　　时俱利多言。今佛<a href=\"/remen/shizun.html\" class=\"keylink\" target=\"_blank\">世尊</a>住在何所。优波底沙言。长老。我闻世尊在王舍大城竹林迦兰陀池边。与大比丘僧及菩萨众俱。我今定当与汝俱往至世尊所求佛出家。俱利多言。如是长老。可语<a href=\"/remen/dizi.html\" class=\"keylink\" target=\"_blank\">弟子</a>往世尊所相随出家。时优波底沙与俱利多往自众所。尔时恶魔于一念顷。闻中摩伽陀国有二外道。优波底沙共俱利多及诸眷属。聪明具足名称广远。是善丈夫。欲于沙门瞿昙法中出家学道。彼作是念。呵奇哉。若此二人于彼沙门瞿昙法中而出家者。空我境界。我应至彼二丈夫所。破其出家令着恶见。尔时恶魔于一念顷从自宫没。作阿说示形相威仪。便于中道现二人前。作如是说</p><p>　　如我先所说试汝非决定</p><p>　　如汝意所行宜速受欲乐</p><p>　　一切黑白业<a href=\"/remen/yinguo.html\" class=\"keylink\" target=\"_blank\">因果</a>悉皆无</p><p>　　无生老病死亦无于后世</p><p>　　福非福果业无有此因作</p><p>　　释子为利说汝莫信故去</p><p>　　尔时优波底沙俱利多闻此说已咸作是念。此恶魔来欲坏我等出家之事。尔时优波底沙顾谓弟子作如是言。汝等今者当忆世间所有过患。便说是偈</p><p>　　众生为老逼死苦之所缠</p><p>　　应当断彼二决定当出家</p><p>　　尔时俱利多即以偈颂答魔王曰</p><p>　　知无上善智持法灭三苦</p><p>　　汝说不断贪我智终不动</p><p>　　如是坚固心于余人所无</p><p>　　我等出苦轮正智所不惑</p><p>　　勿假师子像而作野干声</p><p>　　尔时见谛诸天住<a href=\"/remen/xukong.html\" class=\"keylink\" target=\"_blank\">虚空</a>中赞二丈夫言。善哉善哉。汝二丈夫。于一切众生中最为上首。此道胜妙。于一切世间最为第一。此道息一切苦。此道入一切如来行处。此道一切诸佛所共称扬。所谓依佛出家。是时恶魔心生忧苦便没不现</p><p>　　尔时优波底沙共俱利多。自观己众唤诸弟子作如是言。汝等应知。我等欲度老死苦海故依佛出家。汝等若不乐佛出家可于此住。时五百弟子咸作是言。我等解法皆依师学。二师决定大处出家。二师所依出家处。我等随师。亦依彼众出家学道</p><p>　　尔时优波底沙及俱利多。与五百徒众欲往佛所。是时恶魔知彼事已。于王舍城外化作大坑。深百由旬。令彼二人不得往诣佛世尊所。是时如来以<a href=\"/remen/shentong.html\" class=\"keylink\" target=\"_blank\">神通</a>力。令彼二人不见大坑直道而去。是时恶魔于二人前。复更化作高峻大山。高千由旬。峻崄坚岨无有穿缺。于彼山中复更化作一千师子。威猛可畏。是时世尊以神通力加彼二人。不见大山及彼师子。又无威猛可畏之声。直道而往诣世尊所。及彼无量百千之众。围绕<a href=\"/remen/gongyang.html\" class=\"keylink\" target=\"_blank\">供养</a><a href=\"/remen/shuofa.html\" class=\"keylink\" target=\"_blank\">说法</a>之处</p><p>　　尔时世尊告诸比丘。汝等见彼二善丈夫为众上首。与诸徒众来至我所。汝等见不。诸比丘答。咸言我见。佛言。此善丈夫及诸徒众我边出家。一人于我一切声闻弟子之中智慧第一。一人于我声闻众中神通第一</p><p>　　是时众中有一比丘。以偈赞曰</p><p>　　此二聪睿眷属俱利益上者佛已记</p><p>　　具智神通无所畏故我承迎二丈夫</p><p>　　尔时彼比丘说此偈已即从坐起。与无量比丘众及出家优婆塞等迎彼二人。善言问讯。时彼二人往到佛所。到已顶<a href=\"/remen/lifo.html\" class=\"keylink\" target=\"_blank\">礼佛</a>足。右绕三匝住立佛前白佛言。世尊。我等今者求佛出家。受<a href=\"/remen/biqiujie.html\" class=\"keylink\" target=\"_blank\">比丘戒</a><a href=\"/remen/xiuxing.html\" class=\"keylink\" target=\"_blank\">修行</a>梵行</p><p>　　佛言。善男子。汝二人名字何等。优波底沙言。底沙是父。<a href=\"/remen/sheli.html\" class=\"keylink\" target=\"_blank\">舍利</a>是母。我今从母。故名舍利弗。父母今者听我出家。俱利多言。憍陈如是父。目伽罗是母。我今从母故名目伽罗父母今者听我出家</p><p>　　佛言。汝等二人及诸眷属。可于我所出家具足修行梵行。作是语已。时此二人成<a href=\"/remen/juzujie.html\" class=\"keylink\" target=\"_blank\">具足戒</a>。五百徒众未久之间。亦同二师得具足戒</p><p>　　尔时恶魔即自<a href=\"/remen/huashen.html\" class=\"keylink\" target=\"_blank\">化身</a>作摩醯首罗像。住立佛前说如是偈</p><p>　　世间利智能议论方便胜智到<a href=\"/remen/bian.html\" class=\"keylink\" target=\"_blank\">彼岸</a></p><p>　　彼等悉来<a href=\"/remen/dl.html\" class=\"keylink\" target=\"_blank\">顶礼</a>我我是彼等大导师</p><p>　　瞿昙弟子并眷属一切宜速归依我</p><p>　　我今为汝当广说安隐寂灭善妙道</p><p>　　尔时世尊。以偈答曰</p><p>　　汝所说道趣恶道众生<a href=\"/remen/xingzhe.html\" class=\"keylink\" target=\"_blank\">行者</a>沈苦海</p><p>　　我道能令动不动世间苦海悉干竭</p><p>　　何故慠慢耐无耻复作矜高野干声</p><p>　　我今退破汝魔事不复于我能所作</p><p>　　尔时恶魔变摩醯首罗像。即没不现复作梵天王像。住于佛前。说如是偈</p><p>　　烦恼有业芽智慧已斩除</p><p>　　何故强于此勤苦利众生</p><p>　　于世无自在以无堪道器</p><p>　　牟尼病已除宜速入涅槃</p><p>　　尔时世尊。即以偈颂报魔王曰</p><p>　　我观诸众生过彼恒沙量</p><p>　　以大慈悲力<a href=\"/remen/jiaohua.html\" class=\"keylink\" target=\"_blank\">教化</a>令解脱</p><p>　　上中下众生令世间解脱</p><p>　　众生解脱已然后乃涅槃</p><p>　　何故以恶惠诈谄请于我</p><p>　　尔时恶魔心生忧悔。于佛前没还自天宫。入忧恼室默然而坐。当于尔时一<a href=\"/remen/shana.html\" class=\"keylink\" target=\"_blank\">刹那</a>顷。魔诸眷属互相推问。今我大王以何因缘。入忧恼室无人知者。尔时魔王五百妓女种种<a href=\"/remen/zhuangyan.html\" class=\"keylink\" target=\"_blank\">庄严</a>。各持华鬘末香涂香。鼓天伎乐五百音声。第一微妙歌舞戏乐。甚可爱乐集魔王前</p><p>　　尔时魔王悲啼握手抑止悲声。如是作已暂时默住。诸妓女等复更歌舞。作欣悦状令魔欢喜。尔时魔王举手大叫作如是语。莫声莫声乃至七返。诸伎女等默然而住。尔时魔宫有一妓女名电可意声。至魔王所曲躬合掌。说如是偈</p><p>　　汝今居自在如见死相忧</p><p>　　为是担重担今乃生怖懅</p><p>　　谁有胜力怨而忧不欢悦</p><p>　　是时魔王说偈报曰</p><p>　　我有大怨调伏心善学幻术释迦子</p><p>　　我无方便能坏彼如是不久欲界空</p><p>　　时彼妓女便说偈曰</p><p>　　大家方便甚无量勤力坏彼必无余</p><p>　　三有长缚谁能解贪海沉没谁能竭</p><p>　　是时魔王说偈报曰</p><p>　　檀那及苦行悲愿为罥索</p><p>　　持空<a href=\"/remen/wuxiang.html\" class=\"keylink\" target=\"_blank\">无相</a>弓器仗中第一</p><p>　　能断于生死诸有尽无余</p><p>　　以空为城林弟子居山谷</p><p>　　精勤常<a href=\"/foxue/changshi/153408.html\" class=\"keylink\" target=\"_blank\">修定</a>尽诸有过患</p><p>　　方便神通力慈悲为伴助</p><p>　　优波俱利等牟尼悉降伏</p><p>　　于彼三界中方便善调摄</p><p>　　欲空我境界一切悉无余</p><p>　　尔时五百妓女于魔王边。闻叹如来所有<a href=\"/remen/gongde.html\" class=\"keylink\" target=\"_blank\">功德</a>。即得菩萨<a href=\"/remen/sanmei.html\" class=\"keylink\" target=\"_blank\">三昧</a>。名离一切相电光三昧。时彼五百妓女。即以天上诸庄严具。雨天香华及天伎乐。遥向佛所供养世尊。于竹林上犹如雨下。以得如来神力加故。令彼天女遥见世尊及诸徒众。见已欢喜生清净信第一爱敬</p><p>　　尔时众中诸比丘等。见竹林间有如是相。便生疑怪。白佛言。世尊。我等昔来未曾见闻于竹林间如此瑞应香华等雨。将非舍利弗目揵连等现此相耶。何因缘故睹斯希有。尔时世尊告诸比丘。非此二人现神通相。此乃天魔五百妓女。于彼魔宫雨此香华及庄严具。持供养我。不久来此。皆于我边得受阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>记。时彼魔王五百妓女遥闻佛记转复欢喜生清净信。以净信故即得不忘<a href=\"/remen/putixin.html\" class=\"keylink\" target=\"_blank\">菩提心</a>三昧。尔时魔王五百妓女。着一肩衣右膝着地。于魔宫中向佛方面。合掌恭敬说如是偈</p><p>　　一切世间盲无眼唯佛一人名见者</p><p>　　能竭人天渴爱河如来自度及一切</p><p>　　我等云何速<a href=\"/remen/chengfo.html\" class=\"keylink\" target=\"_blank\">成佛</a>人天恭敬能说者</p><p>　　女身可厌宜应舍速近牟尼闻<a href=\"/remen/zhengfa.html\" class=\"keylink\" target=\"_blank\">正法</a></p><p>　　如来最上神通智开示我等为胜导</p><p>　　持彼无上觉支宝无垢妙说如净灯</p><p>　　胜力降魔无等伦觉悟我等当受记</p><p>　　尔时魔宫五百妓女。从坐而起至魔王所。异口同音而说是偈</p><p>　　如来胜德终不动云何于佛而生嗔</p><p>　　此身众苦之所逼更起醉慢而自涂</p><p>　　应舍此嗔决定信拔彼生死憍慢泥</p><p>　　众生体性佛所知我等应往慈悲所</p><p>　　尔时魔王念彼诸女。生于如是增上恶意。我今应以五种之缚。缚此五百诸妓女等。令住于此不往佛边。此五百女以得如来念力加故。而彼魔王所不能制</p><p>　　尔时五百诸妓女等。于彼魔宫欲往佛所。当发足时魔甚嗔恨。便作是念。我今自以境界之力制此诸女。即起非时毗岚大风遍满虚空。欲令诸女迷失诸方。还住我宫不见瞿昙。以<a href=\"/remen/foli.html\" class=\"keylink\" target=\"_blank\">佛力</a>故尚不能起微细之风。乃至不能动一毛端。何况无量</p><p>　　尔时魔王转增忧苦。心生悔恼悲泣高声。唤其诸子及其眷属。一切魔宫大声遍满。而说偈言</p><p>　　爱子眷属悉皆集我心热恼如毒树</p><p>　　坏我神通境界力美言谄幻释师子</p><p>　　尔时魔王所有男女并诸眷属。闻此音声悉皆驰赴住魔王前。彼眷属中有一魔子名曰胜智。合掌住立说如是偈</p><p>　　此非劫烧非死相何故种种忧恼生</p><p>　　此无大力能胜怨何故异智似愚痴</p><p>　　尔时魔王说偈报曰</p><p>　　今此释迦子坐彼林树下</p><p>　　现前有大怨云何汝说无</p><p>　　彼谄有胜力令我心荒怖</p><p>　　我军并我子如炭入炽火</p><p>　　名称胜丈夫聪睿多才艺</p><p>　　现集及未集今悉归依彼</p><p>　　我怨以诈亲谄智力甚诤</p><p>　　高名胜智人悉为法钩牵</p><p>　　今此诸侍女于我无悲心</p><p>　　见舍昔所爱尽往沙门所</p><p>　　指我以为证今日归依彼</p><p>　　一切三有地谄幻悉令空</p><p>　　彼虽有大力我破令作灰</p><p>　　我辈一切众应当勤所作</p><p>　　尔时魔王一切诸子。并其内外所有眷属。悉皆合掌咸作是言。我等一切悉皆严驾。以神通力而自加被。以此境界示彼令知。退彼释子令碎如灰。若当胜者我等善好。若不胜者当归依彼。我等往昔大军围绕。诣菩提树面睹释子。独一无侣以神通力。我等军众尽皆退坏。况复今时无量徒众悉皆成就。时魔报言。且去子辈。若能杀彼沙门瞿昙。当须回还。若不能者亦须还宫而自守护。是时魔王即以左右十二万众。复过此数乃至八万四千由旬。所有兵众悉皆遍满。复以迅疾神通之力。现大黑风。吹大黑云。雨大炬火。悉皆遍满一切四洲。复以手击须弥山王。一切四洲悉皆震动。复出最恶可畏之声。须弥山王及诸山王。大地峰石一切惊动。由此震击小大池河。及大海水悉皆波浪。一切诸龙大龙夜叉大夜叉。见是事已踊上虚空。此诸魔众住须弥顶。复掷大石等由旬量。于中摩伽陀国如大暴雨振击惊动。复雨刀杵挝镵大石月钐曲撩短槊铁把虎牙大棒及大月箭犹如雨下</p><p>　　尔时世尊即入碎魔军场三昧。于虚空中所有兵仗及大炬火变成华雨。所谓优钵罗华雨。波头摩华雨。俱物头华雨。分陀利华雨。曼陀罗华雨。摩诃曼陀罗华雨。雨中摩伽陀国。复变可畏惊动之声。为彼种种微妙音声。所谓佛声法声僧声。波罗蜜声神通声。阿毗跋致声。受职声。四魔退声。往菩提道场声。乃至取俱声不取俱声。复变此四洲一切大地所有药草<a href=\"/remen/conglin.html\" class=\"keylink\" target=\"_blank\">丛林</a>山石土地皆成七宝。是时世界无有风尘一切恬静</p><p>　　尔时世尊现其身相过于梵世自在而转。从其身分一一诸相。乃至无见顶相出大光明。遍照三千<a href=\"/remen/daqianshijie.html\" class=\"keylink\" target=\"_blank\">大千世界</a>。普皆大明。是时三千大千世界。所有天．龙．夜叉．乾闼婆．阿修罗．伽楼罗．紧那罗．摩睺罗伽．薜荔多．毗舍阇．鸠槃茶．人．非人．等。<a href=\"/remen/diyu.html\" class=\"keylink\" target=\"_blank\">地狱</a>畜生阎罗世界。如是一切悉见世尊及大光明。是时天龙夜叉人非人等。各与若干百千眷属。地及虚空来诣佛所散华供养。到已右绕赞叹<a href=\"/remen/libai.html\" class=\"keylink\" target=\"_blank\">礼拜</a>。是时地狱及诸畜生阎罗世界。无量百千阿閦毗俱胝那由他等。各自忆念先种善根。称南无佛陀。恶趣终已生于天上</p><p>　　尔时魔王所有诸子二万二千并诸眷属。见佛神变如是相已。各于佛所得希有信。共彼五百魔王妓女礼世尊足。合掌恭敬以偈赞叹</p><p>　　妙色净身映智海名称高远无不至</p><p>　　金色光焰类须弥我等无怙归依彼</p><p>　　众生失道无能见如来智日能明照</p><p>　　养护众生永不退亲导我等归依彼</p><p>　　积集智藏富无量解脱心性如虚空</p><p>　　慈悲润泽随机说一切成就归依彼</p><p>　　生死旷野难济越如来解脱能开示</p><p>　　巧说因果能显了住第一慈归依彼</p><p>　　境界幻炎如水月无智翳闇着诸欲</p><p>　　佛为医王救世间是故我等归依彼</p><p>　　佛真法桥渡四流富有七财恒资给</p><p>　　世尊正道示世间大悲我亲应供养</p><p>　　我等恶意向如来今悉<a href=\"/remen/chanhui.html\" class=\"keylink\" target=\"_blank\">忏悔</a>第一觉</p><p>　　所有诸恶能永断愿佛受我最上依</p><p>　　我等悉舍魔部党共发无上菩提心</p><p>　　普请一切众生类菩提大愿至无余</p><p>　　佛能显示我胜行如我所行波罗蜜</p><p>　　如来所说无异说几法具足到菩提</p><p>　　所散佛华成华盖示现无量诸刹土</p><p>　　我今顶礼两足尊愿涅槃乐利世间</p><p>　　尔时一切魔诸眷属并魔妓女。各持天华遥散佛上。以佛世尊神力加故变成华盖。遍覆十方无量俱胝那由他百千恒河沙诸佛刹土。复过此数变成华盖。遍覆十方现在诸佛。于虚空中邻盖佛顶。时彼魔王五百妓女并诸眷属。一切悉见十方无量阿僧祇诸佛刹土安隐说法。及见彼佛眷属围绕众坐微妙威仪炽盛。及见华盖住上虚空邻覆佛顶。彼彼诸佛皆同一色。形相示现悉皆同等。唯彼世尊在师子座。种种眷属功德庄严所现不同。又闻诸佛音声遍满句义说法。此魔眷属以佛世尊念所加故。得见如是神通变化。既见此已。第一爱乐生清净信。礼佛足已佛前听法</p><p>　　尔时魔王所有诸子。并诸眷属十二频婆罗。退还魔宫白魔王言。我等广作如此恶事。乃至不能毁坏瞿昙一毛孔等。尔时复有二万诸魔归依如来佛前听法</p><p>　　尔时魔王既失威德。复大嗔怒发如是言。我于今日无异觉意。乃至不能诛灭释种所生之子令彼灭坏。云何此住。便还魔宫。入忧恼室。默然而坐</p></div>"
},{
    "title": "宝星陀罗尼经 第二卷",
    "author": "波罗颇蜜多罗 译",
    "html": "<div class=\"B1_text\"><p>　　宝星陀罗尼经 第二卷</p><p>　　唐<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>波罗颇蜜多罗译</p><p>　　本事品第二</p><p>　　时魔妓女及魔王诸子并其眷属白佛言。希有婆伽婆。我等今者志求如是相。如是乘。如是辩才<a href=\"/remen/zhihui.html\" class=\"keylink\" target=\"_blank\">智慧</a>。如是<a href=\"/remen/shentong.html\" class=\"keylink\" target=\"_blank\">神通</a>大悲方便。希有婆伽婆。具足如是智慧方便神通等法。婆伽婆。具足几法能令菩萨摩诃萨远离恶友。速得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。佛言。善男子。若菩萨摩诃萨能具四法远离恶友。速疾当得阿耨多罗三藐三菩提。何等为四。一者不取。二者不说。三者不见。四者空无分别。善男子。云何不取。所谓不取一切法。无一法可得。不受不舍。不可非不可。不建立不念着。不分别非不分别。所谓行檀波罗蜜。不取檀波罗蜜果。不受不舍。不可非不可。不立不着。不分别非不分别。乃至行<a href=\"/remen/banruo.html\" class=\"keylink\" target=\"_blank\">般若</a>波罗蜜亦复如是。不分别非不分别。复次善男子。云何不说。所谓不说<a href=\"/remen/zhongsheng.html\" class=\"keylink\" target=\"_blank\">众生</a>可得。不说命者。不说寿者。不说人。不说众生界可得。不说有意有所取。乃至不分别非不分别。复次善男子。云何不见。所谓不见色声香味触法。不取色声香味触法。乃至不分别非不分别。复次善男子。云何空无分别。所谓一切三世<a href=\"/remen/sanjie.html\" class=\"keylink\" target=\"_blank\">三界</a>阴界入等<a href=\"/remen/yinyuan1.html\" class=\"keylink\" target=\"_blank\">因缘</a><a href=\"/remen/guobao.html\" class=\"keylink\" target=\"_blank\">果报</a>。所缘之法无起无依。无有生相不取不舍。乃至不分别非不分别。何以故。舍离一切行一切持一切身。及分别不分别故。一切智智相应不可得故。当如是行。所以者何。善男子。一切法及一切智。乃至无声<a href=\"/remen/wuxiang.html\" class=\"keylink\" target=\"_blank\">无相</a>无字无愿。无生无灭无体无著<a href=\"/remen/wuyuan.html\" class=\"keylink\" target=\"_blank\">无缘</a><a href=\"/remen/wuwo.html\" class=\"keylink\" target=\"_blank\">无我</a>。不可见寂静。离相离念离灭。无闇无明无处所无境界。无根本无伴助。不可思不可量。无贪无悭无行无说。无深无浅无受无依。无识无取无影无一念顷。无分齐无所有毕竟无所有。何以故。一切智等犹如<a href=\"/remen/xukong.html\" class=\"keylink\" target=\"_blank\">虚空</a>。相应不可得故。不立相应。不取相应。不行相应。若相应若不相应。不分别非不分别。当如是行。善男子。是名具足四法能令菩萨摩诃萨远离恶友速疾当得阿耨多罗三藐三菩提。善男子。所有一切内外境界。若以一切智智。观察推求依持建立。着此二相以意分别。起二着故。彼便远离一切智也。云何二相。若观察入等取立相二是名远离一切智也。若取立行果是二分别。于诸众生有取立相是二分别。开示施设语言之道。建立总持音声之法。以智观察是断是常。是二分别。众生<a href=\"/remen/shouming.html\" class=\"keylink\" target=\"_blank\">寿命</a>养育人丈夫。作使作想建立依持。是二分别。此彼所有建立筹量不建立筹量。是二分别。若以一切智智观察三世。推求我作集业所作。彼此立取是二分别。若以分别有二相者。则不能得一切智也。善男子。如寒求火而返取地。如渴求饮而返取火。如饥求食而返取石。如庄求华而返取衣。如薰求香而返取尸。如行求衣而返取垢。如涂求香而返取空。如是如是。善男子。若行执着观察是身取立相二。求一切智者。徒捐<a href=\"/remen/jingjin.html\" class=\"keylink\" target=\"_blank\">精进</a>无道无果。尔时众中有一菩萨名曰持智。从坐而起于<a href=\"/remen/shizun.html\" class=\"keylink\" target=\"_blank\">世尊</a>前。曲躬合掌作如是言。婆伽婆。若法不可说。彼不能得菩提。佛言。汝今当知。无得菩提。亦无菩提可说。善男子。谛听谛听。汝问如是。如汝所乐。随汝意说。若所有物。若一切智。有性有相有名字耶。持智菩萨白佛言。不也婆伽婆。若有言说即堕常见。若无言说即堕断见。乃至中道亦不可得。非有非无。不取不着。不生不坏。过阿僧祇不可量不可数。无闇无明。若如是观乃得菩提。电慧菩萨言。婆伽婆。无来无去。如是善知如是善入乃得菩提</p><p>　　毗卢遮那菩萨言。如是婆伽婆。法不到相非不到相。非得时非不得时。非作证非不作证。非灭非不灭。非三世非不三世。非三乘非不三乘。亦非<a href=\"/remen/xingyuan.html\" class=\"keylink\" target=\"_blank\">行愿</a>合集称量可得。如是知者乃得菩提</p><p>　　地慧菩萨言。婆伽婆。若一切法。非三界非三结。非三明非三乘。非阴界入。非分别非不分别。非减非增无有合集。如是知已乃得菩提</p><p>　　金刚慧菩萨言。凡夫法<a href=\"/remen/shengren.html\" class=\"keylink\" target=\"_blank\">圣人</a>法。学法无学法。声闻法辟支<a href=\"/remen/fofa.html\" class=\"keylink\" target=\"_blank\">佛法</a>。非分别非不分别。亦非合集称量之所能知。如是知者乃得菩提</p><p>　　坚慧菩萨言。如如寂静如如观察。不舍不住乃得菩提</p><p>　　宝手菩萨言。若一切法不生不到不时。无分别相乃得菩提</p><p>　　不思议慧菩萨言。若以观察三界心计入在心。是名二心。如是二心观察不可得者。以无所得乃得菩提</p><p>　　退怨菩萨言。若一切法。无著无贪无舍无碍无愿无痴无执无放。乃得菩提</p><p>　　莲<a href=\"/remen/huazang.html\" class=\"keylink\" target=\"_blank\">华藏</a>菩萨言。若罪福性等入是<a href=\"/remen/rufa.html\" class=\"keylink\" target=\"_blank\">如法</a>。深忍不着我我所作。非分别非不分别。如是观者乃得菩提</p><p>　　月光菩萨言。若观一切法聚散<a href=\"/remen/suiyuan.html\" class=\"keylink\" target=\"_blank\">随缘</a>无有<a href=\"/remen/zixing.html\" class=\"keylink\" target=\"_blank\">自性</a>。犹如水月。如是解已乃得菩提</p><p>　　虚空慧菩萨言。若一切诸法。有闇有明有生有灭有增有减。不于诸心数法而起分别。如是知者乃得菩提</p><p>　　无尽慧菩萨言。若修习三轮清净波罗蜜。相应不可得。不染非不染。如是修者乃得菩提</p><p>　　<a href=\"/remen/mile.html\" class=\"keylink\" target=\"_blank\">弥勒</a>菩萨言。若不缘不受三界依止梵住依止乃得菩提</p><p>　　文殊师利菩萨言。婆伽婆。若解甚深一法门者。于一切法不染非不染。一法门者所谓无我。了彼一法不觉不观。无有将来亦无送去亦无可聚可散可明可闇可生可灭可增可减可<a href=\"/remen/jietuo.html\" class=\"keylink\" target=\"_blank\">解脱</a>者。不应染浊无分别故。以一法门一切智智乃得菩提</p><p>　　坏爱乐菩萨言。文殊师利。如是一法门一切智智。悉入如法甚深空处。何故意有所作及<a href=\"/remen/xiuxing.html\" class=\"keylink\" target=\"_blank\">修行</a>方便。文殊师利言。舍离恶见修行<a href=\"/remen/zhengjian.html\" class=\"keylink\" target=\"_blank\">正见</a>不妄置立。舍谄曲心修质直行不妄置立。舍离十恶敬重<a href=\"/remen/sanbao.html\" class=\"keylink\" target=\"_blank\">三宝</a>不妄置立。善说不妄置立。正命不妄置立。舍一切结不妄置立。大悲平等不舍一切众生不妄置立。三护不妄置立。无虚诳法不妄置立。不生不灭不妄置立。护持<a href=\"/remen/zhengfa.html\" class=\"keylink\" target=\"_blank\">正法</a>不妄置立。舍一切所有不妄置立。少力众生常作建助不妄置立。怖畏者得归依不妄置立。非道者示正道不妄置立。忍辱柔和不妄置立。不执着一切相不妄置立。舍离一切尘垢闇阴不妄置立。舍离一切<a href=\"/remen/huixiang.html\" class=\"keylink\" target=\"_blank\">回向</a>果报不妄置立。善男子。此二十种方便能得一切智智。所有文字音声语言句义差别。一切皆如是名入一切智智方便。一切如来所说。及余外道所说。一切取舍生灭。乃至能知一切三解脱。依止因缘业行之法悉入于如。当知皆是一切智觉智方便也。坏爱乐菩萨言。如是如是。文殊师利。若解甚深法门者无一法可见。亦无所<a href=\"/remen/shuofa.html\" class=\"keylink\" target=\"_blank\">说法</a>及以能说者。乃至文字句义皆应悉舍。若修行若识知无有相应。一切入如是名智觉智。佛言。善哉善哉。善男子。汝能善说此一法门。以一切智智乃得是法。云何一切法不妄置立。所谓不生不坏际不妄置立。<a href=\"/remen/shengsi.html\" class=\"keylink\" target=\"_blank\">生死</a><a href=\"/remen/niepan.html\" class=\"keylink\" target=\"_blank\">涅槃</a>际不妄置立。虚空涅槃际不妄置立。无生无说际乃至一切诸法亦复如是。示一切众生一切法无实际。示一切着物一切三世三界阴界入等无所有际。入三行空际。入法阴报阴聚散阴无实际。入空入真际。具足一切无说法义。是名菩萨摩诃萨入一切智智。复以一切智智而得受记。说是法时魔诸妓女及魔王子眷属二万。闻佛所说。同时皆得无生法忍。悉舍身意所有粗业得自性生身。复有二万八千众生得无生法忍。九十二万<a href=\"/remen/tianren.html\" class=\"keylink\" target=\"_blank\">天人</a>得菩萨种种三摩提陀罗尼无生法忍</p><p>　　尔时得无生法忍诸菩萨摩诃萨等。雨天众华散于佛上。缤纷而坠犹如雨下。头面着地顶<a href=\"/remen/lifo.html\" class=\"keylink\" target=\"_blank\">礼佛</a>足。作如是言。婆伽婆。我等若值不<a href=\"/remen/shane.html\" class=\"keylink\" target=\"_blank\">善恶</a>友。与恶和合<a href=\"/remen/zizai.html\" class=\"keylink\" target=\"_blank\">自在</a>作恶。于一切众生一切<a href=\"/remen/gongde.html\" class=\"keylink\" target=\"_blank\">功德</a>善根之聚。终不能起一念<a href=\"/remen/shanxin.html\" class=\"keylink\" target=\"_blank\">善心</a>。佛言。善男子。汝于过去无量亿劫。亲近<a href=\"/remen/gongyang.html\" class=\"keylink\" target=\"_blank\">供养</a>无数诸佛。以此业缘今生爱乐还得值佛。我今为断众生疑故。当为汝说宿世因缘。善男子。乃往过去无量无数阿僧祇劫。有劫名曰具足大势。此阎浮提有转轮王名优钵罗华。得自在力统四天下。王及臣民皆寿六万八千岁。时世有佛。号月光明香胜如来应供正遍知明行足善逝<a href=\"/remen/shijian.html\" class=\"keylink\" target=\"_blank\">世间</a>解无上士调御丈夫天人师佛世尊。彼国众生虽居五浊。以修善故不染欲法。尔时彼佛常为<a href=\"/remen/sizhong.html\" class=\"keylink\" target=\"_blank\">四众</a>宣说三乘相应之法。时优钵罗王严四种兵。与其夫人后宫眷属。往诣彼佛月光明所到已<a href=\"/remen/dl.html\" class=\"keylink\" target=\"_blank\">顶礼</a>佛足。散种种华烧种种香。作众伎乐。供养佛已右绕三匝。并复顶礼<a href=\"/remen/biqiu.html\" class=\"keylink\" target=\"_blank\">比丘</a>僧足。以此二偈赞问彼佛</p><p>　　天龙所仰大功德过患永断无上尊</p><p>　　以七法财利世间愿说得何等妙慧</p><p>　　作大慈灯灭世闇降伏堕生老死忧</p><p>　　能遮人天三恶趣说何等法脱魔道</p><p>　　善男子。尔时彼月光明香胜如来告优钵罗王言。大王。具足三法能得菩萨微妙智慧。何等为三。一者大悲如母能作一切众生极依止处。二者精勤。不息能灭一切众生苦恼。三者等观一切诸法无命无养育无人无种种相。大王。是名具足三法能得菩萨微妙智慧。大王。复有具足三法。能令不着魔罥。何等为三。一者所谓于一切众生。得不起嗔不求过短。二者平等观一切众生作<a href=\"/remen/futian.html\" class=\"keylink\" target=\"_blank\">福田</a>想。三者能得一切法作一法观。所谓虚空等一切法。无作无种种无生无起无灭。一切空如实相。舍离不可得相应观。大王。是名具足三法令善男子不着魔罥永脱魔道。时优钵罗王第一夫人。名天孙陀利。共彼宫人婇女八万四千人俱。前后围绕往彼月光明香胜如来所。到已以种种华散彼佛上。顶礼佛足以偈赞曰</p><p>　　<a href=\"/remen/fannao.html\" class=\"keylink\" target=\"_blank\">烦恼</a>翳障已永尽无比功德解脱尊</p><p>　　云何教我转女身令我具足男子相</p><p>　　速疾远离诸恶趣于法自在心调柔</p><p>　　最上善逝天人师能与世间第一利</p><p>　　如蒙世尊舍女身当得<a href=\"/remen/huanxi.html\" class=\"keylink\" target=\"_blank\">欢喜</a>寂灭乐</p><p>　　云何速说此丈夫自调调他利益者</p><p>　　我得出离恩爱坑世间无等最第一</p><p>　　念持广大功德聚能速调伏诸群生</p><p>　　今我于此必取转唯愿速开<a href=\"/remen/ganlu.html\" class=\"keylink\" target=\"_blank\">甘露</a>道</p><p>　　尔时释迦如来作如是言。善男子。彼月光明香胜如来告优钵罗王第一夫人孙陀利言。夫人有智方便当依修习。速转先世所种女身。乃至阿耨多罗三藐三菩提。究竟涅槃更不重受。除自发愿。夫人依何方便无量先世所种女业速尽无余。夫人有宝星陀罗尼建立大事。具大功德能大拥护。善灭女身三业恶行。一切苦报令无有余。若有女人闻此宝星陀罗尼至心诵念。尽此女形后生当得端正丈夫。一切身分悉皆满足。具质直行有大辩才。身口意业善相和顺。能令现在未来一切怨嫌悉皆退散。若有身口种种恶业。现在将来应受苦报。以闻宝星陀罗尼威神力故。所作恶业现世消灭无复遗余。置作五逆诽毁正法谤圣人者。以闻是经威德力故。至其身尽即舍命时。如是等罪亦皆随灭毕竟无余。若有女人身口所造恶业果报量等须弥。后世定受无量众苦。如是种种苦报种种<a href=\"/remen/yezhang.html\" class=\"keylink\" target=\"_blank\">业障</a>种子余报。以闻经力尽灭无余。所以者何。由过去一切诸佛阿罗诃三藐三<a href=\"/remen/fotuo.html\" class=\"keylink\" target=\"_blank\">佛陀</a>。说此宝星陀罗尼。<a href=\"/remen/shouchi.html\" class=\"keylink\" target=\"_blank\">受持</a>读诵现前赞叹称扬<a href=\"/remen/suixi.html\" class=\"keylink\" target=\"_blank\">随喜</a>。是诸众生所有苦报。以经力故悉皆灭尽。所作善根随时增长。若十方刹土现在诸佛阿罗诃三藐三佛陀。为众生故各各方面。说此宝星陀罗尼。众生闻者欢喜爱乐。所有罪障无不消灭。所作善根皆令增长。若当来世十方刹土。一切诸佛说是经处。乃至一念生欢喜心。是诸众生皆得尽苦增长善根。我于今者亦说此经。若有闻者皆当随喜。十方现在诸佛世尊说是经处。当共称扬当共欢喜。夫人。若有已受玺印刹利王至他土境。得此宝星陀罗尼书持爱乐者。以经力故彼刹利王。威德高远有大名称。遍满十方无量国土。乃至一切欲<a href=\"/remen/sejie.html\" class=\"keylink\" target=\"_blank\">色界</a>天闻其德声。一切天龙夜叉乾闼婆等。无量俱胝那由他百千万亿刹利诸王。常所随逐所共守护。彼王国土所有一切斗诤饥馑。他方怨敌风雨寒热疫病过患皆得除灭。一切恶鬼夜叉罗刹师子象狼皆生慈心。虽在其国不为损害。其王国土亦无一切粗涩苦味恶触痛恼无不消灭。一切财宝。五谷果实。药草华叶。滋茂美味皆得增长。若受印刹利王。欲与敌国余刹利王共斗战时。应悬此经置自幢头。以经力故。彼怨敌王所有兵众。自然退散。若彼二刹利王受天印者共交战时。各悬是经置一幢头。以经威力。时彼二王便相钦爱共相和好。如是成就无量功德。利益安乐一切人王。是宝星陀罗尼随有之处。若城邑聚落。若人非人四足多足诸恶毒虫。无有能令闻是经者。疾病横死及故恼乱。若是经典所在之处。应当尽心设大供养。应以供养之具奉迎此经。亦以经卷置师子座。读是经人及听经者。应当至心清净洗浴。香油涂身着新净衣。受持梵行。散杂色华。烧众名香。种种美味。恭敬围绕供养是经。其人若有一切病苦横死之厄及以怖畏恶相之征。以经力故悉灭不现。若有女人为求男女。皆应澡浴着新净衣。修习梵行<a href=\"/remen/shaoxiang.html\" class=\"keylink\" target=\"_blank\">烧香</a>散华。恭敬供养是妙经典。便生福德智慧男女。如是女人虽不为己。以经威重熏修力故。舍身之后。乃至阿耨多罗三藐三菩提。及得涅槃。毕竟不复受女身也。除自发愿成熟众生。夫人随有此经一偈一句一声经耳。乃至飞禽走兽闻此经者亦复如是。皆得舍彼畜生之身。亦令一切速得不退阿耨多罗三藐三菩提。善男子。彼过去月光明香胜如来说是经时。便以右脚栂指触地。而此世界六种震动。释迦牟尼如来。今说此经亦复如是。佛神力故。时此佛刹山河大地六种震动。十方无量阿僧祇。天龙夜叉乾闼婆阿修罗迦楼罗紧那罗摩睺罗伽。薜荔多毗舍遮鸠槃茶人非人等。皆生疑怪。一切佛刹大光遍满地平如掌。须弥山轮围大轮围树林墙壁悉隐不现。当地动时。彼诸天龙夜叉先怀疑怪。如来神力所加被故。诸天龙等。四方观望。去一箭道便见释迦牟尼如来。各各惊喜生希有心。一时合掌瞻仰世尊</p><p>　　尔时释迦牟尼如来。作如是言。善男子。过去月光明香胜如来说是经时。以脚触地六种震动。而此佛刹平如水面。一切天人皆生疑怪。四方观望去一箭道。便睹彼佛月光明香胜如来。见已合掌生希有心。善男子。彼月光明香胜如来。即于天龙大众之中。为众生故。说此宝星陀罗尼咒曰</p><p>　　◎哆侄他(一)阇卢计(二)阇卢迦慕计(三)阇梨阇罗阇梨儞(四)阇罗婆啰帝(五)阇呬利(六)婆啰布楼沙罗叉那娑摩娄呬耶(七)阿摩迷(八)阿摩迷(九)婆摩迷(十)婆摩迷(十一)那婆迷(十二)摩呵迷(十三)阇呵迷(十四)阇呵迷(十五)呿婆罗迷(十六)婆罗鞞(十七)婆婆鞞(十八)婆呵鞞(十九)傍伽鞞(二十)婆阇鞞(二十一元本少三句)阿罗阇呬离(二十五)禅都木[山*(奚-大+ㄆ)](二十六)婆呵啰(二十七)婆呵啰(二十八)悉陀唵?</p></div>"
},{
    "title": "宝星陀罗尼经 第三卷",
    "author": "波罗颇蜜多罗 译",
    "html": "<div class=\"B1_text\"><p>　　宝星陀罗尼经 第三卷</p><p>　　唐<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>波罗颇蜜多罗译</p><p>　　魔王归伏品第三</p><p>　　尔时释迦牟尼如来。说此宝星陀罗尼经时。放大光明。遍照此<a href=\"/remen/suoposhijie.html\" class=\"keylink\" target=\"_blank\">娑婆世界</a>百俱胝四天下处。悉皆大明。应时此间百俱胝处欲界诸魔。以<a href=\"/remen/foli.html\" class=\"keylink\" target=\"_blank\">佛力</a>故皆起惊动。共睹此光所现<a href=\"/remen/yinyuan1.html\" class=\"keylink\" target=\"_blank\">因缘</a>。咸作念言。决定是彼恶魔所为。于四天下有大威德。彼于我等大<a href=\"/remen/zizai.html\" class=\"keylink\" target=\"_blank\">自在</a>力故现此光。作是念时。观见恶魔坐忧恼室极生悒恨。尔时此界百俱胝魔。各舍魔宫到此四天下恶魔王所。作如是言。汝欲界主有大自在。放此光明普照一切。复何因缘坐忧恼室。尔时魔王即便遍答百俱胝处所有诸魔。汝等应知。此是<a href=\"/remen/shamen.html\" class=\"keylink\" target=\"_blank\">沙门</a>出于释种。第一谄幻放此光明。照于世界一切惊动。<a href=\"/remen/shijian.html\" class=\"keylink\" target=\"_blank\">世间</a>所有明慧之人。诸梵天王。及诸龙王。夜叉王。阿修罗王。摩睺罗伽王。迦楼罗王。紧那罗王。乃至其余人非人等。其中所有聪睿之士。一切归向<a href=\"/remen/gongyang.html\" class=\"keylink\" target=\"_blank\">供养</a>于彼。乃至六年独坐无二。成就<a href=\"/remen/wuxiang.html\" class=\"keylink\" target=\"_blank\">无相</a>大幻之力。我以自力示现<a href=\"/remen/shentong.html\" class=\"keylink\" target=\"_blank\">神通</a>。严驾军众三十六俱胝周匝围绕。一切魔力用大勤劳。毕竟不能令彼首陀惊畏一毛。何况复能作余障碍动彼法坐。今此首陀成就如是无相之幻。所作示现动此大地并退我军。如诛大树根枝俱倒。一切魔界悉皆闇蔽。于彼坐处成就大明。从坐起已。为诸<a href=\"/remen/zhongsheng.html\" class=\"keylink\" target=\"_blank\">众生</a>开示演说。此四天下所有众生聪明<a href=\"/remen/zhihui.html\" class=\"keylink\" target=\"_blank\">智慧</a>。悉亦为幻钩所牵。我亦不知彼等之心。何处何趣。何时死何处生。今此六趣归依彼者。我尚不能惊动一毛。况复能令动彼<a href=\"/remen/xinxing1.html\" class=\"keylink\" target=\"_blank\">信心</a>。我此五百微妙妓女。及二万子并诸眷属。皆悉归依沙门瞿昙在彼前坐。我于今日不能遮制。汝等今者有力有福有智自在。当助于我断彼释子首陀罗命。所有众生归依彼者悉令破散。幻谄沙门黑闇部党悉令降伏。我等魔众白净部党悉令明显。从尔已后当受乐触</p><p>　　尔时有魔名曰光明。观此阎浮于法坐上见如来身。又闻<a href=\"/remen/fanyin.html\" class=\"keylink\" target=\"_blank\">梵音</a>美妙<a href=\"/remen/shuofa.html\" class=\"keylink\" target=\"_blank\">说法</a>。见闻此已毛竖惊起。向彼魔王。说如是偈</p><p>　　一切刹土中此色最胜异</p><p>　　<a href=\"/remen/gongde.html\" class=\"keylink\" target=\"_blank\">功德</a>及智慧久已净其身</p><p>　　<a href=\"/remen/jietuo.html\" class=\"keylink\" target=\"_blank\">解脱</a>诸<a href=\"/remen/fannao.html\" class=\"keylink\" target=\"_blank\">烦恼</a>长夜善相应</p><p>　　解脱于诸有尽彼一切忧</p><p>　　汝今勿复嗔自在所不容</p><p>　　归依此处者三有第一归</p><p>　　汝若于此处起于<a href=\"/remen/shana.html\" class=\"keylink\" target=\"_blank\">刹那</a>嗔</p><p>　　以彼愚痴故自得于乐坏</p><p>　　尔时众中。复有一魔名珊儞弭迦。向彼魔王。说如是偈</p><p>　　彼大神通力最上功德相</p><p>　　一切无所依依者趣解脱</p><p>　　苦尽无有余能说苦尽道</p><p>　　无量百千魔所不能恼乱</p><p>　　尔时魔王。说偈报曰</p><p>　　我今所有自在人彼大自在悉归从</p><p>　　如是不久空我界我无趣处复无得</p><p>　　尔时众中。复有一魔名曰新尘。向彼魔王。说如是偈</p><p>　　第一势力汝先有自在勇健之所作</p><p>　　汝今失力复无能无得共比一切智</p><p>　　尔时众中。复有一魔名曰刀月。向彼魔王。说如是偈</p><p>　　慈悲众生无恶意<a href=\"/remen/zixing.html\" class=\"keylink\" target=\"_blank\">自性</a>清净无所依</p><p>　　解脱<a href=\"/remen/sanjie.html\" class=\"keylink\" target=\"_blank\">三界</a>游行处无趣无行无能害</p><p>　　尔时魔王。说偈报曰</p><p>　　欲界所有诸众生迷醉倒情着诸欲</p><p>　　于我所作常随转云何共汝不害彼</p><p>　　尔时众中。复有一魔名曰地水。向彼魔王。说如是偈</p><p>　　诸有不坚如幻炎能知诸有断诸爱</p><p>　　不着诸有如<a href=\"/remen/xukong.html\" class=\"keylink\" target=\"_blank\">虚空</a>云何于彼能逼恼</p><p>　　尔时魔王。说偈报曰</p><p>　　彼虽自在于三界饮食衣服恒资用</p><p>　　彼于三受所乐住云何将死不能害</p><p>　　尔时众中。复有一魔名曰舍爱。向彼魔王。说如是偈</p><p>　　神通境界有所有恶魔天龙夜叉等</p><p>　　种种恼佛无所触云何将死能害彼</p><p>　　尔时魔王。说偈报曰</p><p>　　我等昔日断彼食于虚空中雨大石</p><p>　　无边骂詈百种声我欲动彼所依处</p><p>　　尔时众中。复有一魔名曰知眼。向彼魔王。说如是偈</p><p>　　汝于彼时作恼乱颇见少许嗔过不</p><p>　　舒颜视汝不嚬蹙软音慰喻无恶声</p><p>　　尔时魔王。说偈报曰</p><p>　　彼有智慧能常忍能断爱痴诸过失</p><p>　　慈心一切诸众生聚集所行无不集</p><p>　　尔时众中。复有一魔名难降伏。向彼魔王。说如是偈</p><p>　　三结若能罥缚者我等可应恼乱彼</p><p>　　佛乃灭此痴罥障云何将死能恼彼</p><p>　　尔时魔王。说偈报曰</p><p>　　汝等助我力装束莫放逸</p><p>　　我变地为水束四山为鬘</p><p>　　虚空雨大石又放铁沙聚</p><p>　　月箭曲刀[金*窜]掷彼身即碎</p><p>　　如是勤方便极作恼乱彼</p><p>　　汝等相运助释子定为灰</p><p>　　尔时诸魔各各说偈。乃至百俱胝处所有诸魔。说偈问答皆亦如是</p><p>　　尔时彼众一切诸魔。同时发声作如是言。如是应去各各自宫<a href=\"/remen/zhuangyan.html\" class=\"keylink\" target=\"_blank\">庄严</a>甲胄。并诸军众悉皆擐甲。若使我等神通之力。一切境界示彼令知。沙门瞿昙虽复勇猛。岂当我辈军众之锋。如是语时于刹那顷。百俱胝处所有诸魔。各从自宫甲胄庄严。一一魔军千俱胝众。着种种甲持种种器仗各别严驾。于夜分中下阎浮提。到中魔伽陀。各住虚空邻近于佛。乃至四洲天龙夜叉乾闼婆阿修罗伽楼罗吉那罗摩睺罗伽薜荔多毗舍阇究槃荼。各于佛边生不信心无恭敬意。于法僧边亦不信心。彼一切魔各遣军众。种种器仗擐甲庄严。大集彼处欲害如来。有一仙人名曰光味。于十八明处及神通境界学过彼量。而常承事摩醯首罗。与五百徒众住雪山边。尔时魔王即自变身作摩醯首罗像。住仙人前。说如是偈</p><p>　　瞿昙姓种生大仙依通者</p><p>　　聪慧住摩伽今王舍城乞</p><p>　　汝当坚固心往共种种论</p><p>　　汝极五神通当决定自在</p><p>　　尔时魔王。说此偈已即隐不现。还于魔宫自眷属所。说如是偈</p><p>　　汝等今日我边听我今思得无比知</p><p>　　释子所摄所共语神通加彼令具足</p><p>　　彼幻示现自境界夺我魔之广大力</p><p>　　如母向子常软语悉令<a href=\"/remen/dizi.html\" class=\"keylink\" target=\"_blank\">弟子</a>生喜乐</p><p>　　恒日初分入城邑徐步摄持正威仪</p><p>　　弟子所行所断欲彼彼自当我捉持</p><p>　　美妙歌舞现其前令彼见闻生惑着</p><p>　　弟子记闻惑着已应恼释迦大仙意</p><p>　　尔时众中。复有一魔。说如是偈</p><p>　　我今化现可畏事师子驼象虎水牛</p><p>　　速疾奔驰彼城邑惊动现威雷震声</p><p>　　神通化现无量事复现兵器逼其前</p><p>　　彼彼所弃诸欲者或时迷乱令忘失</p><p>　　尔时众中。复有一魔。说如是偈</p><p>　　我今于彼四衢道化作楼观侠其前</p><p>　　种种奇形丑恶面种种器仗逼动彼</p><p>　　空中大声雨刀剑惊动可畏雷雹声</p><p>　　于彼境界不自在速令消灭不现前</p><p>　　尔时魔王。以神通力一切严驾。广作如上一切境界。如来大慈威德力故。亦广如彼种种示现。即时变此三千大千佛之世界。令此地性犹如金刚。一切魔力不能改转。亦复不能更作恶声。及以火山四方猛焰。亦不能作非时黑云及恶风气。佛力持故。乃至无有一龙能运其身下一渧雨</p><p>　　尔时四大声闻日初分时。着衣持钵入王舍大城乞食。时尊者<a href=\"/remen/sheli.html\" class=\"keylink\" target=\"_blank\">舍利</a>弗。于城南门值魔童子其数五十。第一端正妙色庄严大人子相。同在街路歌舞而行。遥见尊者舍利弗来。即前共持尊者两手。谓尊者曰。汝舞沙门汝歌沙门。时舍利弗语童子言。汝当谛听。先所未闻当令汝闻。即为童子。说如是偈</p><p>　　诸入可厌患杀处常欺我</p><p>　　我今厌患已尽彼入边际</p><p>　　诸阴可厌患杀处常欺我</p><p>　　我今厌患已尽彼阴边际</p><p>　　尔时舍利弗为魔童子说此偈已。即说咒曰</p><p>　　哆侄也他(一)婆呵啰(二)婆呵啰(三)婆啰(四)婆啰(五)末利支婆呵(六)萨遮婆呵(七)阿磨婆呵(八)萨婆呵(九)</p><p>　　尔时舍利弗。于歌音中说如是偈及陀罗尼。时魔王童子五十人等。闻是法音得未曾有。甚大<a href=\"/remen/huanxi.html\" class=\"keylink\" target=\"_blank\">欢喜</a>信心清净。向舍利弗说如是偈</p><p>　　正导我等今<a href=\"/remen/chanhui.html\" class=\"keylink\" target=\"_blank\">忏悔</a>为世间亲善说者</p><p>　　说阴可畏教我离令我于此常证见</p><p>　　时魔童子说是偈已。头面着地礼尊者足。便于道中共坐听法。尔时尊者大目揵连。欲入王舍大城乞食。于城东门见五十童子。乃至于歌音中。说如是偈</p><p>　　诸界可厌患杀处常欺我</p><p>　　我今厌患已尽彼界边际</p><p>　　诸受可厌患杀处常欺我</p><p>　　我今厌患已尽彼受边际</p><p>　　思惟可厌患杀处常欺我</p><p>　　我厌思惟已尽思惟边际</p><p>　　诸想可厌患杀处常欺我</p><p>　　我今厌患已尽彼想边际</p><p>　　时大目连。于歌声中说是偈已。复说咒曰</p><p>　　多侄也他(一)阿磨婆(二)阿磨婆(三)阿磨婆(四)阿磨婆(五)阿啰阇(六)啰挐阇呵(七)奢藐他(八)奢藐他(九)奢藐他(十)他伽那婆摩(十一)娑婆诃(十二)</p><p>　　尔时长老大目揵连。为魔童子。说如是偈及陀罗尼。时五十童子。第一欢喜生净信心。说如是偈</p><p>　　具足密神通圣主牟尼子</p><p>　　<a href=\"/remen/shengsi.html\" class=\"keylink\" target=\"_blank\">生死</a>道过患法灯普照示</p><p>　　能断诸过恶故我生信乐</p><p>　　今既归依<a href=\"/remen/fofa.html\" class=\"keylink\" target=\"_blank\">佛法</a>僧亦归依</p><p>　　尔时五十魔之童子。于街道中即便接足礼大目连。于彼前坐正仪听法</p><p>　　尔时长老富楼那弥陀罗尼子。于城北门入城乞食乃至街中。随彼童子所唱歌声。于歌音中。说如是偈</p><p>　　诸触可厌患杀处常欺我</p><p>　　我今厌彼触故尽触边际</p><p>　　诸根增上主杀处常欺我</p><p>　　我今厌增上故尽增上边</p><p>　　惑业常<a href=\"/remen/liuzhuan.html\" class=\"keylink\" target=\"_blank\">流转</a>杀处常欺我</p><p>　　我今厌惑业尽惑业边际</p><p>　　诸有可厌患杀处常欺我</p><p>　　我今厌诸有尽诸有边际</p><p>　　尔时富楼那于歌音中。为魔童子说此偈已。告童子曰。人命轻速难可保住。犹如山水迅浪奔流。命甚于彼。愚痴凡夫都不觉知。复次童子。一切凡夫色酒所醉无觉知者。声酒所醉无觉知者。香酒所醉无觉知者。味酒所醉无觉知者。触酒所醉无觉知者。复次童子。人命轻速甚彼山水。愚痴凡夫都不见知。法酒所醉无觉知者。阴酒所醉无觉知者。界酒所醉无觉知者。封食所醉无觉知者。乐酒所醉无觉知者。生酒所醉无觉知者。欲酒所醉无觉知者。复次童子。人命轻速犹如山水迅浪奔流。命甚于彼。愚痴凡夫都不见知。乃至为彼一切情识取着之酒。为所迷醉都不觉知。即为童子。而说咒曰</p><p>　　多侄也他(一)揭伽婆(二)揭伽婆(三)揭伽婆(四)门致尼(五)阿伐多(六)毗伐多(七)呿伐多(八)跋啰磨阿啰他(九)殊底伐多(十)娑婆呵(十一)</p><p>　　尔时长老富楼那于歌声中。为魔童子说如此偈及陀罗尼句。时彼五十童子。第一欢喜生净信心。说如是偈</p><p>　　汝今教我寂灭道诸界犹如彼幻炎</p><p>　　世间唯从分别生故我身命归<a href=\"/remen/sanbao.html\" class=\"keylink\" target=\"_blank\">三宝</a></p><p>　　尔时五十魔之童子。于街道中即便接足礼富楼那。于彼前坐正仪听法</p><p>　　尔时长老须<a href=\"/remen/puti.html\" class=\"keylink\" target=\"_blank\">菩提</a>。于城西门入王舍城次第乞食。于街道中逢值魔王五十童子。华年盛美颜色端正。容止庠雅大人子相。共戏街道歌舞而行。见须菩提即便趋往。各共捉彼尊者两手。作如是言。汝歌沙门汝舞沙门。须菩提言。谛听童子。汝先歌音所未闻者当令汝闻。汝且默然听我歌声。时须菩提。即为童子。说如是偈</p><p>　　一切有为法动性皆<a href=\"/remen/wuchang.html\" class=\"keylink\" target=\"_blank\">无常</a></p><p>　　如彼幻泡炎虽见不可得</p><p>　　速疾生灭法唯智者乃知</p><p>　　触受是苦担愚痴者随着</p><p>　　有为逼迫苦一切悉<a href=\"/remen/wuwo.html\" class=\"keylink\" target=\"_blank\">无我</a></p><p>　　更无一知识令脱于苦者</p><p>　　如信菩提道亲近修一相</p><p>　　谓离诸法想不净及无我</p><p>　　一切行相应无实无性相</p><p>　　诸法无命养无人无作者</p><p>　　汝舍魔谄意发觉生净信</p><p>　　诸识依本起如电依虚空</p><p>　　触受思无我观察无有实</p><p>　　愚痴凡夫聚此阴恒流转</p><p>　　净心分别生作者不可得</p><p>　　真际寂灭空能离一切边</p><p>　　此法无无明故说菩提行</p><p>　　如彼大船师普运到菩提</p><p>　　尔时长老须菩提。为魔童子说此偈已。即说咒曰</p><p>　　多侄也他(一)苏文第(二)毗文第(三)文陀(四)阇醯(五)赐离(六)赐离(七)赐离(八)阿婆赐离(九)阿婆呵赐离(十)多他多婆赐离(十一)步多俱胝赐离(十二)娑婆呵(十三)</p><p>　　尔时长老须菩提。为此童子于歌声中。说此偈辞及陀罗尼句。时彼五十童子。第一欢喜生净信心。说如是偈</p><p>　　我依恶知识未闻如是法</p><p>　　愚痴无智故造作此恶业</p><p>　　我今发露悔愿尊证知我</p><p>　　尊从胜法生故我发大愿</p><p>　　愿我得作佛普利益世间</p><p>　　时五十童子。于街道中即便接足礼须菩提。于彼前坐正仪听法</p><p>　　尔时<a href=\"/remen/shizun.html\" class=\"keylink\" target=\"_blank\">世尊</a>以神通力。令此街道百由旬量。广博严净而为示现。时舍利弗北面而坐大目揵连西面而坐。富楼那南面而坐。须菩提东面而坐。四人住处共半由旬。应时于彼四大声闻坐处地中现大莲华。纵广正等五十肘量。阎浮檀金为茎。青毗琉璃为叶。胜藏宝为须。真珠为[廿/止/(止*止)/木]。华气芬馥过彼天香。如此莲花是出世间善根所生。从此莲华出大光明。普照三千<a href=\"/remen/daqianshijie.html\" class=\"keylink\" target=\"_blank\">大千世界</a>。于彼街道其华上踊。高三人量而为示现。乃至四天王天此莲华现。以彼天量高五由旬而为示现。乃至三十三天此莲华现。以彼天量高百由旬而为示现。阿迦尼吒天此莲华现。以彼天量高半由旬以为示现。于莲华叶宣示种种美妙句义。此地众生及彼诸天。皆闻华中如此偈颂</p><p>　　唯佛清净生此刹退彼魔王并军众</p><p>　　佛勇猛故转法轮世间因此故无疑</p><p>　　诸有聪慧解义论知法求法求解脱</p><p>　　一切世间聪睿人优波俱利最为上</p><p>　　此为导师已调伏善巧说此妙大法</p><p>　　一切世间上供养供养牟尼能说者</p><p>　　具三世智能善说所学三学能开示</p><p>　　能救世间人天者无量法义令解知</p><p>　　利益世间教善行方便智灯照世间</p><p>　　巧说妙法断三垢智慧利益无疲倦</p><p>　　世间极苦令解脱无明闇蔽诸众生</p><p>　　能与<a href=\"/remen/fayan.html\" class=\"keylink\" target=\"_blank\">法眼</a>不颠倒一切大众普已会</p><p>　　此佛不久师子吼如来能示第一义</p><p>　　妙色力具展转说见世沉没大<a href=\"/remen/kuhai.html\" class=\"keylink\" target=\"_blank\">苦海</a></p><p>　　来处世间击法鼓六根护中住上护</p><p>　　此六随行六通知<a href=\"/remen/liudu.html\" class=\"keylink\" target=\"_blank\">六度</a>上法佛所说</p><p>　　决定说此六种子能杀六根居村者</p><p>　　六无上事所念者佛调御主令彼念</p><p>　　于莲华中说是偈已。乃至于彼六欲诸天。于莲华中复为诸天说如是偈</p><p>　　汝等和合游乐着贪诸欲</p><p>　　放逸心迷醉爱盖之所覆</p><p>　　愚痴常乐着诸欲酒所醉</p><p>　　以彼放逸故不供养善逝</p><p>　　诸欲无常坏如彼水中月</p><p>　　死生坚牢罥众生无脱者</p><p>　　此等无所依放逸着诸欲</p><p>　　以乐诸欲故永不得<a href=\"/remen/niepan.html\" class=\"keylink\" target=\"_blank\">涅槃</a></p><p>　　常处放逸地与灭不相应</p><p>　　不看先所作为净为不净</p><p>　　为业受老死怖畏恒围绕</p><p>　　汝等放逸故三恶地所行</p><p>　　以施调系心恒修不放逸</p><p>　　先所作善业应当勤护持</p><p>　　念舍欲不净难得后边故</p><p>　　汝等归善逝听彼说大义</p><p>　　汝等修智慧解脱寂灭因</p><p>　　与妙<a href=\"/remen/faxiang.html\" class=\"keylink\" target=\"_blank\">法相</a>应听如是大义</p><p>　　如是莲华中说是偈已。乃至<a href=\"/remen/sejie.html\" class=\"keylink\" target=\"_blank\">色界</a>十六天。处于莲华中复为诸天说如此偈</p><p>　　分别善法勤修习一心乐禅离愦闹</p><p>　　寂静不乱求解脱慧所应作断嗔恚</p><p>　　所有我相十三种分别为说修胜忍</p><p>　　以此毕竟速解脱得至生死解脱处</p><p>　　贪嗜色聚分别者我性坚固见湛然</p><p>　　彼等不减所生法由见流转趣恶地</p><p>　　观彼三界常无我不实无自空无作</p><p>　　修忍分别随顺彼得彼一切趣解脱</p><p>　　彼等不老不病死不怨憎会离恶趣</p><p>　　一切诸法等虚空所修相应不二修</p><p>　　毕竟净道最无上意无所著净诸根</p><p>　　犹如释子降四魔应修无相一法性</p><p>　　所有一切相皆离调顺威仪二种断</p><p>　　此道为彼最上说一切法空分别修</p><p>　　若能分别修此空无主无作受亦无</p><p>　　如空自性解菩提远离悕求最无上</p><p>　　尔时如来于此净色莲华台中。出此大声句义法时。此世界中一切所有人非人等。普来街中绕莲华座。乃至无量无数阿迦尼吒天。悉下天宫绕莲华座瞻仰听法。是时魔王闻此偈已。周匝普观见王舍大城。街中莲华出此法声。及见无量无数百千俱胝那由他人。围绕莲华共坐听法。又见六欲诸天无量无数百千俱胝那由他等。一切诸天悉舍宫殿。随绕莲华而坐听法。见闻是已转过前量。加大忧苦悔恼缠心。毛竖战栗遍身流汗。走虚空中。以大音声唤余魔众。说如是偈</p><p>　　汝等当听善摄外意我于境界</p><p>　　无自在力此乃释迦最上胜力</p><p>　　功德广行流布世间令彼众生</p><p>　　坚固所作于莲华台出此法声</p><p>　　人天诸子尽来无余决定善人</p><p>　　咸皆渴仰专意善逝趣寂灭道</p><p>　　最上功德第一无上沙门所作</p><p>　　幻此三界迷惑一切令无余意</p><p>　　人天大众围绕莲华疾放雨石</p><p>　　作恐怖声以魔凶众往摧坏彼</p><p>　　尔时余魔对彼魔王。说如是偈</p><p>　　汝听我等语此语能利益</p><p>　　汝知何等法而不止息意</p><p>　　如来胜持力魔军尽消灭</p><p>　　我等见善逝心皆大迷闷</p><p>　　佛为大船师光颜胜<a href=\"/remen/yuanman.html\" class=\"keylink\" target=\"_blank\">圆满</a></p><p>　　置佛善归依更无胜归处</p><p>　　尔时复有余魔。对彼魔王举体掉动。面目嚬蹙悲泣极嗔。说如是偈</p><p>　　汝失善道住恶道可不自知力所能</p><p>　　汝无羞愧比导师魔力消灭由佛力</p><p>　　世间和合莲华所听法怡悦净身心</p><p>　　我等秽身失<a href=\"/remen/jingjin.html\" class=\"keylink\" target=\"_blank\">精进</a>不去消灭刹那顷</p><p>　　今者一切悉归依归依牟尼因陀罗</p><p>　　尔时复有诸魔。悉皆合掌向彼魔王。说如是偈</p><p>　　汝舍法行乐作恶佛为恃怙利世间</p><p>　　于诸众中佛众胜佛今已来于此城</p><p>　　我等宜以清净眼以喜乐心速往彼</p><p>　　归依三界之所尊一切众生妙良药</p><p>　　尔时此虚空中复有一魔。名曰智声。向彼魔王即便高声说如是偈</p><p>　　汝等和合以信乐一切相应听我语</p><p>　　发意言行断恶见曲躬合掌舍嗔恚</p><p>　　以醒悟心当净信<a href=\"/remen/suixi.html\" class=\"keylink\" target=\"_blank\">随喜</a>如来最上说</p><p>　　对佛归依难得归我当今日信供养</p><p>　　尔时诸魔无量无边。于刹那顷悉从空下。到王舍大城七宝之门。各持种种庄严供具来至佛所。为欲供养婆伽婆故。或有变作转轮王像。或有变作梵天王像。或有变作魔醯首罗像。或有变作自在天像。或有变作那罗延像。或有变作兜率陀形。或有变作焰摩天像。或有变作释提桓因。或有变作三十三天。或有变作童子之形。或有变作毗沙门像。或有变作毗楼勒叉。或有变作毗楼博叉。或有变作提头赖吒。或有变作四天王天臣佐之形。或有变作日天子形。或有变作月天子形。或有变作星宿天子大小之形。或有变作阿修罗像。或有变作伽楼拏形。或有变作紧那啰像。或有变作摩呼啰伽形。或有变作宝山之形。或有变作金聚之形。或有变作种种宝形。或有变作宝树之形。或有变作刹帝利像。或有变作余外道形。或有变作轮宝之形。或有变作摩尼宝形。或有变作伊啰婆荼象宝之形。或有变作婆罗呵马宝之形。或有变作女宝之像。或有变作主藏臣宝。或有变作主兵臣宝。如是种种各自现化。为供养故住于佛前。或有现于青色青身。以白色具庄严其身。各共执持赤盖幢幡真珠璎珞。以一多罗树量之高住虚空中。或有现于白色白身。以赤色具庄严其身。各共执持黄盖幢幡璎珞之具住虚空中。或有现于赤色赤身。以金色衣庄严其身。各共执持青盖幢幡行列而住。或有现于红色红身雨白真珠。或有现于白色白身雨红真珠。或有现作天仙之色。住虚空中雨于华雨。或有变作声闻之像。为供佛故种种天香雨虚空中。或有变作揵闼婆色击天伎乐。或有变作天女之色。种种宝器香水洒地。或有变作净金黑色烧种种香。或有变作诸天子像歌唱喜舞。或有变作种种之色。合掌瞻仰赞叹如来。或有魔众随佛方面一心瞻仰。各持种种摩尼之宝供养世尊。或有街衢殿堂楼阁窓牖门阙台上。四阶之道墙堞楼橹。门间树上重阁钩栏。各随所住合掌瞻仰供养如来◎</p></div>"
},{
    "title": "宝星陀罗尼经 第四卷",
    "author": "波罗颇蜜多罗 译",
    "html": "<div class=\"B1_text\"><p>　　宝星陀罗尼经 第四卷</p><p>　　唐<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>波罗颇蜜多罗译</p><p>　　◎魔王归伏品之余</p><p>　　尔时魔王见彼一切所有魔众。各与眷属归依如来。是时魔王转加嗔怒过于前量。惊怖迷乱举声悲泣说如是偈</p><p>　　我失胜威德无复有见助</p><p>　　<a href=\"/remen/shamen.html\" class=\"keylink\" target=\"_blank\">沙门</a>胜<a href=\"/remen/shentong.html\" class=\"keylink\" target=\"_blank\">神通</a>夺我魔境界</p><p>　　应更勤方便思后时所作</p><p>　　斫断莲华根令众散诸方</p><p>　　莲华根断已令大众迷乱</p><p>　　若众迷乱已此我后愿力</p><p>　　尔时魔王说是偈已。如所思惟犹如疾风从空而下。至彼莲华所现之街。即便前进欲拔莲华。以<a href=\"/remen/foli.html\" class=\"keylink\" target=\"_blank\">佛力</a>故尚不能触。何况侵拔。既不能拔。复欲擿彼莲华之叶及损华台又不能损。即欲举手遥拍彼华。是时魔王见彼莲华如电如影。虽对眼根不可损触。尔时魔王尽其神力如其所作。于彼莲华竟不能损。复欲惊动一切大众。即出高大可畏之声。声亦不出。复现威猛。以大力势即举两手。欲拍大地令地震动。是时大地犹如<a href=\"/remen/xukong.html\" class=\"keylink\" target=\"_blank\">虚空</a>。乃至不可以手摩触。况能令动。是时魔王见此大地不可得触。复生是念。今此大会所有<a href=\"/remen/zhongsheng.html\" class=\"keylink\" target=\"_blank\">众生</a>。我当打之令使心乱。作是念时。乃至不见有一众生可得可触。况能加逼。以佛力故有如是相。是时魔王转加忧恼。遍身掉动如大风树。发声[口*睾]哭悲恨流泪。遍观四方说如是偈</p><p>　　沙门以幻力普摄诸<a href=\"/remen/shijian.html\" class=\"keylink\" target=\"_blank\">世间</a></p><p>　　令我心昏醉迷乱一念顷</p><p>　　境界<a href=\"/remen/gongde.html\" class=\"keylink\" target=\"_blank\">功德</a>力此是我所有</p><p>　　彼以幻力故一切侵夺尽</p><p>　　我今被所弃宜速还自宫</p><p>　　乃至若不去复及我<a href=\"/remen/shouming.html\" class=\"keylink\" target=\"_blank\">寿命</a></p><p>　　尔时魔王即欲还宫。虽生是念复不能去。转加惊哭。复作是念。我今于此神通尽也。为复瞿昙<a href=\"/remen/zizai.html\" class=\"keylink\" target=\"_blank\">自在</a>力也。莫复于彼怨家之前令我命尽。复作是念。我今可隐出此娑婆佛刹之外。宁死于彼。莫令于此佛刹有一众生见我死者。作是念时乃至不能离此方维。况能隐去。即时自见被五系缚。转复惊嗔高声悲哭。复作是言。呵哉爱子及诸亲属不复可见</p><p>　　尔时有魔名曰智声。即自变身作转轮王形。向彼魔王说如是偈</p><p>　　汝意何故忧[口*睾]叫生悲恼</p><p>　　世间最上者如来为上上</p><p>　　佛为无所畏宜速求归依</p><p>　　救护诸世间如灯照诸趣</p><p>　　归依恃怙者毕竟脱三苦</p><p>　　若亲近如来当得寂灭乐</p><p>　　尔时魔王作如是念。若我用彼智声语者。沙门瞿昙应当归依。我此系缚应得<a href=\"/remen/jietuo.html\" class=\"keylink\" target=\"_blank\">解脱</a>。是时魔王随佛方面。曲躬合掌作如是言。南无无上人中丈夫。佛能解脱老病死者。我今归依。是时魔王以偈颂曰</p><p>　　此缚甚崄大可怖我速归依求善逝</p><p>　　归依如来得解脱今始归依第一众</p><p>　　我以痴盲嗔正觉所造过失为最极</p><p>　　今依汝语故<a href=\"/remen/chanhui.html\" class=\"keylink\" target=\"_blank\">忏悔</a>置汝现前以为证</p><p>　　尔时魔王用彼智声善丈夫语。即于佛前归依<a href=\"/remen/shizun.html\" class=\"keylink\" target=\"_blank\">世尊</a>。应时自见身缚解脱。既解脱已。复念。欲还魔所住宫。即自见身复五系缚。于此众中无能去处。即时还复归依如来。生此念时。即于佛边复得解脱。作念欲去即见系缚。生念欲住即见解脱。如是如是乃至七遍。系缚解脱魔王自知。无所能为。便于佛边默然安坐◎</p><p>　　◎宝星陀罗尼经大集品第四</p><p>　　时彼四大声闻入王舍大城乞食。逢魔童子执声闻手共走衢中。请四沙门非法歌舞。时大声闻在歌音中。为说<a href=\"/remen/niepan.html\" class=\"keylink\" target=\"_blank\">涅槃</a>相应道句。尔时于<a href=\"/remen/shana.html\" class=\"keylink\" target=\"_blank\">刹那</a>顷大地震动。如是无量百千天龙夜叉乾闼婆阿修罗迦楼罗紧那罗摩睺罗伽。先于<a href=\"/\" class=\"keylink\" target=\"_blank\">佛教</a>中得清净信者。面目流泪说如是偈</p><p>　　最上导师现在世于圣教中恶怪起</p><p>　　辱彼声闻令世见众生云何生净信</p><p>　　尔时无量百千俱胝那由他天龙夜叉罗刹。面目流泪往到佛所。到已于佛前住。说如是偈</p><p>　　圣教现在此当善观今日</p><p>　　智者勿放舍为护<a href=\"/remen/zhengfa.html\" class=\"keylink\" target=\"_blank\">正法</a>故</p><p>　　尔时世尊复说偈言</p><p>　　我今自往彼魔所令魔军众悉降伏</p><p>　　当作一切世间导普教同向涅槃城</p><p>　　尔时一切大众异口同音作如是言。世尊。勿往勿往。世尊先说。诸佛不可思议。诸佛境界不可思议。魔境界不可思议。龙境界不可思议。业及业境界不可思议。如是一切诸境界中。唯佛境界最胜无能及者。唯愿世尊不起此坐。令无量俱胝那由他等诸魔军众自然降伏。复能开示无量百千那由他等阴界诸法。竭<a href=\"/remen/fannao.html\" class=\"keylink\" target=\"_blank\">烦恼</a>海坏诸见网。能令无量那由他众生入<a href=\"/remen/zhihui.html\" class=\"keylink\" target=\"_blank\">智慧</a>海。世尊。今日非是去时。佛言。所有众生界众生。彼一切众生尽变为魔。乃至大地尽为微尘。如是一一尘复变作魔。彼一切魔力欲来害我。乃至不能动我一毛。况能损坏我此身分。我坐此座能胜无量俱胝那由他魔。又能调伏。唯置此魔眷属难可调伏。虽然我今当往。所以者何。此魔以神通力。于王舍城已变作种种严饰之具<a href=\"/remen/gongyang.html\" class=\"keylink\" target=\"_blank\">供养</a>于我。怜愍彼故我今当受。令彼魔心能发希有第一<a href=\"/remen/huanxi.html\" class=\"keylink\" target=\"_blank\">欢喜</a>生清净信。当种阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>善根种子。尔时世尊说是语已。从座欲起。时彼护竹林天名曰端正。往至佛所涕泪交流而说偈言</p><p>　　世尊于今日非是入城时</p><p>　　此城极广大魔众皆充满</p><p>　　如是一一魔中心怀重恶</p><p>　　咸与亿千众欲围绕世尊</p><p>　　嗔火皆炽然毒意转狂乱</p><p>　　竞持锐器仗争恼害如来</p><p>　　唯愿释师子毕竟慎勿往</p><p>　　或当被非命失我大归依</p><p>　　世尊闻已默然不答。即起法座。时彼护伽蓝天名曰持慧。顶<a href=\"/remen/lifo.html\" class=\"keylink\" target=\"_blank\">礼佛</a>足而说偈言</p><p>　　恶魔大将有五千各各竞持精器仗</p><p>　　纯怀恶心立待佛今日勿往牟尼尊</p><p>　　世尊闻已默而不答。将出伽蓝。时有药天名曰成慧。头面礼足而说偈言</p><p>　　呵哉失正觉法门当破坏</p><p>　　法舟俄欲沈慧灯奄不照</p><p>　　世间法味减烦恼贼盈满</p><p>　　于诸有界中我无少自在</p><p>　　最上法散坏云何能住持</p><p>　　彼魔军甚众住于恶法中</p><p>　　各持利刀仗毒心争害佛</p><p>　　善逝用我语为利世间故</p><p>　　唯愿十力仙善步莫入城</p><p>　　世尊闻已默然不答。将发伽蓝。时大门内有一树天名曰持势。即于佛前大悲啼泣。以身投地向佛作礼而说偈言</p><p>　　依怙三有当失眼满意所欲将灭坏</p><p>　　空中刀箭如毒蛇伺求害佛愿莫去</p><p>　　世尊闻已默然不答。尔时守大门天名曰水光。举声号泣。头面着地<a href=\"/remen/dl.html\" class=\"keylink\" target=\"_blank\">顶礼</a>佛足而说偈言</p><p>　　城中名闻大梵志持月刀仗候待佛</p><p>　　共怀毒害有二万在此城中愿莫去</p><p>　　世尊闻已默然不对。将入王舍城门。时彼守城门天。名曰多摩罗树叶坚固。于虚空中举声号哭。驰至佛所顶礼佛足。而说偈言</p><p>　　此道师子象围绕起勇健心争害佛</p><p>　　及恼<a href=\"/remen/biqiu.html\" class=\"keylink\" target=\"_blank\">比丘</a>作障碍悲愍天龙愿莫去</p><p>　　四道众中因陀罗见佛教灭生忧苦</p><p>　　相与云集共一处怖畏战栗共相谓</p><p>　　如来既是退魔者魔今变作极恶面</p><p>　　恐大法灭世灾起日月失度星辰翳</p><p>　　睹恶相现皆拍头奇哉善逝有退相</p><p>　　日眼散坏法炬灭蹂践正觉竭法水</p><p>　　世间妙法坏将至众魔恶党渐炽盛</p><p>　　世尊闻已默然不答。彼城门天谏佛不回。悲啼流泪复说偈言</p><p>　　普观世间牟尼尊最上说者去当死</p><p>　　莫近我城取死灭我被<a href=\"/remen/sanjie.html\" class=\"keylink\" target=\"_blank\">三界</a>常毁呰</p><p>　　愿听我说坚固者今日莫向城中灭</p><p>　　怜愍众生此处侍解脱众生生苦怖</p><p>　　如来当忆本誓愿得大菩提度众生</p><p>　　无量众生为苦烧安隐众生最上医</p><p>　　无量俱胝劫住世为诸着欲凡夫众</p><p>　　<a href=\"/remen/shuofa.html\" class=\"keylink\" target=\"_blank\">说法</a>令彼得寂灭谓入<a href=\"/remen/zixing.html\" class=\"keylink\" target=\"_blank\">自性</a>空相义</p><p>　　尔时世尊默然不答。欲入大门。时彼地天与大滋味天。并其同类一万天俱。被发两面共到佛所。合掌住立而说偈言</p><p>　　佛忆昔行檀施血过四海</p><p>　　头骨如铁围眼等恒沙数</p><p>　　及种种妙宝妻子与象马</p><p>　　衣食房卧具随病所须药</p><p>　　作最上供养护戒不放逸</p><p>　　数习多闻忍常<a href=\"/remen/xiaoyang.html\" class=\"keylink\" target=\"_blank\">孝养</a>父母</p><p>　　修难行苦行解脱苦众生</p><p>　　汝昔所发愿<a href=\"/remen/chengfo.html\" class=\"keylink\" target=\"_blank\">成佛</a>说上道</p><p>　　济拔世<a href=\"/remen/kuhai.html\" class=\"keylink\" target=\"_blank\">苦海</a>为众生说法</p><p>　　令竭苦无余使入<a href=\"/remen/wuwei.html\" class=\"keylink\" target=\"_blank\">无畏</a>城</p><p>　　置于菩提道遍满众生界</p><p>　　行恶失道者忏悔毁闻戒</p><p>　　随顺昔所愿说法俱胝劫</p><p>　　浴以八戒水令度烦恼河</p><p>　　三界众生中更无如佛者</p><p>　　自既得解脱复解脱世间</p><p>　　运度诸众生于此三有海</p><p>　　唯佛得如是世间第一觉</p><p>　　唯佛是世亲愿布<a href=\"/remen/ganlu.html\" class=\"keylink\" target=\"_blank\">甘露</a>法</p><p>　　尔时世尊入城门已。刹那之顷。时有无量亿那由他天龙夜叉八部鬼神。于虚空中各各雨泪而说偈言</p><p>　　我见昔善逝调众安隐时</p><p>　　说法作利益无如是恼乱</p><p>　　大师出恶世自然成大觉</p><p>　　说烦恼障法成熟世间故</p><p>　　常作师子吼无量诸恶魔</p><p>　　欲如是灭法佛今莫入城</p><p>　　时有余天复说偈言</p><p>　　诸佛转法轮住一方利益</p><p>　　今佛处处往无令得逢恶</p><p>　　尔时复有余天。同说偈言</p><p>　　以悲为导师常行利众生</p><p>　　莫独入城中如我见有损</p><p>　　彼时复有无量百千俱胝那由他天龙夜叉罗刹阿修罗摩睺罗伽等。面目雨泪从虚空中作行而下住于佛前。有无量种异形。或有被发或绝璎珞。或有宝盖幢幡皆悉倾倒。或复举身投地或捉佛足。或大哀号。或举两手捶胸懊恼。或有在佛足下躃踊悲哭宛转于地。或于佛前合掌赞叹<a href=\"/remen/libai.html\" class=\"keylink\" target=\"_blank\">礼拜</a>。或散种种杂色妙华末香涂香华鬘刍摩缯彩严饰之具。或散织成宝服真珠璎珞种种异物。时余天众供养佛已。同时举声而说偈言</p><p>　　佛所行苦行为利益世间</p><p>　　生此末世时为众勿舍去</p><p>　　作佛事未多<a href=\"/remen/tianren.html\" class=\"keylink\" target=\"_blank\">天人</a>得证少</p><p>　　久住开示法度三有世间</p><p>　　有行清净行成就甘露器</p><p>　　应起悲教我救世间苦逼</p><p>　　六趣旷野中<a href=\"/remen/shengsi.html\" class=\"keylink\" target=\"_blank\">生死</a>失正道</p><p>　　为彼示善路教圣法解脱</p><p>　　此最希有悲愿大觉久住</p><p>　　转无上法轮勿令世无怙</p><p>　　时有余天复说偈言</p><p>　　导师若灭没世间悉盲冥</p><p>　　八圣三解脱于此悉皆无</p><p>　　我等已种善三业不放逸</p><p>　　一切乐具足久住功德藏</p><p>　　尔时复有净居天众。与其眷属无量无边亿那由他集在一处。各共相谓而说偈言</p><p>　　汝等勿怖佛无衰应于大觉当了然</p><p>　　我忆往昔亲见佛欲界所有俱胝魔</p><p>　　遍满三十六由旬利斧利剑并刀槊</p><p>　　飘勇迅疾如云奔魔众雄猛声可畏</p><p>　　至菩提树悉走散于刹那顷皆惊怖</p><p>　　况今果圆名称广彼等何能为障碍</p><p>　　时有余天相与悲泣而说偈言</p><p>　　昔一魔军无大力今有千亿俱大势</p><p>　　来坏如来定无疑佛若灭没世皆闇</p><p>　　尔时梵释诸天护世间者。顶礼佛足而说偈言</p><p>　　以我小智劝佛住用我等语悲愍者</p><p>　　无量诸天忧火烧今为彼等洒法雨</p><p>　　尔时世尊以大慈眼遍观一切同来天众。出妙梵声普垂安慰而说偈言</p><p>　　汝等勿怖今无畏一切魔众一时来</p><p>　　彼等不能损动我乃至一毛况复身</p><p>　　我今安慰一切众常于世间说妙法</p><p>　　我于如是失道者当广分别示正道</p><p>　　我昔已行难行事广施众生以饮食</p><p>　　房舍医药不乏少谁能今日恼乱我</p><p>　　我舍车乘与象马严饰宝具亦如是</p><p>　　奴婢城廓及聚落谁能与我作恼乱</p><p>　　妻妾男女并眷属爱重自在王种位</p><p>　　我与众生利益故我身何故今当坏</p><p>　　头目及耳鼻手足身皮血</p><p>　　以命施众生谁能恼乱我</p><p>　　无量俱胝佛自手普供养</p><p>　　常乐戒多闻谁能散坏我</p><p>　　作无量难事甚能摄伏心</p><p>　　遍割身不嗔今谁能恼我</p><p>　　烦恼已退成正觉于诸众生等慈心</p><p>　　永无嫉妒及秽怒现前无有如我者</p><p>　　我今破魔所有力能退无量俱胝魔</p><p>　　决定与汝作解脱何故恐怖不入城</p><p>　　所有十方及此土住此诸佛刹土者</p><p>　　彼等一切我普请及大神通菩萨众</p><p>　　愿令世间悉遍满及以福智薰世间</p><p>　　共彼如<a href=\"/remen/fofa.html\" class=\"keylink\" target=\"_blank\">佛法</a>式住亦持诸佛所顺可</p><p>　　尔时无量百千万亿那由他阿僧祇天龙夜叉阿修罗迦楼罗紧那罗摩睺罗伽人非人等。俱来大众一时同声唱言善哉。复作是言。南无希有未曾有无数<a href=\"/remen/jingjin.html\" class=\"keylink\" target=\"_blank\">精进</a>具足如今世尊。南无南无大希有未曾有无数精进具足如今世尊。安慰一切天人及众生类皆蒙度脱。退诸魔众散灭众生烦恼垢聚。破我慢山斫受生树。碎生死日除无明闇。生外道信竭四流水然正法炬示菩提路。授与众生柔和忍辱。游戏<a href=\"/remen/sanmei.html\" class=\"keylink\" target=\"_blank\">三昧</a>处<a href=\"/remen/chanding.html\" class=\"keylink\" target=\"_blank\">禅定</a>乐。普令<a href=\"/remen/juewu.html\" class=\"keylink\" target=\"_blank\">觉悟</a><a href=\"/remen/sishengdi.html\" class=\"keylink\" target=\"_blank\">四圣谛</a>道。大悲导师广度众生。于生死海引诸天人入无畏城。时诸天人阿修罗等。各以种种天妙华香涂香末香杂宝华鬘<a href=\"/remen/zhuangyan.html\" class=\"keylink\" target=\"_blank\">庄严</a>之具散于佛上。为供养佛故扫饰衢巷。以天宝衣天妙华天绮縠遍覆道上。又雨曼陀罗．波卢沙．迦卢遮．大卢遮．优钵罗．俱物陀．分陀利等种种莲华。随佛所履布于足下。其道两边化作天树枝叶华果悉以七宝而严饰之。七宝树上复现种种妙宝天衣天冠耳珰环玔宝饰庄严之具。是诸树间有天华池。其池四边周匝七宝。清冷美水八德具足。众宝莲华及妙音鸟。杂色间发盈满其中</p><p>　　彼诸天众供养佛故。于虚空中各持七宝幢幡华盖。校以种种金绳露缦真珠璎珞。又雨金屑银屑毗琉璃屑。及散一切沉水末香。多伽罗末香。黑栴檀末香。多摩罗叶香。复雨牛头优罗伽栴檀香等。种种末香遍于道上。复雨金绳交络真珠璎珞摩尼珠璎珞如意珠璎珞。缤纷布濩于虚空中随风回转。其城内外有道上。悉以种种天庄严具而严饰之。乃至城中魔及眷属。亦以妙好天庄严具而严饰之。尔时世尊怜愍一切诸众生故。便入首楞严三昧。其心正受。以如所入定在道徐行。即现种种微妙色身。威仪相好光明希有。于其城内道中正立令彼道上一切众生悉见<a href=\"/remen/foshen.html\" class=\"keylink\" target=\"_blank\">佛身</a>。所有事梵天者。应以梵身而得解脱。世尊即现梵身而化度之。所有事释天者。应以释身而得解脱。即现释身而化度之。所有事那罗延者。应以那罗延身而得解脱。即现那罗延身而化度之。所有事摩醯首罗者。应以摩醯首身而得解脱。即现摩醯首身而化度之。所有事四天王天者。应以四天王身而得解脱。即现四天王身而化度之。所有事转轮圣王者。应以转轮王身而得解脱。即现转轮王身而化度之。所有事诸小王者。应以诸小王身而得解脱。即现诸小王身而化度之。所有事大神通者。所有事沙门者。所有事童男童女妇女身者。皆现彼身而化度之。及至所有事师子事龙事象事兔事阿修罗杂类身者。是诸众生应以彼身威仪色相而得解脱。如来悉皆现彼形相而化度之。世尊如是种种作示现时。彼一切道行众生。见是事已皆共合掌。头面着地礼拜赞叹。围绕如来得未曾有。所有事象事龙事阿修罗。乃至所有事兔神者彼等众生即见如来。同兔形相威仪在道而行。所有众生事于佛者。彼等众生即见如来。如佛威仪在道而行。彼等众生悉皆合掌赞叹礼拜。相与依随从佛后行</p><p>　　尔时雪山光味仙人。与其徒众五百人俱。为魔所遣诣王舍大城令至佛所。是时光味于城门内住待如来。见佛身相犹如仙人。威仪形相显发庄严。及见无量百千俱胝诸天围绕供养。见是事已复作是念。如此人者真大仙人有大加护。应受人天最上供养。及见一切身分庄严似圣智者。我等二人。谁为尊胜。智慧谁胜。我于今者如何了知。又作是念。我应近问。以何生类以何姓氏。<a href=\"/remen/shouchi.html\" class=\"keylink\" target=\"_blank\">受持</a>何等以何志乐以何等行。光味仙人自观徒众。说如是偈</p><p>　　今见多闻大福德能持大行应供者</p><p>　　能知善道牟尼最大忍智义法具足</p><p>　　汝等一切殷重心以大方便常供养</p><p>　　我当于此功德者闻其善说度<a href=\"/remen/bian.html\" class=\"keylink\" target=\"_blank\">彼岸</a></p><p>　　尔时光味一切徒众摩那摩等。皆共同声作如是言。如是大师应如是作。时光味仙人并诸眷属往世尊所。到佛前已合掌住立作如是言。汝今是谁。世尊答言。我是<a href=\"/remen/poluomen.html\" class=\"keylink\" target=\"_blank\">婆罗门</a>。仙人复言。汝姓何等。世尊答言。我姓瞿昙。仙人复言。汝何志乐世尊答言。三解脱门。仙人复言。行何等行。世尊答言。我行真际如。仙人复言。<a href=\"/remen/chujia.html\" class=\"keylink\" target=\"_blank\">出家</a>几时。世尊答言。如彼无明久如所起。我今出家亦复如是。仙人复言。如是大仙星宿应现。如所明记颇诵不耶。世尊答言。如彼平等我不忘置。彼何所有有何坚固。如此相者世间智知。仙人复言。为欲令诸智慧之人心生欢喜故作此说。世尊问言。云何名为星宿之句。仙人答言。二十八宿日月所依随转而行。各依彼人横手八指以为量法。彼十二八指以为身量。以一八指用为顶量。以一八指为足掌量。如是十四八指。应知是为星宿量法之句。若解如此更无异法。各随其人有靥记处以为定法。若不尔者大牟尼听。我今当说星宿之句。卯星生者。于面右边权下四指有赤黑靥。靥上有毛。名闻智慧爵禄相应威势炽盛。卯星生者有如是相。毕星生者。身上有疵若四指量。聪睿贞实心常守法。智慧惭愧爵禄具足。于一切时心常勇健能摧胜怨。参星生者。颈下四指中有黑疵。为性勇健爵禄具足。嘴星生者。从顶(丹项)量已下一搩手半左相有靥。性多嗔痴而有爵禄。富那婆苏(唐言井宿)星生者。于左胁下当有黑疵。财谷具足而少智慧牟尼今者富沙(唐言鬼宿)星生。有最上相手中轮相犹如日轮。上妙端正发相右旋。一切依住上身<a href=\"/remen/yuanman.html\" class=\"keylink\" target=\"_blank\">圆满</a>。能破烦恼为大导师。阿失丽沙(唐言柳宿)星生者。胸有黑疵。好斗犯戒难与共住性多淫欲。(上七星是东方宿)莫伽(唐言星宿)星生者。若胸若背而有小疣。是善丈夫能<a href=\"/remen/rufa.html\" class=\"keylink\" target=\"_blank\">如法</a>行而多财货。初破求(唐言张宿)星生者。或脐左右必当有疵多悭短命。第二破求(唐言翼宿)星生者。脐下四指若见靥者。爵禄持戒皆悉失坏。阿萨多(唐言轸宿)星生者。脐关无下当有赤靥。性好作贼谄曲少智聪明薄福。质多罗(唐言角宿)星生者。男女阴上当有靥子。为性纯直而多爱欲复好歌舞。萨婆底(唐言亢宿)星生者。或男根头或在根下有黄靥生。受性多贪嗔恼大众而无智慧。苏舍佉(唐言氐宿)星生者。从跨已下八指量内随处而有赤靥生者。眷属具足多有僮仆。位居卿相聪明惭愧。勇健谋决能退怨敌。常受安乐命终生天(上七星属南方)。阿奴逻陀(唐言房宿)星生者。从膝已上八指量内若有小疣。持戒有法爵禄具足。逝瑟吒(唐言心宿)星生者。髀内有靥。短寿贫穷犯戒少慈为人憎嫉。暮罗(唐言尾宿)星生者。髀上当有小疵。此有福德而速灭门。初阿沙茶(唐言箕宿)星生者。膝盖有靥。性好舍施能知法道命终生天。第二阿沙茶(唐言斗宿)星生者。于右胫上当有青靥。性好斗诤人不依附而不信受。失罗婆(唐言牛宿)星生者。于右胫上必有两靥。常丰爵禄受身无病。人所爱乐命终生天。陀儞瑟吒(唐言女宿)星生者。胫上有靥多嗔少贪。虽有智慧而无爵禄(上七星属西方兀少虚宿)。舍多毗沙(唐言危宿)星生者。从膝已下十六指内当有黑靥为性愚痴溺水而死。第一跋陀罗跋陀(唐言室宿)星生者。从曲膝下八指内膊上必当有疵。令人嗔恼。愚痴贫穷好作贼盗</p><p>　　第二跋陀罗(唐言辟宿)星生者。于虎口内当有靥子。好施持戒念力强记。有智有悲性无所畏。丽婆底(唐言奎宿)星生者。为人卑下庸力自活。阿湿毗腻(唐言娄宿)星生者。足母指间当有青靥。身无病恼而常大力。婆逻尼(唐言胃宿)星生者。于足掌下当有靥子。受性无悲好为宰手。<a href=\"/remen/pojie.html\" class=\"keylink\" target=\"_blank\">破戒</a>恶行死入<a href=\"/remen/diyu.html\" class=\"keylink\" target=\"_blank\">地狱</a>(此北方星)。如上所说此即名为星宿之句。以此得知人之性行贫富好恶。若知此者能令众生到于彼岸</p><p>　　尔时世尊告仙人曰。此是愚痴凡夫所见。依心随着住分别行。凡夫热病之所妄见。如彼狗蛇鱼鳖之类。若复其余种种众生。此富沙星之所生者彼非乐分。如汝神通得定解脱。我复能为一切示者。汝今何故不问于我。时光味仙<a href=\"/remen/rensheng.html\" class=\"keylink\" target=\"_blank\">人生</a>大欢喜以华散佛。即便以偈而赞请曰</p><p>　　仙人人形相我见最上相</p><p>　　不知彼种姓为天为人耶</p><p>　　音声言语法犹如大梵天</p><p>　　持行持色相久远仙相似</p><p>　　昔所不闻见具足牟尼相</p><p>　　所师何所说及说汝之姓</p><p>　　尔时世尊。即便以偈答仙人曰</p><p>　　不知此彼岸故有相建立</p><p>　　被缚一切苦汝非解脱器</p><p>　　<a href=\"/remen/liudu.html\" class=\"keylink\" target=\"_blank\">六度</a>是我姓六通婆罗门</p><p>　　说彼<a href=\"/remen/liuhe.html\" class=\"keylink\" target=\"_blank\">六和</a>敬六根分别修</p><p>　　三法三解脱平等知<a href=\"/remen/wuwo.html\" class=\"keylink\" target=\"_blank\">无我</a></p><p>　　<a href=\"/remen/putixin.html\" class=\"keylink\" target=\"_blank\">菩提心</a>发时彼时我出家</p><p>　　我相不可得善修于<a href=\"/remen/wuxiang.html\" class=\"keylink\" target=\"_blank\">无相</a></p><p>　　无人无寿命知无我亦空</p><p>　　三受三行法分别修所空</p><p>　　我度智彼岸此为无等说</p><p>　　无所著如空菩提心作者</p><p>　　彼忍力具足当得如是智</p><p>　　不着于诸法得报者亦无</p><p>　　如是解顺如菩提不难得</p><p>　　不立于诸法及不依彼此</p><p>　　真际分别修此当得如来</p><p>　　无相无想相离于有所得</p><p>　　诸法非和合此当得如来</p><p>　　汝舍此等相自心惑亦舍</p><p>　　汝觉等虚空如是当得佛</p><p>　　尔时世尊说此偈时。时中无间。光味仙人并诸眷属。即见世尊形相威仪。还如佛住复得忆念。自念久远先种善根而得现前。时光味仙人即得菩萨三昧。名曰宝星。所得三昧于菩萨三昧一切观见。如在高幢。观见一切三昧。自在境界无所系属。不依他见。无人能坏无人能夺。时光味仙人即于佛前合掌而住。两手捧华以偈赞佛</p><p>　　无边称实说世间善依怙</p><p>　　如来慧眼光照一切众生</p><p>　　出过众生上精进常慈悲</p><p>　　稽首坚固者导师尽诸着</p><p>　　紫磨金色光触众生清凉</p><p>　　觉一切众生以菩提功德</p><p>　　佛转大法轮能破烦恼山</p><p>　　最后所行讫今得菩提智</p><p>　　众生中大医真实相庄严</p><p>　　说我当得佛众生中导师</p><p>　　割坏诸爱网自度亦度他</p><p>　　久近得佛记当作人中上</p><p>　　苦流漂众生令度于有海</p><p>　　涅槃安隐处置立无漏道</p><p>　　所有十方佛功德如大海</p><p>　　彼为我作证<a href=\"/remen/huixiang.html\" class=\"keylink\" target=\"_blank\">回向</a>菩提心</p><p>　　一切诸众生苦触极恶恼</p><p>　　三世及福德我本身口意</p><p>　　及一切众生苦灭得佛乐</p><p>　　众生普具足得<a href=\"/remen/changzhu.html\" class=\"keylink\" target=\"_blank\">常住</a>涅槃</p><p>　　众生病寂灭烦恼水枯涸</p><p>　　得智等诸根自性常坚固</p><p>　　众生到杀处及受众苦缚</p><p>　　以我福德光普令速解脱</p><p>　　一一众生界得如海功德</p><p>　　得无量福智一切乐具足</p><p>　　弃彼诸恶见速亲近<a href=\"/remen/zhengjian.html\" class=\"keylink\" target=\"_blank\">正见</a></p><p>　　忆念前生处众生得法行</p><p>　　一切得法船度有海彼岸</p><p>　　既度彼岸已得佛一切法</p><p>　　久住<a href=\"/remen/wuliangjie.html\" class=\"keylink\" target=\"_blank\">无量劫</a>普雨大法雨</p><p>　　法云清净水净洗诸众生</p><p>　　若我身口意一切所作恶</p><p>　　我一切发露唯佛作证知</p><p>　　我生敬重意莫复行恶业</p><p>　　佛不可思议常得现前见</p><p>　　若有一福德回向为菩提</p><p>　　我因诸众生忍受一切苦</p><p>　　我劝请众生行菩提上道</p><p>　　净诸刹土劫及众生智海</p><p>　　我得净刹土随彼证菩提</p><p>　　得清净徒众净忍住诸地</p><p>　　决定五神道我得师子说</p><p>　　无著智示者导师当记我</p><p>　　若定得佛时一切法调御</p><p>　　我所散之华空中成华盖</p><p>　　天龙人等众一切来作证</p><p>　　我顶礼佛足令地大震动</p><p>　　尔时光味仙人所散之华。住处空中近佛顶上合为一盖。时光味仙人见此事已。倍复过量无余悕望。第一爱乐生大欢喜。即便稽首两膝着地礼世尊足。光味大仙礼佛足时。应时无间一切三千<a href=\"/remen/daqianshijie.html\" class=\"keylink\" target=\"_blank\">大千世界</a>六种震动。所有无量阿僧祇众生。百千俱胝那由他等。普来集会悉皆悲喜。生大惊叹怪未曾有</p><p>　　是时如来随彼众生所应见者。现种种身。应以象形而<a href=\"/remen/jiaohua.html\" class=\"keylink\" target=\"_blank\">教化</a>者。即见如来如彼象形生爱乐心。又见大仙人所散之华。住上虚空变成华盖。及大地动。既见此已倍复过量生希有心。到世尊所顶礼佛足。所有众生应以佛身而教化者。彼见如来如佛身相生希有心。是时世尊即便起定。从首楞严三昧安详而起。无量众生所教化者。皆见世尊无余悕望。皆大喜悦生爱乐心。各如所得。华鬘衣服末香涂香。诸庄严具持散供养</p><p>　　尔时世尊。即为光味仙人说受记偈</p><p>　　速起听受记导师今为说</p><p>　　大仙得菩提地动华一盖</p><p>　　住上虚空中无比加护故</p><p>　　汝得两足尊自在利世间</p><p>　　佛有无边福边量等虚空</p><p>　　三界中坚固法灯照世间</p><p>　　尔时光味菩萨摩诃萨即前恭敬白佛言。世尊。我得佛刹似何等相。我于彼刹转大法轮。是时世尊告光味言。汝未来世过无量阿僧祇劫。于北方分有世界名开敷香。具足庄严有如是相。如今西方安乐世界。汝善丈夫于彼佛刹当得阿耨多罗三藐三菩提。号无垢香光胜如来应供正遍知明行足善逝世间解无上士调御丈夫天人师佛世尊。彼佛寿命十中劫量。唯诸菩萨摩诃萨俱。无有声闻辟支佛乘。纯说无上清净大乘。时彼大众闻佛世尊授彼光味仙人记已。各以所持供养之具供养仙人。时五百摩那婆等。及九十二那由他百千俱胝众生。发阿耨多罗三藐三菩提心。及得菩萨不忘菩提心三摩提</p></div>"
},{
    "title": "宝星陀罗尼经 第五卷",
    "author": "波罗颇蜜多罗 译",
    "html": "<div class=\"B1_text\"><p>　　宝星陀罗尼经 第五卷</p><p>　　唐<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>波罗颇蜜多罗译</p><p>　　相品第五</p><p>　　尔时三千<a href=\"/remen/daqianshijie.html\" class=\"keylink\" target=\"_blank\">大千世界</a>百亿诸魔生如是念。今佛<a href=\"/remen/shizun.html\" class=\"keylink\" target=\"_blank\">世尊</a>入王舍城门。我等应以最上<a href=\"/remen/zhuangyan.html\" class=\"keylink\" target=\"_blank\">庄严</a>。严饰此城门之内及彼地方。如彼城外天龙夜叉之所庄严</p><p>　　尔时世尊以他心智知百亿魔心之所念。欲以<a href=\"/remen/shentong.html\" class=\"keylink\" target=\"_blank\">神通</a>最上色相庄严佛处。是时世尊以神通力。于王舍大城十二门内。一一门中皆有如来及诸大众。共入城门。时百亿魔即以神通种种庄严胜中胜者阿僧祇等诸庄严具。严饰城门及地方城壁诸树。地上<a href=\"/remen/xukong.html\" class=\"keylink\" target=\"_blank\">虚空</a>胜妙庄严而庄严之。时百亿魔并诸眷属。或有作于梵天之形。乃至作于大仙之形。于诸重阁窓门楼橹却敌树间诸处地及虚空各于中住。以种种华末香<a href=\"/remen/shaoxiang.html\" class=\"keylink\" target=\"_blank\">烧香</a>金粟银粟。以摩尼真珠及种种庄严以严衣服。并诸绮绣庄严具等普雨<a href=\"/remen/gongyang.html\" class=\"keylink\" target=\"_blank\">供养</a>。又以种种天之音乐击鼓拍手。种种赞叹歌咏如来无量<a href=\"/remen/gongde.html\" class=\"keylink\" target=\"_blank\">功德</a>。悉皆聚集供养世尊。以如是第一最胜庄严大希有相。所未曾有所未曾闻</p><p>　　尔时世尊住城门下。以右足指触城门阈。应时无间一切三千大千世界普皆震动。及此三千大千世界所有释梵日月护世大<a href=\"/remen/zizai.html\" class=\"keylink\" target=\"_blank\">自在</a>天。天龙夜叉乾闼婆阿修罗伽楼罗紧那罗摩睺罗伽等主。地天水天大海诸山城邑等天。及诸男女童男童女天仙等众。乃至阿迦尼吒天宫已来。所有<a href=\"/remen/zhongsheng.html\" class=\"keylink\" target=\"_blank\">众生</a>得大滋味色貌光泽。彼一切众<a href=\"/remen/jiandi.html\" class=\"keylink\" target=\"_blank\">见地</a>大动光照<a href=\"/remen/juewu.html\" class=\"keylink\" target=\"_blank\">觉悟</a>。于王舍大城地及虚空围绕而住。乃至华香黑栴檀末散佛供养。是时世尊释迦牟尼佛。以神通力令彼散华乃至末香普遍十方微尘等刹。一一方分所有清净及不清净。空不空等诸佛刹土。悉皆供养供给彼佛。彼彼佛刹此所散华。并诸末香庄严具等。皆出如是偈句之声</p><p>　　汝等疾觉悟观不放逸行</p><p>　　最上<a href=\"/remen/puti.html\" class=\"keylink\" target=\"_blank\">菩提</a>因<a href=\"/remen/liuzhuan.html\" class=\"keylink\" target=\"_blank\">流转</a>甚<a href=\"/remen/shengsi.html\" class=\"keylink\" target=\"_blank\">生死</a></p><p>　　我今拔济汝宜速舍世事</p><p>　　忆往昔誓愿时到熟相应</p><p>　　各得菩提记牟尼因陀罗</p><p>　　利益<a href=\"/remen/shijian.html\" class=\"keylink\" target=\"_blank\">世间</a>故今入王舍城</p><p>　　大仙胜无忧已降百亿魔</p><p>　　转清净法轮应当大<a href=\"/remen/huanxi.html\" class=\"keylink\" target=\"_blank\">欢喜</a></p><p>　　如是利世间普示勇健事</p><p>　　<a href=\"/remen/jietuo.html\" class=\"keylink\" target=\"_blank\">解脱</a>世间苦今为摩利沙</p><p>　　当得菩提故今授汝等记</p><p>　　速往彼刹土见妙好庄严</p><p>　　自然如是得入彼无忧城</p><p>　　渐次菩提行决定当得佛</p><p>　　尔时十方微尘等一切佛刹彼彼大众。以<a href=\"/remen/foli.html\" class=\"keylink\" target=\"_blank\">佛力</a>故。悉见此佛竹林大众菩萨摩诃萨各各<a href=\"/remen/sanmei.html\" class=\"keylink\" target=\"_blank\">三昧</a>思量。是时竹林所有菩萨摩诃萨思惟住者。并诸声闻大声闻。皆见世尊于王舍城门调伏住待。彼诸大众随世尊后住。见大庄严具中出诸偈已。悉皆遍满十方一切微尘等净不净空不空一切佛刹。彼诸佛刹所有菩萨摩诃萨及住声闻。闻此声已作如是念。何处有此法声遍满如是可意声。如是美妙。如是可爱。如是可乐。如是可喜。如是劝发。如是大功德称扬之声。及见华末香雨。雨于十方无量庄严。无量华香细末之雨。时彼菩萨摩诃萨及大声闻。舍所作业皆大惊叹</p><p>　　尔时释迦如来即入三昧。名依佛庄严严饰三昧。入三昧已应时无间一切<a href=\"/remen/suoposhijie.html\" class=\"keylink\" target=\"_blank\">娑婆世界</a>及十方一切微尘佛刹所有大众。悉见此佛刹中如是大庄严相。如彼未来世中普见如来净无染聚世界功德庄严。唯无一事。谓城壁等而自然庄严。一切十方诸佛刹土微尘等世界诸佛世尊。普见释迦如来住王舍大城。光明赫弈甚大端严。彼诸佛刹所有大菩萨摩诃萨等及大声闻。闻此偈已各皆忆念观于四方。见此世界如对目前。以一切诸佛境界力故。及见诸天种种庄严。时彼菩萨摩诃萨等及大声闻作如是念。我等决定往于彼土大集会中庄严之处。及彼佛刹功德庄严普观察之。见释迦如来已<a href=\"/remen/xiuxing.html\" class=\"keylink\" target=\"_blank\">修行</a>供养我等于彼佛所。得阿耨多罗三藐三菩提记。时彼十方一切佛刹微尘等世界。诸菩萨摩诃萨等及大声闻。释迦如来神力加故。各自佛刹。于<a href=\"/remen/shana.html\" class=\"keylink\" target=\"_blank\">刹那</a>罗婆摸呼多顷。彼没此现到娑婆世界。时彼十方一一方分无量无数佛刹。微尘等菩萨摩诃萨。一切悉来到此佛刹。地及虚空遍满而住。彼诸菩萨摩诃萨等。各依菩萨种种善根若干力故。修营供养释迦如来。且置是事。或有菩萨于此佛刹。雨种种华一切遍满。为供养事供养世尊。或有雨于种种真珠。乃至或有金银毗琉璃颇梨。石藏宝摸萨罗。牛头栴檀。龙坚栴檀。多摩罗叶。悉以为末而满虚空。为供养事供养世尊。或有雨于种种严饰诸庄严具衣服绮绣。为供养事供养世尊。或竖种种幢幡华盖。为供养事供养世尊。或烧种种之香。或散种种宝鬘。或击种种伎乐。或有示现种种歌舞。或有种种香水雨此方地而洒润之。或有种种宝器盛种种宝。于世尊前捧持供养。或有种种宝器盛满香水。以华果叶而庄严之。于世尊前捧持供养。或有种种宝树种种天衣。华果庄严举手捧持。于世尊前为供养事。或有化作大梵天身合掌佛前。乃至广说如前所作。或有化作师子之形。于世尊前如是<a href=\"/remen/libai.html\" class=\"keylink\" target=\"_blank\">礼拜</a>。彼诸众生以佛神力。及自善根加护力故。互相观视。于自眼根不取诸色。以佛世尊现如是相及魔王所作。大境界天之所作若干境界。及以如来自念处正断神足根力觉道。十八不共法诸佛境界若干变现。随世尊后入王舍大城。向彼中街莲华之所。世尊到已以右手掌摩莲华叶而挽住之。时彼莲华因挽动故。于此佛刹。一切魔宫魔所坐处悉皆振动。彼魔男女所有眷属。及诸徒众所居住者。皆生怖畏惊愕而住。自相谓言。无因<a href=\"/remen/wuyuan.html\" class=\"keylink\" target=\"_blank\">无缘</a>我此宫室如是震动。莫复我等魔王境界自失位耶。莫复我等所住宫室灭没之法于此起耶。我等今者决须观察</p><p>　　时彼诸魔。见此事已作如是念。此佛刹土昔是五浊。谁复今者能令如是微妙庄严甚可爱乐。时彼诸魔。于自境界所居住处。并诸眷属悉不复见。唯见释迦如来三十二相大人之相。具足庄严光明赫弈甚大显照。于此一切三千大千世界及一切佛刹。种种诸相色貌现住众生普遍。而无有一可识众生。时彼一切无量众生。于世尊前悉见修营为供养事。时彼诸魔作如是念。我等决定往彼释迦如来所。见已礼拜并诸所问。我等魔王并诸眷属。今日悉皆何处去耶。尔时此佛世界百俱胝魔。并诸眷属往世尊所。到已恭敬于佛前住。时彼魔王向佛曲躬。合掌恭敬说如是偈</p><p>　　我以清净心归依于世尊</p><p>　　速放我令去从今行法行</p><p>　　尔时世尊以偈答曰</p><p>　　我不障一人来者及去者</p><p>　　汝若能知道随汝欲所去</p><p>　　尔时魔王复说偈曰</p><p>　　如我所欲去所乐自宫室</p><p>　　今见五种缚瞿昙之所缚</p><p>　　尔时世尊以偈答曰</p><p>　　我断诸分别自解脱世间</p><p>　　我既解脱缚令他离恼害</p><p>　　尔时世尊。即以佛眼观视一切此佛刹土地及虚空众生遍满。而说偈言</p><p>　　汝等今当听一切普来者</p><p>　　弃舍诸疑惑且各默然住</p><p>　　世间佛难值法僧值亦难</p><p>　　具足净信难菩提行复难</p><p>　　亲于世尊前得闻法甚难</p><p>　　能修于诸忍此一时亦难</p><p>　　调伏心为难及修于空行</p><p>　　能断诸分别一切世间恶</p><p>　　菩提行难得如我先所行</p><p>　　我当为汝说但说一华分</p><p>　　暗阴令灭坏示现无上道</p><p>　　所得菩提者今当断三垢</p><p>　　听大师善说度<a href=\"/remen/bian.html\" class=\"keylink\" target=\"_blank\">彼岸</a>诸流</p><p>　　舍诸大渴爱建立三解脱</p><p>　　安立三护等<a href=\"/remen/sanjie.html\" class=\"keylink\" target=\"_blank\">三界</a>诸<a href=\"/remen/fannao.html\" class=\"keylink\" target=\"_blank\">烦恼</a></p><p>　　散灭令无余汝为供<a href=\"/remen/sanbao.html\" class=\"keylink\" target=\"_blank\">三宝</a></p><p>　　复为法故来世尊天及魔</p><p>　　三世加护故三世惑覆心</p><p>　　皆得最胜断得解脱三界</p><p>　　灭烦恼之忍及四种颠倒</p><p>　　颠倒诸凡夫分别无体性</p><p>　　彼非有忍器眼等着诸色</p><p>　　身口意覆翳彼无四<a href=\"/remen/chanding.html\" class=\"keylink\" target=\"_blank\">禅定</a></p><p>　　亲近于生死聪明<a href=\"/remen/zhihui.html\" class=\"keylink\" target=\"_blank\">智慧</a>者</p><p>　　能修于禅定彼今得解脱</p><p>　　离于四颠倒及解脱众生</p><p>　　自在拔四流解知诸起灭</p><p>　　所有调柔者当得度彼岸</p><p>　　菩萨具四行及以无所畏</p><p>　　正智皆能断众生诸有缚</p><p>　　能解知<a href=\"/remen/wuyin.html\" class=\"keylink\" target=\"_blank\">五阴</a>无漏离罥缚</p><p>　　不复数数生到有海彼岸</p><p>　　汝等诸佛前速发露诸恶</p><p>　　诸恶断无余到彼<a href=\"/remen/wuwei.html\" class=\"keylink\" target=\"_blank\">无畏</a>岸</p><p>　　所有生死苦随受有为者</p><p>　　数数生诸有随遂于恶友</p><p>　　当远离恶友断除于恶见</p><p>　　忆念生死苦修习第一义</p><p>　　当饮无上水应修习于空</p><p>　　第一义无体无实亦<a href=\"/remen/wuxiang.html\" class=\"keylink\" target=\"_blank\">无相</a></p><p>　　六根犹如空此中无作者</p><p>　　分别相如是唯分别无法</p><p>　　六受及六爱六触为其本</p><p>　　六触入如是亦须解知空</p><p>　　观察无一切<a href=\"/remen/rufa.html\" class=\"keylink\" target=\"_blank\">如法</a>自体性</p><p>　　无起亦无灭此中见无实</p><p>　　诸法同法性三世无一物</p><p>　　若知无热恼此道最无上</p><p>　　离十三我相众生想分别</p><p>　　如是修羼提此彼得解脱</p><p>　　尔时世尊。以无碍福力而无所畏。依种殖善根故能变现出大圆音声遍十方。说如此偈</p><p>　　尔时十方无量阿閦毗恒河沙譬喻等诸空不空五浊世界。悉皆闻此圆音演说。闻此声已彼刹那顷。如是一一无量佛刹。无量无数百千俱胝那由他等。所有众生甚无所欲。唯有清净爱乐之心。于往昔所得阿耨多罗三藐三菩提更不退转。或得种种三摩提羼提陀罗尼。于此佛所集无量无数众生。闻如此句义文字已即得阿毗跋致。复有无量无数众生。于三乘法各随得度</p><p>　　尔时光味菩萨摩诃萨。以己神力化作七宝阶。以华遍布其上为莲华座。欲令如来升此座故。向佛恭敬曲躬合掌。说如是偈</p><p>　　佛一切智月观世老病死</p><p>　　忧患所没溺世间动不动</p><p>　　为彼作法桥佛观满刹土</p><p>　　无量大众生悉皆合掌待</p><p>　　分<a href=\"/remen/bushi.html\" class=\"keylink\" target=\"_blank\">布施</a><a href=\"/remen/fahui.html\" class=\"keylink\" target=\"_blank\">法会</a>示现己所得</p><p>　　破众生烦恼无比方便智</p><p>　　于此普示现佛升莲华座</p><p>　　普雨大法雨十方一切佛</p><p>　　及余智大仙与佛作证明</p><p>　　牟尼因陀罗降伏大魔王</p><p>　　<a href=\"/remen/zixing.html\" class=\"keylink\" target=\"_blank\">自性</a>空无有知法如虚空</p><p>　　忆念昔誓愿转无上法轮</p><p>　　今当拔众生住于四流者</p><p>　　人中师子王佛今知此法</p><p>　　令度三有海佛说无等法</p><p>　　除众生罪垢世尊大智慧</p><p>　　利益诸众生安置善逝道</p><p>　　尔时世尊。如其所化宝阶之上钵头摩座升莲华台。如来坐已。遍观十方一切大众告魔王言。汝今于此应生欢喜。由汝<a href=\"/remen/yinyuan1.html\" class=\"keylink\" target=\"_blank\">因缘</a>今得此处大集法门。说此法时。无量无数所有众生。今世来世皆得解脱。处胎殃横老死四流。普各得度住吉祥道。又复令得虚空等智。魔王汝今此处为首。令诸众生善根增长。魔王汝可请我<a href=\"/remen/shuofa.html\" class=\"keylink\" target=\"_blank\">说法</a>。令此众中高慢众生。度诸流故而为说法。是时魔王说如是偈</p><p>　　瞿昙若无过及无嗔慢者</p><p>　　云何惊动我今此说大法</p><p>　　若有此嗔慢云何得解脱</p><p>　　我今未审知牟尼为我说</p><p>　　尔时世尊。即以偈颂答魔王曰</p><p>　　我处十月胎同彼人中事</p><p>　　汝魔欲害我我都无秽憎</p><p>　　我忍度诸恶秽恶悉无余</p><p>　　我既出生已汝复动大地</p><p>　　雨石来害我复欲断我乳</p><p>　　令乳速干竭无量不爱事</p><p>　　何种而不作我住禅定时</p><p>　　遣诸女恼我我又乞食时</p><p>　　障他令不施请我作国王</p><p>　　令我轮生死踰城<a href=\"/remen/chujia.html\" class=\"keylink\" target=\"_blank\">出家</a>时</p><p>　　复令夜黑暗兵众围绕城</p><p>　　是皆汝所作我乘神通往</p><p>　　复放大风雨令地为沟坑</p><p>　　沙石高满路我住寂静林</p><p>　　现作畏恶声于彼苦行处</p><p>　　吹作切寒风在河欲度处</p><p>　　汝复放暴流现作猛师子</p><p>　　复欲令杀我我欲饮食时</p><p>　　汝以毒和食我往菩提树</p><p>　　雨下金刚雹刀箭雨器仗</p><p>　　<a href=\"/remen/jiasha.html\" class=\"keylink\" target=\"_blank\">袈裟</a>法衣服悉欲令涂污</p><p>　　我处金刚座利益诸众生</p><p>　　彼时汝亦遣诸女来恼我</p><p>　　汝并将军众不忆害我时</p><p>　　我无微尘意于汝作恼乱</p><p>　　我证无上道已曾降伏汝</p><p>　　汝今乃无耻复说是恶语</p><p>　　往以恶方便恼大<a href=\"/remen/jiaye.html\" class=\"keylink\" target=\"_blank\">迦叶</a>等</p><p>　　无量众生善汝皆所灭坏</p><p>　　汝既无悲怜今复欲害我</p><p>　　我入城乞食复放凶醉象</p><p>　　调达放大石三月食大麦</p><p>　　孙陀罗恶声火坑恶毒食</p><p>　　是皆汝所作决定重恶业</p><p>　　汝昔向道树威力并军众</p><p>　　以无量刀箭持来欲害我</p><p>　　不动我一毛何故复住此</p><p>　　如为醉毒涂起发俱胝魔</p><p>　　那由他众生来满此佛刹</p><p>　　如是证知我我住慈悲心</p><p>　　怜愍于一切而汝常于我</p><p>　　极作恶障碍此诸牟尼尊</p><p>　　因陀罗牛王悉现证知我</p><p>　　我今于恶时施作于佛事</p><p>　　我为众生故住于解脱心</p><p>　　纵汝加诸恶我终不舍忍</p><p>　　我无嫉妒意秽恶诸过患</p><p>　　我为随摄汝如是常勤劳</p><p>　　我欲寂灭汝今应请我说</p><p>　　<a href=\"/remen/ganlu.html\" class=\"keylink\" target=\"_blank\">甘露</a>第一法令三界寂灭</p><p>　　为汝除恶业汝速清净意</p><p>　　于我生依怙我常清净心</p><p>　　欲令汝解脱汝常怀恶心</p><p>　　应当舍恶见意作清净信</p><p>　　汝今当觉知不久得授记</p><p>　　尔时魔王。复于佛所倍增嗔恨。从此欲去自知五缚。即欲出于可畏之声复不能出。以己嗔力发热毒气。其气猛盛欲害如来。是时世尊以慈善力。变此恶气为苏摩那华盖。普遍十方一切佛刹。于一切诸佛<a href=\"/remen/shouming.html\" class=\"keylink\" target=\"_blank\">寿命</a>安隐现说法者。苏摩那盖于虚空中近佛顶住。时彼佛刹所有菩萨摩诃萨各各请问。今此华盖从何而来。是谁神力之所变化。时彼诸佛各答所问。诸菩萨言。诸善男子。彼有世界名曰萨诃。五浊不净。有佛世尊。名释迦如来阿罗诃三藐三<a href=\"/remen/fotuo.html\" class=\"keylink\" target=\"_blank\">佛陀</a>。以本愿力故。成阿耨多罗三藐三菩提已。现在说法。为欲摧灭诸魔境界力故。竖立一切诸佛力无所畏佛境界故。一切诸<a href=\"/\" class=\"keylink\" target=\"_blank\">佛教</a>法三宝种灯令久住故。一切善根增长故。以<a href=\"/remen/jingjin.html\" class=\"keylink\" target=\"_blank\">精进</a>神力变化降伏一切外道之怨故。一切惊怖不吉诤论。恶梦恶相内外怨敌。斗诤系缚言讼不和。水旱荒俭非时之雨。寒热风湿疫气病疠。恶声销灭故。一切天龙夜叉人非人等悉令<a href=\"/remen/huixiang.html\" class=\"keylink\" target=\"_blank\">回向</a>故。一切刹利亦令回向故。一切四姓诲以法义。然智慧炬示以正路故。一切家宅城邑聚落人主断事。国王王宫市廛之处。悉令回向故。一切星耀昼夜度数。半月一月时节年岁。悉皆正行故。一切五谷华果药草。悉皆成熟故。一切工巧生业处所不令散失所作成就故。一切身口意业过患悉得销灭故。善作筹量念慧总持。勇猛无畏色相乐说。悉皆增长故。一切法无障明觉四圣种法作<a href=\"/remen/shouchi.html\" class=\"keylink\" target=\"_blank\">受持</a>故。光显大乘增长菩萨摩诃萨安慰阿毗跋致地金刚心作护持故。作十地一味故。解无生法忍受佛职建立菩提故。所化众生如所随摄转大法轮。大悲普覆一切众生。住波罗蜜。住无上道。雨于法雨。以法滋味充足众生故。满足一切诸佛之事。解脱一切四魔境界故。建立无余<a href=\"/remen/niepan.html\" class=\"keylink\" target=\"_blank\">涅槃</a>之界故。有陀罗尼印。名金刚摧碎心高缘法等句入差别记。欲说故。一切过去如来阿罗诃三藐三佛陀。名金刚摧碎心高缘法等句陀罗尼印入差别记。受持互相<a href=\"/remen/suixi.html\" class=\"keylink\" target=\"_blank\">随喜</a>。及现在十方诸佛住世寿命将养。一切诸佛亦说彼金刚摧碎心高缘法等句陀罗尼印入差别记。现说受持互相随喜。于未来世十方世界。诸余如来阿罗诃三藐三佛陀。所有诸佛当出于世。亦说此金刚摧碎心高缘法等句陀罗尼印入差别记。亦当说受持互相随喜</p><p>　　尔时彼诸佛刹所有菩萨各各请佛。白言世尊。此是何法。我昔未闻金刚摧碎心高缘法等句陀罗尼印入差别记。能作如是无量利益。能具足如是不可思议法利。能作一切法无障碍明。乃至寂灭。诸佛世尊说此金刚摧碎心高缘法等句陀罗尼印入差别记时。一切魔力境界磨灭。乃至于彼无余涅槃而般涅槃。于诸众生无量利益无量安乐。为欲怜愍一切世间。利益安乐无量<a href=\"/remen/tianren.html\" class=\"keylink\" target=\"_blank\">天人</a>众生聚故。时彼诸佛告彼菩萨作如是言。善男子。我亦共汝往彼娑婆世界释迦如来阿罗诃三藐三佛陀之所住处。所有十方现在世尊寿命将养。诸余世界彼诸世尊。共一切菩萨前后围绕。并声闻僧侠侍于前。彼诸世尊亦当往彼释迦如来大集会所。彼释迦如来共诸佛。亦当说此金刚摧碎心高缘法等句陀罗尼印入差别记。当共受持。当互随喜。利益众生遮恶业行。为满贤行满无上智故。一切诸佛今悉集彼。与诸菩萨声闻僧等围绕夹侍。今悉现前在彼佛所。若汝欲得此金刚摧碎心高缘法等句陀罗尼印入差别记。应往彼听。及欲供养无量无数恒河沙等之所譬喻一切佛刹诸佛世尊。一时现在及欲见彼。昔所未见诸佛境界。菩萨境界。诸天境界。诸魔境界。佛刹庄严之所严饰。及欲见彼昔所未见无量佛集者。今正是时。可共我等往彼世界释迦如来所住之处大集法会。时彼菩萨摩诃萨各白佛言。如是如是。大德世尊。我等当与如来俱往彼处娑婆世界释迦如来所集法会。于彼佛所昔所未闻。为听彼法金刚摧碎心高缘法等句陀罗尼印入差别记故。我等于彼无量无数诸佛世尊。一时一集住世将养者得供养故。及闻彼法。我等于娑婆世界。得见彼四种神通境界严饰普庄严事。及见彼大集法会庄严。我等若往彼佛刹说陀罗尼时。得容止处不。及得承事供养彼佛听法以不。又彼如是所集徒众菩萨摩诃萨得供养不。时彼诸佛各各告彼诸大菩萨摩诃萨及大声闻作如是言。诸善男子。汝等莫疑于彼世界有容止处不。何以故。诸佛境界入无边平等智巧。无边成熟众生。无边广博空处。诸善男子。彼释迦如来大巧方便具足。善男子。所有众生众生界所摄者。但界入所依处。彼诸众生。若一一众生。假使如须弥等身。彼释迦如来。能令一切无量众生。如是等身入芥子中。一一众生所居之处。皆得广博空处。远不相见一切众生。如是大身入一芥子。而不觉知有增减相。复次善男子。所有地界是坚[革*卬]者。释迦如来。悉能令彼一切地界入一最细邻虚尘中。彼大地微尘亦不觉知有增减相。是名如来巧方便智如是具足。复次善男子。一切水界所有津润。释迦如来。悉能令彼一切水界入一最细毛端之中。彼一毛端一切水界。亦不觉知有增减相。复次善男子。一切火界所有暖相。悉能令彼一切三世所有火界入一最细邻虚尘中。而彼火界入细微尘行自境界。犹如广博虚空之处。复次善男子。所有风界可觉者。释迦如来悉能令彼一切风界入一毛孔。彼一切风于一毛孔行自境界。犹如广博虚空之处。复次善男子。十方佛刹一切众生及彼四大。释迦如来悉能令彼入一最细邻虚尘内。一切众生并彼四大。行自境界所用之事。犹如虚空不相娆乱。亦不觉知彼一微尘有增减相。是名如来巧方便智如是具足。复次善男子。乃至三世所摄众生。六入行取愿持语言。音声文字言说三行。作业阴界分别长养。种种所作。彼一切众生往昔已来。三世所摄六趣生死起灭。乃至一切众生三世所摄。过刹那。罗婆。牟忽多者。乃至一切众生三世所摄。乃至及一切众生三世所摄受。所受苦乐觉知。彼一切一刹那顷。彼释迦如来悉能觉知。若干诸相悉具足知。而如来不分别。无分别无思念。如三世际悉知是相。善男子。诸佛入境界智方便。平等成熟众生方便具足。尔时诸佛说释迦如来如此相时。种种诸方彼诸如来各各徒众。无量无数百千菩萨。愿智神通胜妙境界。皆度彼岸</p></div>"
},{
    "title": "宝星陀罗尼经 第六卷",
    "author": "波罗颇蜜多罗 译",
    "html": "<div class=\"B1_text\"><p>　　宝星陀罗尼经 第六卷</p><p>　　唐<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>波罗颇蜜多罗译</p><p>　　陀罗尼品第六之一</p><p>　　尔时于彼东方之分。有世界名可乐。佛名阿閦。与无量无数菩萨摩诃萨俱。诸佛境界种种加护<a href=\"/remen/shentong.html\" class=\"keylink\" target=\"_blank\">神通</a>力故。于一<a href=\"/remen/shana.html\" class=\"keylink\" target=\"_blank\">刹那</a>顷从彼发来。到此释迦如来阿罗诃三藐三<a href=\"/remen/fotuo.html\" class=\"keylink\" target=\"_blank\">佛陀</a>中四天下所住之处。时阿閦佛。如自所化坐莲华座。彼诸菩萨摩诃萨亦如己<a href=\"/remen/gongde.html\" class=\"keylink\" target=\"_blank\">功德</a>神通之力。化作莲华微妙法座。于莲华台向佛而坐。如是东方无量无数微尘等佛刹众首。诸佛<a href=\"/remen/shizun.html\" class=\"keylink\" target=\"_blank\">世尊</a>住世将养。于刹那顷一一如来。与无量无数菩萨摩诃萨。百千俱胝那由他声闻大众。从彼发来。到此释迦如来阿罗诃三藐三佛陀于中四天下所住之处。彼来大众如己神通。化作莲华微妙法座。于莲华台向佛而坐</p><p>　　尔时于彼南方之分。如来名宝星。乃至广说。于莲华台向佛而坐。尔时于彼西方之分。有佛名阿弥陀。乃至广说于莲华台向佛而坐。如是北方有佛。名曰鼓音。下方有佛。名毗卢遮那。乃至于彼莲华台上。广说如前。上方如来名曰智光。与无量无数百千俱胝那由他如恒河沙佛刹微尘等菩萨摩诃萨俱。以诸佛境界种种加护。于一刹那顷从彼发来。到此佛刹中四天下释迦如来阿罗诃三藐三佛陀所住之处。时智光佛到已。如自所化坐莲华座。彼诸菩萨摩诃萨等既到此已。各各如己所量功德神通之力。化作莲华微妙法座。于莲华台向佛而坐</p><p>　　时彼十方诸来菩萨普集会者。或有雨于阎浮檀金。为<a href=\"/remen/gongyang.html\" class=\"keylink\" target=\"_blank\">供养</a>事供养世尊。乃至广作如前所说。或有右绕一切佛刹者。或有渴仰合掌佛前<a href=\"/remen/rufa.html\" class=\"keylink\" target=\"_blank\">如法</a>听者。或有以己常所<a href=\"/remen/xingshan.html\" class=\"keylink\" target=\"_blank\">行善</a>根之分思惟住者。尔时须<a href=\"/remen/puti.html\" class=\"keylink\" target=\"_blank\">菩提</a>童真恭敬合掌。以己神通及佛神力加护持故。于一切佛刹法声遍满。说如是偈</p><p>　　一切疑断者牟尼月普来</p><p>　　此昔未见闻众成就悉现</p><p>　　一切诸佛满及净戒菩萨</p><p>　　佛刹如塔庙一切皆<a href=\"/remen/libai.html\" class=\"keylink\" target=\"_blank\">礼拜</a></p><p>　　佛今非无因牟尼佛日来</p><p>　　此土五浊恶<a href=\"/remen/zhongsheng.html\" class=\"keylink\" target=\"_blank\">众生</a>可秽污</p><p>　　今当降伏魔黑暗党破坏</p><p>　　摄受诸善行为此今故来</p><p>　　听闻寂灭法魔众悉摧散</p><p>　　生起清净意当得三佛陀</p><p>　　行于大乘道汝应披忍铠</p><p>　　及为尽诸惑汝听陀罗尼</p><p>　　各坐莲华座同声请导师</p><p>　　说此拥<a href=\"/remen/hufa.html\" class=\"keylink\" target=\"_blank\">护法</a>摄持一切法</p><p>　　不退陀罗尼为<a href=\"/remen/zhengfa.html\" class=\"keylink\" target=\"_blank\">正法</a>久住</p><p>　　一切障销灭</p><p>　　尔时无量无数得忍菩萨摩诃萨等。咸共同声作如是言。唯愿世尊坐莲华座。今大悲者为无上忍大慈所薰。依<a href=\"/remen/wuwei.html\" class=\"keylink\" target=\"_blank\">无畏</a>说摄持一切法。除诸怖畏门。过诸魔道。摧倒魔幢。建立法幢。灭诸<a href=\"/remen/fannao.html\" class=\"keylink\" target=\"_blank\">烦恼</a>。降一切怨。断一切疑。入一切智。<a href=\"/remen/jietuo.html\" class=\"keylink\" target=\"_blank\">解脱</a>怖畏。于诸护中为最上护。能示菩萨一切法。所谓若念若慧若道若持。若不忘若巧方便。乃至一切行安乐成就福德所依加护三摩提。羼提陀罗尼。入巧明智。乃至持三十七助道法心。为诸众生光色怡悦故。力名闻故。乐独住故。乐说辩念令增长故。闻持不忘故。一切怨退故。五谷成熟故。持净戒故。念器成故。行成就故。到菩提故</p><p>　　世尊今为我说此陀罗尼法。正法随摄久住故。<a href=\"/remen/sanbao.html\" class=\"keylink\" target=\"_blank\">三宝</a>种不断故。示现无上菩提道故。真际如如<a href=\"/remen/xukong.html\" class=\"keylink\" target=\"_blank\">虚空</a>无差别故。一切明闇相此彼分别无分别故。众生<a href=\"/remen/shouming.html\" class=\"keylink\" target=\"_blank\">寿命</a>养育我人无差别故。不生不起不灭一切法平等相无体真际如如无差别故。地水火风虚空识界无差别故。诸佛世尊。我今说此一切法性出生道场陀罗尼时。无量无数百千俱胝那由他等众生即闻法时。无量众生于三宝中得不坏信。诸众生等为善知识共相利益。及无量无数众生当发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。得不退转而得受记</p><p>　　普请一切。诸佛世尊说大法故。彼诸佛等默受请已。即时于彼莲华台上端身正坐。即入如诸佛境界入平等愿<a href=\"/remen/sanmei.html\" class=\"keylink\" target=\"_blank\">三昧</a>。入三昧已。欲令一切诸佛刹内。诸来会众一切众生。一切诸苦皆悉销灭。一切善根皆得<a href=\"/remen/yuanman.html\" class=\"keylink\" target=\"_blank\">圆满</a>。及得信净念解成就。诸佛世尊即见如是。此佛刹内诸来众生。贪嗔痴等见慢醉高。身见疑取有爱沉下等过。诸心心数皆悉销灭。一一众生皆如是解。唯我一人于如来前正身听法。不为余人。唯我一人如来以一切思。观我一切心。一切热恼皆得销灭。更无余人为听法故请如来说</p><p>　　尔时所有此佛刹内。一切众生普来会者诸根猛利。合掌同声白佛言。世尊。为我等<a href=\"/remen/shuofa.html\" class=\"keylink\" target=\"_blank\">说法</a>。大德善逝。为我等说法。我等当共随顺成就佛世尊法。尔时释迦如来。以香<a href=\"/remen/zhuangyan.html\" class=\"keylink\" target=\"_blank\">庄严</a>最上胜妙出过一切。遍满一切诸佛刹土。为供养诸余佛世尊故住诸佛前。及一切诸佛刹内。诸来大众一切众生。复以种种宝。种种华。种种鬘。种种香。种种盖。种种幢。种种幡。种种庄严捧持满掬。现诸佛前以为供养。尔时释迦如来作如是言。诸佛世尊一心念我。所有现在十方世界各各世尊。余世界中普来问我。我于往昔本愿如是。于种种秽恶五浊世界。得阿耨多罗三藐三菩提。是诸众生失所依止。失三乘道。无明暗室烦恼暗翳。不善法聚缠绕一切。舍远善法趣三恶道。远离一切聪慧之者。作诸恶逆者。谤毁正法者。谤毁<a href=\"/remen/shengren.html\" class=\"keylink\" target=\"_blank\">圣人</a>者。依无慈悲者。我为慈愍此等众生故。发大悲力大<a href=\"/remen/jingjin.html\" class=\"keylink\" target=\"_blank\">精进</a>力。于彼寒热疲劳诸苦我忍受之。城邑国土道路宫室足步游行。为欲利益诸众生故。乏少粗涩少味饮食。最可厌恶不喜之食。为诸众生殖善根故。忍受种种粗涩苦触。舍那劫贝粗麻衣服。以如是等粪扫之衣而取着之。山谷林薮空舍冢间依此止住。乃至受草舍那粗麻树叶。涩臭恶触诸恶卧具。以巧方便我着大悲精进之铠。为诸众生说示种种。为刹利王说<a href=\"/remen/zizai.html\" class=\"keylink\" target=\"_blank\">自在</a>法。为<a href=\"/remen/poluomen.html\" class=\"keylink\" target=\"_blank\">婆罗门</a>说四毗陀星论等法。为诸大臣说于教导众生等法。为诸医师说诸药性所宜之法。为诸商人说卖买法。为诸农夫说田种法。为诸女人说于严饰养育自在无他行法。为诸<a href=\"/remen/shamen.html\" class=\"keylink\" target=\"_blank\">沙门</a>说忍辱柔和<a href=\"/remen/zuochan.html\" class=\"keylink\" target=\"_blank\">坐禅</a>诵经劝营众事。为欲示诲成熟众生。未到者令到故。未证者令证故。未脱者令脱故。忍受种种诸苦恼事。成就众生故游于人间</p><p>　　我今犹被此诸众生。因嫉妒故骂詈毁呰。以淫欲法谤毁于我。复以恶言诽谤于我。道我诡言击赞诈谄幻伪妄言粗穬。共诸女人说爱欲语。复以恶事加害于我。尘土坌污刀毒火轮。铁捶箭矟钺斧大石恶器仗等雨害于我。狂象毒蛇师子虎狼水牛恶牛。以大力士悉共打掷来害于我</p><p>　　于我房舍止息之处及僧伽蓝。以不净臭秽污满其中。我诸声闻入城内时。此非法众生。以非法歌舞。劝请声闻为非<a href=\"/remen/fashi.html\" class=\"keylink\" target=\"_blank\">法事</a>。以无量百千方便欲害于我。为欲隐蔽正法故。欲灭法灯故。欲破法船故。欲散我<a href=\"/remen/fahui.html\" class=\"keylink\" target=\"_blank\">法会</a>故。欲倒我法幢故</p><p>　　尔时释迦如来作如是言。当观过去诸<a href=\"/remen/fofa.html\" class=\"keylink\" target=\"_blank\">佛法</a>式。如彼诸佛。于此秽恶五浊恶世。普大集会作妙法式。为令妙法久住故。于一切魔诸恶境界令摧碎故。三宝种不断故。为诸众生增长善根故。一切外道所有言论以法摧伏故。为诸众生饥馑荒乱斗讼疫病。他方怨敌禁缚言讼。不时寒。不时热。不时风。不时雨。身口意业诸过恶见令销灭故</p><p>　　为令一切天龙夜叉人非人等正<a href=\"/remen/huixiang.html\" class=\"keylink\" target=\"_blank\">回向</a>故。一切家宅聚落城邑。衢路诸处悉拥护故。一切谄毒蛊道惛闷。恶梦灾相悉令坏故。一切五谷药草华果滋味令资养故。刹利婆罗门毗舍首陀诲示善行故。菩提心令滋茂故。勤修诸波罗蜜故。为令菩萨摩诃萨巧方便智念行勇猛乐说辩才得增长故。受佛职位安慰入智度<a href=\"/remen/bian.html\" class=\"keylink\" target=\"_blank\">彼岸</a>故。如彼往昔如来阿罗诃三藐三佛陀。说此金刚法等<a href=\"/remen/yinyuan1.html\" class=\"keylink\" target=\"_blank\">因缘</a>法心建立摧碎陀罗尼印句入差别记法门。演说<a href=\"/remen/shouchi.html\" class=\"keylink\" target=\"_blank\">受持</a>互相<a href=\"/remen/suixi.html\" class=\"keylink\" target=\"_blank\">随喜</a>。善哉善哉。如是如是</p><p>　　于今现在所有十方诸佛世尊住世将养者。悉来到此娑婆佛刹五浊恶世。来问讯我各在华座。彼诸佛等拥护此佛刹内诸众生故。应说此金刚法等因缘法心建立摧碎陀罗尼印句入差别记法门。演说受持互相随喜。令妙法久住故。一切诸魔恶境界力令磨灭故。如前广说。乃至无障碍智度彼岸故。慈愍摄受及受我请故。为令此佛刹内说妙法门得久住故。一切外道不能过故。得不坏法及三宝种不断绝故。一切众生得受法味故。尔时一切诸佛世尊咸如是言。如是如是。我等决定作如是事。于此佛刹护持妙法令久住故。一切诸魔恶境界力令摧碎故。乃至无障碍智度彼岸故。我等当说此金刚法等因缘法心建立摧碎陀罗尼印句差别门记大持法门。汝等大众今当谛听。一切诸佛大集此刹。说如是咒</p><p>　　◎多地也他鸯伽逻鸯伽逻(一)崩伽逻(二)钵啰朋迦逻(三)婆耶弭呵弭哆蓝婆斯(四)阿[山*(奚-大+ㄆ)]阿佉门跋利度迷(五)徒曼帝(六)鸡跋哜鸡榆利(七)三摩婆呵泥(去音八)三曼多跋达利(九)达迷达迷(十)驮摩鸡(十一)闇破隶(十二)弭哆啰丑破隶(十三)破啰婆帝(十四)伽尼(腻宜反十五)伽拏婆蓝帝(十六)哂利底利(十七)哂啰呬啰鸡(十八)阇婆帝阇婆帝(十九)吒迦斯(二十)吒建帝(二十一)吒迦婆蓝(二十二)迦拏婆漠帝(二十三)哂蔺帝(二十四)始蔺帝(二十五)嫔头婆帝(二十六)衢婆(去音)醯(二十七)受离(二十八)弭多啰受离(二十九)受履(三十)阿伽离(三十一)阿婆迷(三十二)娑写多他当(三十三)呼卢哂离(三十四)栴涕隶(三十五)三摩达迷(三十六)驮迷(三十七)俱朱卢(三十八) [莫/言]朱卢(三十九)阿质吒(四十)至离(四十一)至离(四十二)遮婆呵(四十三)朱卢朱卢(四十四)弭多啰婆呵(四十五)俱卢俱卢(四十六)娑啰娑啰(四十七)俱[打-丁+朱]俱[打-丁+朱](四十八)摩呵萨啰(四十九)都[打-丁+朱]都[打-丁+朱](五十)磨呵萨底耶离驮耶哺涩箄(五十一)苏哺涩箄(五十二)度磨钵离呵隶(五十三)阿婆曳(五十四)卢至泥(五十五)迦乐差(五十六)阿婆耶磨萨都毗婆呵底隶(五十七)磨隶磨隶(五十八)钵湿缚呿(五十九)尸尸啰(六十)卢迦毗那耶迦(六十一)跋时隶(六十二)跋时跋时啰达离(六十三)跋时啰婆帝(六十四)跋时啰驮提(六十五)斫乞啰跋时隶(六十六)斫乞隶(六十七)遮婆泥(六十八)达隶达隶(六十九)婆隶婆隶(七十)布隶(七十一)吒隶(七十二)呼呼隶(七十三)傍伽嫔婆隶(七十四)舍邻舍(七十五)至离(七十六)朱离(七十七)慕隶(七十八)漫茶隶(七十九)漫茶泥(八十)伽伽离(八十一)慕茶泥(八十二)萨波[莫/言]茶泥(八十三)地地啰耶泥(八十四)磨醯湿缚啰(八十五)罗耶泥(八十六)离莘阇泥(八十七)驮婆婆至(八十八)栴茶罗栖迷(八十九)萨婆萨写呵地瑟魑(去音)多(九十)叱电都婆呵那磨弭泥(九十一)波罗啰底(九十二)乌阇恶伽隶(九十三)毗至泥(九十四)婆遮那啰呵(九十五)蒱隶蒱隶(九十六)瞿卢瞿卢(九十七)慕卢慕卢(九十八)哂离哂离(九十九)呵啰呵啰(一百)迦建茶婆呵(百一)哂哂当(百二)阿喻那建茶时缚罗婆栖(百三)揭驮泥(百四)阿陀阿泥(百五)末伽阿毗卢呵泥(百六)破罗萨底曳(百七)阿卢呵婆底(百八)哂离哂离(百九)耶陀婆阇耶萨缚恶伽啰(百十)耶陀波兰者离驮耶婆呵(百十一)萨底耶钵离婆婆(百十二)末伽避卢呵泥(百十三)阿遮罗勃提(百十四)驮驮钵啰遮啰(百十五)波遮耶(百十六)宾茶离驮耶(百十七)栴达啰遮啰拏(百十八)阿遮隶(百十九)输达泥(百二十)钵啰乞离底耶末伽(百二十一)伊罗伽离梨(百二十二)钵啰弊(百二十三)娑啰勃啰帝(百二十四)萨婆哆啰哆他多(百二十五)萨底耶阿奴伽帝(百二十六)阿那婆啰那勃啰帝(百二十七)阿罗多(百二十八)鸯瞿隶(百二十九)奢弥泥(百三十)毗勃啰磨婆喻哂(百三十一)阿哂多阿婆啰(百三十二)尼啰婆耶婆(百三十三)阿质啰末伽(百三十四)罗那罗瞿萨隶(百三十五)底离啰多那傍世(百三十六)达磨迦时缚罗[旃-方+示]达隶(百三十七)三没达啰婆底(百三十八)磨呵驮步多毗耶(百三十九)三没达啰鞞伽婆底陀罗尼没达隶拏(百四十)磨佡没达啰苏啰钵啰底三毗陀没达啰(百四十一)阿跋多尼(百四十二)三跋多尼(百四十三)三慕贺塞迦啰(百四十四)毗地喻多啰栖那厕底没达离都呬(百四十五)曳鸡质毕利地毗婆呵(百四十六)婆婆婆呵呵呵(百四十七)鸡吒迦婆吒(百四十八)世罗钵啰底底离多曳那没达离多(百四十九)陀啰尼(百五十)驮啰驮啰驮啰(百五十一)檀地罗檀地罗呼色(百五十二)迦萨婆离驮耶没达离都呬(百五十三)阇茶阇跋吒(百五十四)阇呿娑吒(百五十五)苏末底末底(百五十六)磨呵驮步多没达离多(百五十七)曳鸡质杀阿耶单那尼失离多步多(百五十八)伽尼弭尼(百五十九)萨遮尼(百六十)瞿沙萨遮尼(百六十一)没达离多(百六十二)遮离耶阿地瑟佗那(百六十三)婆迦钵他(百六十四)那阿溺他(百六十五)磨呵布尼(百六十六)没遮耶阿婆多啰(百六十七)磨呵迦卢拏耶(百六十八)没达离多(百六十九)萨婆三藐(百七十)钵啰底钵地(百七十一)至啰啰多蓝(百七十二)时缚罗都(百七十三)达磨泥底离(百七十四)萨鞞慕尼(百七十五)勃离娑婆(百七十六)磨呵迦卢拏(百七十七)三磨提(百七十八)若那罗婆跋隶那(百七十九)梅底离(百八十)底耶伽阿底毗离耶跋隶那(百八十一)阿地瑟魑多(百八十二)萨婆步都(百八十三)乌波遮耶也(百八十四)萨婆呵(百八十五)</p><p>　　尔时一切诸佛土中所有大众。至此佛刹普来会者。皆共同声作如是言。南无一切诸佛。南无一切诸佛。皆共三反作如是言。怪哉。牟尼众集甚大希有。大菩萨集甚大希有。大声闻集甚大希有。如是希有实未曾有。我昔未闻此金刚法等因缘法心建立一切法摧碎陀罗尼印句差别法门。一切教师正法住持。三宝种不断绝。悉能摧破魔境界力。断魔罥缚降伏魔怨。建立法幢护持法分。乃至能满诸佛境界故。今一切诸佛世尊说此陀罗尼印句差别法门记。是一切众生心印大希有行。调伏六入。乃至令一切众生得无上<a href=\"/remen/niepan.html\" class=\"keylink\" target=\"_blank\">涅槃</a>故。说此陀罗尼印记法时。三十恒河沙等菩萨摩诃萨。成就此陀罗尼得三昧忍</p><p>　　尔时月光童子即从坐起。合掌普观佛加护故。及自神通力出大法声。悉皆遍满此佛刹内。说如是偈</p><p>　　佛月难得值值是众亦难</p><p>　　聪慧众难得及菩萨<a href=\"/remen/xingzhe.html\" class=\"keylink\" target=\"_blank\">行者</a></p><p>　　如是妙法印第一难得闻</p><p>　　如来大悲者能护持正法</p><p>　　摧一切魔党及退诸怨敌</p><p>　　三宝永不断诸佛受持故</p><p>　　一切障坏破忍辱柔和增</p><p>　　及众生回向护王并国土</p><p>　　遮诸作恶者及断诸恶见</p><p>　　安慰诸菩萨示现菩提道</p><p>　　增长波罗蜜贤善行满足</p><p>　　乐说方便智如是等增长</p><p>　　皆受持佛语摄持诸白法</p><p>　　拥护陀罗尼明净菩提道</p><p>　　炽然证实法汝等一切众</p><p>　　皆当断疑网信于陀罗尼</p><p>　　此是满足道所谓得菩提</p><p>　　我等复欲说拥护陀罗尼</p><p>　　守护说法者增长闻慧故</p><p>　　谁有与欲者菩萨大名闻</p><p>　　及得无障故能令诸众生</p><p>　　利益增长故</p><p>　　尔时恒河沙等童真菩萨摩诃萨。咸共同声作如是言。我等今者与此受持陀罗尼欲。若有善男子善女人。<a href=\"/remen/biqiu.html\" class=\"keylink\" target=\"_blank\">比丘</a><a href=\"/remen/biqiuni.html\" class=\"keylink\" target=\"_blank\">比丘尼</a>。优婆塞优婆夷。当净洗浴着净衣服。用种种华庄严为帐。烧种种香。设种种食。种种衣服安置敷设。严饰绮绣。竖立种种微妙幡幢。及诸华盖庄严道场。升软妙触师子之座。开示分别此陀罗尼者。于彼无有心乱者。四大乱身乱意乱。无有毒气嘘触其身。无有能令头痛者。内外身分及以四支悉无病恼。无有能令音声蹇涩。若彼法师。往昔所有不善之业。四大乱声乱者。若彼法师。读此陀罗尼故。一切<a href=\"/remen/yezhang.html\" class=\"keylink\" target=\"_blank\">业障</a>尽灭无余得安隐住。有来听者亦无四大乱及以声乱。若有闻此陀罗尼者。彼不善业四大长病。及声乱者一切皆灭。是时月光童子。瞻仰无量恒河沙等诸佛世尊。诸大菩萨之所围绕。月光童子。曲躬合掌作如是言。诸佛世尊慈悲念我。当与我欲。今当说此陀罗尼咒。即于佛前说大明咒</p><p>　　◎多地也他羼帝(一)阿娑摩路卑(二)弥哆离(三)苏摩婆坻(四)缢呬娜婆军阇脾(五)娜婆军阇娜婆军阇脾(六)茂罗输陀泥(七)婆茶呿婆茶呿(八)婆茶呿摩啰婆(九)哆他多跛履侈陀(十)婆婆婆颇颇颇娑娑娑(十一)阿茂罗(十二)阿者离(十三)陀陀波啰者罗(十四)脾地离(十五)缢迦娜耶跛履侈陀(十六)栴陀那抵履尼(十七)菩萨离(十八)菩萨啰坻履尼(十九)呿伽薮啰抵履尼(二十)娑娜婆薮啰抵履尼(二十一)复哆句胝跛履侈陀(二十二)阇閜(来可反)阇閜呿呿(二十三)婆栘阇閜呿(二十四)娜摩佉沙呿(二十五)迦迦佉(二十六)呵呵呵呵(二十七)虎虎虎(二十八)娑波履奢脾陀娜(二十九)波履侈陀(三十)阿摩摩(三十一)儞也摩摩(三十二)弃也摩摩(三十三)娑母陀啰母陀啰婆佉(三十四)僧塞迦啰娘跋履侈陀(三十五)菩提娑(上音)乞史坻脾摩(三十六)摩诃脾摩(三十七)部(去音)哆句胝(三十八)阿迦舍始婆娑跛履侈陀(三十九)娑婆呵(四十)</p><p>　　尔时一切他方佛土诸佛世尊。菩萨摩诃萨及大声闻。释梵护世天龙夜叉乾闼婆等。诸大神王大威德者。咸共称赞善哉善哉。白诸佛言。世尊。此陀罗尼甚大迅疾有大力势。能遮一切怨敌怖畏病患诸难。恶梦恶相皆悉解脱乃至无障智无上智大福智聚之所依故。说此陀罗尼</p><p>　　尔时世自在主大梵天王。以大梵力境界庄严。变为女人。于无量寿佛前坐。第一端正色相圆满胜过于天。第一具足衣服庄严。华鬘涂香持用严饰。时世自在大梵天王。即从坐起合掌恭敬作如是言。世尊。当拥护我圆音演说。如是音声悉能遍满一切佛刹。普得闻知而无障碍。如我今者如此咒句。善能护持说法法师及听法者。若于后时若魔若魔眷属。若天若天男女。或龙龙女。或龙父母男女眷属。乃至毗舍遮女。毗舍遮父母男女大小并其眷属人非人等。于说法师及听法者伺求其短。实作怨家诈为亲友。于说法师及听法者。乃至恼害损触一毛。或夺精气。或毒气嘘。或恶心视。乃至一念顷。我于彼等人若非人。诸魔鬼辈禁止断除。令彼昏浊与其要誓。我当拥护诸佛世尊圆音演说。能以法声满诸佛刹。唯愿世尊当念助我。持无量寿佛默然受请。时大众中。有一释天名曰持髻。以金天冠胜妙光明庄严其身。在于佛前不远而坐</p><p>　　尔时持髻释天告自在如是言。姊妹。勿以染污之心于无量寿如来座前而坐。勿恼世尊。何以故。乐戏论者是凡夫法。如来世尊永无戏论。有为暂现是起尽相。一切名色句差别如如。汝若如是或倒如来。姊妹。如来平等无违无诤。一味如如等虚空界。虚空亦不妄置。三行尽相。如虚空不分别无分别。诸行如是。如来如是。诸欲功德。不为戏论。不分别无不分别。而无所住不受不取。如是无命无生者。无养育无人无阴界入。无取无戏论。姊妹。汝今云何于如来前而作戏论</p><p>　　尔时无量寿如来告天主言。汝应审谛然后发言。勿作不如法语。令汝得罪受不爱果。此是大善丈夫。为无量诸佛之所注意。于诸佛所种诸善根。又此善丈夫。为欲供养如来事故。现女人相妙饰庄严。汝勿于此说言是女。时持髻释天白世自在梵天言。善男子。当起慈悲摄受于我施我<a href=\"/remen/huanxi.html\" class=\"keylink\" target=\"_blank\">欢喜</a>。莫令我今以此粗言得恶<a href=\"/remen/guobao.html\" class=\"keylink\" target=\"_blank\">果报</a>。尔时怀乐菩萨白无量寿佛言。世尊。若此释天不悔此语时得何果报。时无量寿佛告怀乐菩萨言。善男子。今此释天若不悔过。于未来世八万四千生中。作草驴身为他轻贱。是故善男子等。常须慎意护此口业</p><p>　　尔时佛告世自在梵天言。善男子。随汝乐说我已拥护汝所说也。世自在梵天。既蒙护念欢喜合掌。遍观十方作如是言。唯愿世尊一心念我。若佛菩萨及声闻众。天龙夜叉乾闼婆阿修罗迦楼罗紧那罗摩睺罗伽。欲令正法久住世者。愿于此处同与我欲。若法师及听众。欲得随顺相应无恼乱者。当与我欲。若彼恶魔人非人等。未来之世于说法者及众生类。作恼乱时。我当遮障与彼要誓断其恶心。自在梵天作是语时。所出音声遍满一切诸佛世界。尔时一切诸梵天王。一时同声作如是言。我等亦以此陀罗尼同共与欲。所以者何。我等于后亦当受持此陀罗尼。亦当拥护未来之世善男子等。有能开示演说如是法门及听法众。我当令彼随顺相应得如所愿。我等今于佛世尊菩萨摩诃萨及大声闻众前。与此陀罗尼欲。时彼自在梵天作如是言。唯愿世尊。及菩萨声闻大<a href=\"/remen/dizi.html\" class=\"keylink\" target=\"_blank\">弟子</a>众。拥护于我。即说咒曰</p><p>　　多地也他(一)阿摩离(二)毗摩离(三)伽拏山地(四)呵离(五)毡地(六)摩呵毡地(七)遮弥(八)摩呵遮弥(九)苏弥(十)萨他弥(十一)阿婆呵(十二)毗婆呵(十三)鸯伽阇(十四)泥哆啰佉毗(十五)茂罗波履侈啼(十六)药叉毡驰(十七)毗舍遮毡驰(十八)阿跋哆泥(十九)三跋哆泥(二十)僧塞迦啰泥(二十一)讇波泥(二十二)摸呵泥(二十三)呕遮吒泥(二十四)呵摩呵(二十五)呵摩呵呵摩呵(二十六)阿军遮泥(二十七)佉伽舍婆(二十八)阿摩罗(二十九)阿茂罗(三十)茂罗波履跋坻(三十一)阿婆罗佉婆(三十二)娑婆呵(三十三)</p><p>　　世尊。若有男<a href=\"/remen/zinv.html\" class=\"keylink\" target=\"_blank\">子女</a>人。违逆不行圣众大集所说神咒者。眼睛堕落。头顶破裂。支节分散。复说咒曰</p><p>　　多地也他阿者者(一)阿婆呵者者(二)帚迦啰叉(三)遮遮吒(四)佉遮遮(五)那佉伽遮遮(六)遮遮遮遮(七)那遮呵茂罗遮遮(八)遮茂罗(九)遮遮呵摩茂罗遮遮(十)呵牟呵牟(十一)婆茶婆呵(十二)娑婆呵(十三)</p><p>　　尔时一切梵王乃至毗舍遮王。闻是说已皆唱善哉。作如是言。假使鬼神有大威力雄猛迅疾。所向摧碎力能过千。我今以此陀罗尼章句悉令罥着。如是一切诸恶鬼神。能与众生作不利者。皆使潜灭无逃活处。自在梵天复作是言。若有住恶无慈愍心。不知恩德恼众生者。若鬼若魔及其眷属常来伺求受灌顶职刹利王等。或伺求妃后王子王女及彩女等。乃至宰相官属并余民庶。于佛法中得清净信者。若男若女童男童女。优婆塞优婆夷乐听法者。比丘比丘尼禅诵精进不放逸者。如是鬼魔人非人等求其长短。我当拥护。乃至能令一刹那顷恶心不起。况复于彼一毛恼乱。若起恶心恼乱破坏。夺其精气以毒嘘身。如是伺求覔其过者。以此陀罗尼威神力故。若魔眷属人非人等头破作七分。眼精殒坠心水干枯。得白癞病其身臭烂。失本神通陷没于地。复为恶风所吹。掷置四方无人之处。尘土坌身狂迷心乱周慞驰走。所行之地地皆破裂随堕其中。深八万四千由旬。于彼命终。若是魔等违背此咒水行之类。于佛圣教得清净信者。勤营僧事比丘比丘尼等。彼诸鬼神作恼乱者。亦得如上所说恶报。头破七分及以命终。若是不退魔场陀罗尼。随所在处。我等当勤加护。所有一切乐法众生。我当勤心昼夜守护。及彼一切。恶毒夜叉富单那等。我当驱逐出其境界。若陀罗尼所在之处。一切国土斗诤饥馑他方怨敌。非时风雨寒热疫病。我当除断令无有余。亦令其国一切人民善根成就。随顺和合安隐丰饶。能令法师及听法者。名闻高远无有病苦。亦为劝励四辈檀越。利养供给◎</p><p>　　◎多地也他鸯伽逻鸯伽逻(一)崩伽逻(二)钵啰朋迦啰(三)婆耶弭呵弭哆蓝婆斯(四)阿嵠阿呿门跋利(五)度迷徒曼帝(六)鸡跋知鸡榆利(七)三摩婆呵泥(去音八)三曼多跋达利(九)达迷达迷(十)驮摩鸡(十一)阇破鸡(十二)弭多啰纽破隶(十三)破罗婆帝(十四)伽尼(腻宜切十五)伽拏婆蓝帝(十六)哂利底利(十七)哂啰哂啰鸡(十八)阎(时瞻切)婆帝婆帝(十九)吒迦斯吒建帝(二十)吒迦婆蓝帝(二十一)伽拏婆汉帝(二十二)哂蔺帝(二十三)始蔺帝(二十四)嫔头婆帝(二十五)衢婆(去声)醯(二十六)受离弭多啰受离(二十七)受屣阿伽离(二十八)阿婆迷(二十九)娑写多他当(三十)呼卢哂离(三十一)旃涕隶三摩达迷(三十二)驮迷(三十三)俱朱卢(三十四)[莫/言]朱卢(三十五)阿质吒至离(三十六)至遮婆呵(三十七)朱卢朱卢(三十八)弭多啰婆呵(三十九)俱卢俱卢(四十)娑啰娑啰(四十一)俱株俱株(四十二)磨呵萨啰(四十三)都株都株(四十四)磨呵萨底耶(四十五)奚离驮耶补数箄(四十六)苏补数箄(四十七)度磨钵离呵隶(四十八)阿婆移卢至泥(四十九)迦乐差脾(五十)阿婆耶磨萨堵毗婆呵(五十一)底底隶(五十二)磨磨隶 (五十三)钵湿缚呿(五十四)尸尸啰(五十五)卢迦毗那耶迦(五十六)跋时隶跋时啰达隶(五十七)跋时啰婆帝(五十八)跋时啰驮提(五十九)斫迦啰跋时提(六十)斫迦啰跋时隶(六十一)斫迦隶遮婆泥(六十二)达隶达隶(六十三)婆隶婆隶(六十四)布隶(六十五)吒隶(六十六)呼呼隶 (六十七)傍伽嫔婆隶(六十八)<a href=\"/remen/sheli.html\" class=\"keylink\" target=\"_blank\">舍利</a>舍利(六十九)至离朱离(七十)慕隶(七十一)曼荼隶(七十二)曼荼泥(七十三)伽伽啰尼(七十四)慕荼泥(七十五)萨波[莫/言]荼泥(七十六)地地啰耶泥(七十七)磨醯湿缚啰罗耶泥(七十八)奚离莘阇泥(七十九)驮婆婆至(八十)旃荼罗栖迷(八十一)萨婆萨写阿地瑟耻(去声)多(八十二)叱电堵婆呵那(八十三)磨弭泥(八十四)破罗啰底(八十五)乌阇伽隶(八十六)毗至泥(八十七)婆那啰呵(八十八)蒲蒲隶(八十九)瞿卢瞿卢(九十)慕卢慕卢(九十一)哂离哂离(九十二)呵啰呵啰(九十三)迦建荼婆呵(九十四)哂哂哆(九十五)阿喻那建荼(九十六)时缚啰婆栖(九十七)揭驮泥(九十八)阿陀呵泥(九十九)末伽毗卢呵泥(一百)破罗萨底(一百一)阿卢沙婆底(一百二)哂离哂离(一百三)耶他婆阇耶萨缚伽啰(一百四)耶他波兰者奚驮耶婆呵(一百五)萨底耶钵履婆婆(一百六)末伽毗卢呵泥(一百七)阿遮罗勃提(一百八)驮驮钵啰遮罗(一百九)波遮耶宾荼离驮耶(一百一十)旃达遮啰拏(一百一十一)阿遮隶输达泥(一百一十二)钵啰讫履底末只(一百一十三)伊罗伊离离(一百一十四)钵啰鞞(一百一十五)娑啰勃啰帝(一百一十六)萨婆哆啰哆他多(一百一十七)萨底耶奴伽帝(一百一十八)阿那娑啰那勃啰帝(一百一十九)阿罗哆(一百二十)鸯瞿隶(一百二十一)奢[珍-王+弓]泥(一百二十二)勃啰磨婆喻哂呵阿哂哆婆哂啰(一百二十三)尼啰婆耶婆(一百二十四)阿指啰末伽(一百二十五)罗那罗瞿萨隶(一百二十六)底履啰多那傍世(一百二十七)达磨迦耶(一百二十八)时缚罗旃达隶(一百二十九)萨母达啰婆底(一百三十)磨呵步驮毗耶(一百三十一)萨母达啰鞞伽婆底(一百三十二)陀罗尼没达隶(一百三十三)磨[仁-二+企]没达啰(一百三十四)苏啰钵啰底三毗陀没达啰(一百三十五)阿跋哆尼(一百三十六)三[口*犮]哆尼(一百三十七)三慕贺塞迦啰(一百三十八)毗地喻多罗栖那(一百三十九)厕底没达离都死(一百四十)曳鸡质毕利地毗婆呵(一百四十一)婆呵婆呵婆呵(一百四十二)鸡吒迦婆吒(一百四十三)世罗钵啰底底耶奚离多曳那(一百四十四)没达离多陀罗尼(一百四十五)驮啰驮啰驮啰(一百四十六)檀地罗檀地罗(一百四十七)呼色迦萨婆奚驮耶(一百四十八)达离堵死(一百四十九)阇荼阇婆吒(一百五十)阇呿婆吒(一百五十一)苏么底么底(一百五十二)磨呵驮步哆达哆(一百五十三)质杀荼耶单那尼失离多步多(一百五十四)伊尼弭尼(一百五十五)萨遮泥(一百五十六)瞿沙萨遮泥(一百五十七)没达离多遮离耶阿地瑟侘那(一百五十八)簿钵他那阿溺他(一百五十九)磨呵布尼耶三没遮耶阿婆多啰(一百六十)磨呵迦卢拏耶没达离多(一百六十一)萨婆三藐波啰底钵指啰啰哆蓝(一百六十二)时缚罗堵达磨泥底离(一百六十三)萨鞞慕尼勃离沙婆磨呵迦卢拏三摩提(一百六十四)若那罗婆跋隶那(一百六十五)梅底离底耶伽底(一百六十六)毗离耶跋隶那阿地瑟魑多(一百六十七)萨婆步都乌波遮耶也(一百六十八)萨婆呵</p><p>　　◎多地也他羼帝(一)阿娑摩路卑(二)弥帝隶苏摩婆坻(三)缢哂娜婆军阇脾(四)娜婆军阇脾(五)娜婆军阇脾(六)茂罗输陀泥(七)婆荼呿(八)婆荼呿(九)摩啰婆哆他多(十)跛履侈陀(十一)婆颇娑婆颇娑(十二)阿茂罗(十三)阿者罗(十四)陀陀波啰者罗(十五)脾地隶(十六)缢迦娜耶跛履侈陀(十七)旃陀那蒂(都泥切)履尼(十八)菩萨离(十九)菩萨啰蒂履尼(二十)呿伽薮啰蒂履尼(二十一)娑娜婆薮啰蒂履尼(二十二)步多句胝跛履侈陀(二十三)阇攞(来可切)呿攞呿(二十四)婆曳阇蒂呿(二十五)娜摩去叉呿(二十六)迦迦佉(二十七)呵呵呵呵(二十八)虎虎虎虎(二十九)娑波履奢脾陀娜波履侈陀(三十)阿摩摩儞也摩摩(三十一)弃也摩摩(三十二)娑母陀罗母陀啰婆佉(三十三)僧塞迦啰娘跛履侈陀(三十四)菩提娑(上音三十五)乞史坻脾摩(三十六)摩诃脾摩(三十七)部(去音)哆句胝(三十八)阿迦舍始婆娑跛履侈陀(三十九)娑婆诃</p></div>"
},{
    "title": "宝星陀罗尼经 第七卷",
    "author": "波罗颇蜜多罗 译",
    "html": "<div class=\"B1_text\"><p>　　宝星陀罗尼经 第七卷</p><p>　　唐<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>波罗颇蜜多罗译</p><p>　　陀罗尼品之余</p><p>　　◎尔时众中。有一大梵天王名曰妙音。位居十住摩诃萨地。若于梵中诸梵中尊。若于魔中诸魔中尊。若于释中诸释中尊。乃至毗<a href=\"/remen/shamen.html\" class=\"keylink\" target=\"_blank\">沙门</a>。毗楼茶。毗楼博叉。提头赖吒。大<a href=\"/remen/zizai.html\" class=\"keylink\" target=\"_blank\">自在</a>。那罗延。阿修罗等。于诸天主天主中尊。是时妙音梵王。变作第一女人之形色相<a href=\"/remen/yuanman.html\" class=\"keylink\" target=\"_blank\">圆满</a>威仪具足。以胜<a href=\"/remen/zhuangyan.html\" class=\"keylink\" target=\"_blank\">庄严</a>而自庄严。于释迦如来前合掌而坐。以其两手捧如意宝珠为<a href=\"/remen/gongyang.html\" class=\"keylink\" target=\"_blank\">供养</a>佛故。瞻仰尊颜目不异视。诸根寂然不以诸相而观如来</p><p>　　尔时<a href=\"/remen/shizun.html\" class=\"keylink\" target=\"_blank\">世尊</a>。告妙音梵天。汝今何故目不暂瞬。乃至<a href=\"/remen/wuxiang.html\" class=\"keylink\" target=\"_blank\">无相</a>观于我耶。善男子。颇有一法名为佛耶。颇有一物可为名耶。如贪嗔痴无明<a href=\"/remen/fannao.html\" class=\"keylink\" target=\"_blank\">烦恼</a>。有名物缘相。相缘无明。无明缘行乃至广说。相灭无明灭行灭亦复如是。妙音梵天言。诚如圣说。何以故。无明不可得。世尊。若无明不可得者。彼十二有支从何而起。可从<a href=\"/remen/xukong.html\" class=\"keylink\" target=\"_blank\">虚空</a>生耶。虚空复不可得。佛言。如是如是。善男子。一切法如虚空。所以者何。虚空无物无相。非闇非明。不分别无分别。无成无坏不可说。无一物无分齐断一切物。如是如是。善男子。<a href=\"/remen/fofa.html\" class=\"keylink\" target=\"_blank\">佛法</a>真际断。佛法如如。佛法不取此<a href=\"/remen/bian.html\" class=\"keylink\" target=\"_blank\">彼岸</a>。佛法不减不增。佛法非阴界入。体无分齐。若实若物若相一切皆无。佛法无动无住不妄置立。佛法一切言语道断。说此法时。八万四千<a href=\"/remen/zhongsheng.html\" class=\"keylink\" target=\"_blank\">众生</a>发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。时有恶魔作如是言。若佛法如虚空。非物不可说。汝以何等<a href=\"/remen/zhihui.html\" class=\"keylink\" target=\"_blank\">智慧</a><a href=\"/remen/jingjin.html\" class=\"keylink\" target=\"_blank\">精进</a>。劬劳方便恼乱于我。破我境界。乃至夺我境界众生。复教众生不来不去无物幻术。汝若如是教众生者。不复见彼烦恼行起。汝以何故。为我于此<a href=\"/remen/suoposhijie.html\" class=\"keylink\" target=\"_blank\">娑婆世界</a>。召集如是无量无数诸佛世尊。菩萨摩诃萨及大声闻。梵释护世摩醯首罗。有大<a href=\"/remen/shentong.html\" class=\"keylink\" target=\"_blank\">神通</a>有大加护。乃至天龙夜叉乾闼婆阿修罗迦楼罗紧那罗摩睺罗伽等大众。普皆同来满于一切诸佛刹土。令此无慈大梵说如是咒。我等既闻普皆头痛受大苦恼。乃至令身上下烂臭。尔时复有六万八千诸魔王等。及其魔众无量无边。极恶夜叉罗刹鸠槃茶毗舍遮等。一切同声唱如是言。我等徒党即闻咒时。增益头痛身皆烂臭受极重苦。释迦如来告彼魔言。忆我昔日<a href=\"/remen/puti.html\" class=\"keylink\" target=\"_blank\">菩提</a>树下坐道场时。汝魔军众遍在八十由旬及以虚空。皆悉充满欲来害我。乃至今日复将军众无量俱胝共来害我。我亦如是召集无量无数诸佛世尊菩萨摩诃萨。乃至人非人等普来集会。为欲令汝及余诸魔。人非人等悉降伏故。灭一切苦得大<a href=\"/remen/niepan.html\" class=\"keylink\" target=\"_blank\">涅槃</a>寂灭乐故。亦为教汝不来不去。无所有性如幻法故。一切趣一切灭一切起。<a href=\"/remen/shengsi.html\" class=\"keylink\" target=\"_blank\">生死</a>爱流悉枯竭故。亦令汝等及一切邪见众生。入无余涅槃境界而般涅槃故。魔王。汝等今者。速发阿耨多罗三藐三菩提心。汝此头痛当得<a href=\"/remen/jietuo.html\" class=\"keylink\" target=\"_blank\">解脱</a>。渐渐修习性空佛法当得现前。及得诸佛境界。胜魔境界获大利益。尔时六万八千诸魔。及其徒众同声唱言。世尊。我等今发阿耨多罗三藐三菩提心。云何当得<a href=\"/remen/zixing.html\" class=\"keylink\" target=\"_blank\">自性</a>空等佛法现前。乃至得佛胜妙境界希有利益。时有恶魔作如是言。纵复令我尽后边身得重头痛。我终不以如是谄幻发菩提心。尔时妙音大梵作如是言。我今亦于一切佛前。以此佛刹微妙教法勇猛<a href=\"/remen/shouchi.html\" class=\"keylink\" target=\"_blank\">受持</a>。于此五浊世界。流布释迦如来尊重之教。从今已往乃至释迦灭度之后。我当令此法化常得炽然。随有国土正信众生。皆令不退速出魔网。若此法门。<a href=\"/remen/shijian.html\" class=\"keylink\" target=\"_blank\">世间</a>不流<a href=\"/remen/xingzhe.html\" class=\"keylink\" target=\"_blank\">行者</a>。我令流行。若已行处。令其<a href=\"/remen/xinxing1.html\" class=\"keylink\" target=\"_blank\">信心</a>倍复增广。所有城邑聚落善男子善女人等。我当拥护慈心将养。遮其非义示诲善义。随处有此不退魔场陀罗尼法门。乃至书持。亦随有法师之处升师子座。欲开示演说此法门时。先当于彼至心诵此陀罗尼章句。召唤于我并诸眷属。我当自往彼法师所为作拥护。令听法众得大吉祥。即于佛前。而说咒曰</p><p>　　多地也他阿婆弥阿婆弥(一)庵婆离庵婆离(二)跋履军阇那茶那茶(三)补沙迦啰婆呵(四)阇漏佉(五)摩佉耶(六)伊[黍-禾+利]弭[黍-禾+利](七)抧[黍-禾+利]弭黎(八)吉坻遮啰母陀离(九)母陀啰母跛(十)娑婆呵(十一)</p><p>　　世尊。随有法师<a href=\"/remen/shuofa.html\" class=\"keylink\" target=\"_blank\">说法</a>之处。要当先诵此咒章句。我以清净天耳。在彼上界闻其音声。而不往彼作守护者。我即欺诳过去未来现在一切诸佛已。亦莫令我得阿耨多罗三藐三菩提。然我决定往彼法师说法之所接足顶戴。亦与法师乐说辩才。又令法师及听法众一切病苦。恶见恶作邪疑之心悉令断灭。世尊。随所方面说此法门。有能受持温诵之者。我及眷属当往彼所。若有一切斗诤饥馑病患忧恼内外怨敌。亢旱水涝寒热失序风雨不时。恶见恶作者当令消灭。人及非人畜生等畏。及彼一切不吉祥梦。恶相恶人无有润泽。苦涩恶味辛臭恶触。如是诸患悉当断除。乃至师子恶兽毒龙野牛豺狼。盗贼奸诈人非人等。无量诸畏悉皆断灭。为使众生得乐具故。而令种种谷药华果上味饮食。衣服舍宅毡褥卧具。<a href=\"/remen/guobao.html\" class=\"keylink\" target=\"_blank\">果报</a>成就悉皆充满。随有<a href=\"/remen/liutong.html\" class=\"keylink\" target=\"_blank\">流通</a>此法门处。不利益事我当遮之。利益之事当令成就。若彼众生信乐<a href=\"/remen/zhengfa.html\" class=\"keylink\" target=\"_blank\">正法</a><a href=\"/remen/xingshan.html\" class=\"keylink\" target=\"_blank\">行善</a>行者。我当诲示令福增长。我今于此一切佛前立大誓愿。唯愿诸佛同怜愍我。令我所作佛事大愿成就。愿成就故意所依处皆令满足。愿满足故即我丈夫所作成就</p><p>　　尔时释迦如来为首。与一切诸佛。同共怜愍摄受妙音大梵故。作如是言。善男子。我等当以陀罗尼咒与汝受持。所以者何。若一切释梵护世四天王。及诸余天龙夜叉阿修罗等于佛圣教起不净心者。以咒力故皆当摄伏。妙音大梵作如是建立大丈夫所作事时。十方诸佛同唱是言。当愿妙音大梵愿力成就。即说咒曰</p><p>　　多地他者问池(一)问茶跛履侈提(二)呵茂摩(三)呵茂摩(四)娑啰叉(五)婆罗九娑弭佉(六)跛履婆呵(七)遮啰么(八)也他者锼比佉阿茂罗跛履侈提(九)萨婆部驮地史耻坻(十)娑婆呵(十一)</p><p>　　尔时释迦牟尼世尊。说是咒已作如是言。善男子。此陀罗尼。能令一切魔及释梵护世。诸余天龙夜叉阿修罗有大光泽。摄受一切人非人等。皆令<a href=\"/remen/huixiang.html\" class=\"keylink\" target=\"_blank\">回向</a>诸佛<a href=\"/remen/gongde.html\" class=\"keylink\" target=\"_blank\">功德</a>。汝今若能受持如是陀罗尼者。即是能作大丈夫所作事也。妙音大梵言。婆伽婆。我今以是女人形相。当善护持一切女人。当善成熟一切女人。婆伽婆。若有女人厌恶女身求丈夫相。应当受持读诵书写供养此经。我当往彼女人之所满其所愿。若有女人厌患男女。亦当受持读诵书写供养此咒。如是女人持咒力故。虽未离欲更不受胎。复有女人为他轻贱被人欺凌失诸乐受。亦应读诵此陀罗尼。以陀罗尼威神力故。一切愿满诸乐成就。尔时大梵为供养故。为护持此陀罗尼神力法门故。为满一切众生愿故。即以两手捧摩尼宝珠。奉施十方一切诸佛。尔时诸佛同发声言。如是如是。善男子。愿汝常能护持<a href=\"/\" class=\"keylink\" target=\"_blank\">佛教</a>。满众生愿◎</p><p>　　◎宝星陀罗尼经摄受妙法品第七</p><p>　　尔时会中。有菩萨摩诃萨。名妙慧通达。在胜珠炎如来前坐。去释迦如来不远。于牟忽多顷现作梵形。于<a href=\"/remen/shana.html\" class=\"keylink\" target=\"_blank\">刹那</a>顷现作魔形。乃至现释天形。他化自在天形。又复现作诸天主形。化乐兜率夜摩天形。四天王天大自在形。或现夜叉阿修罗迦楼罗紧那罗摩睺罗伽。罗刹饿鬼毗舍遮鸠槃茶。刹利<a href=\"/remen/poluomen.html\" class=\"keylink\" target=\"_blank\">婆罗门</a>毗舍首陀等形。或现师子象马水牛等形。乃至示现种种畜生之形。于刹那顷或现鸟树山果。衣服卧具种种医药。宝庄严器。牟忽多顷示现<a href=\"/remen/biqiu.html\" class=\"keylink\" target=\"_blank\">比丘</a><a href=\"/remen/biqiuni.html\" class=\"keylink\" target=\"_blank\">比丘尼</a>像。一刹那顷示现佛像。或现八万四千种种色相。乃至方圆处色净妙形貌。尔时长老富楼那弥多罗尼子。即起合掌问释迦牟尼如来言。世尊。何因何缘。而此菩萨有如是八万四千净妙之相。方圆处色种种类身。佛告富楼那。此菩萨有大功德摄受力境界。一切声闻辟支佛所不能及。妙慧通达菩萨摩诃萨。随彼住受力境界成熟众生。一切声闻辟支佛非其地。随是众生遍满十方无量无数。若净不净。诸佛刹土。常以无障碍慧眼。如所愿如所意。如是衰恼所缠。如所归依。此菩萨入如是<a href=\"/remen/sanmei.html\" class=\"keylink\" target=\"_blank\">三昧</a>。以是色貌威仪。随处方圆。种种色相具足。乃至佛形。如所化度众生。皆安置三乘住不退地。若众生为贪不自在种种爱求。为断彼贪故与其所须。然后置于不退之地。若病患须医药者即与其药。然后立于不退地也。富楼那。此妙慧通达菩萨。于一日中能度如恒河沙数众生。解脱诸苦置于三乘不退之地。富楼那白佛言。世尊。此善男子。成就众生故为丈夫事其来久如。佛言。阿僧祇佛刹微尘数劫。此善男子。发阿耨多罗三藐三菩提心。经尔所时得三昧力加护。建丈夫事已来。复更经六十四阿僧祇劫。富楼那言。妙慧菩萨。从此久如于何佛刹。当得阿耨多罗三藐三菩提。佛言。更经二十六百千大劫。过彼已后有大劫名能度。世界名摩尼华须。其国众生皆寿四十千岁。妙慧菩萨于五逆不善法恶众生中。当成阿耨多罗三藐三菩提。其<a href=\"/remen/fohao.html\" class=\"keylink\" target=\"_blank\">佛号</a>曰开敷无边光如来阿罗呵三藐三<a href=\"/remen/fotuo.html\" class=\"keylink\" target=\"_blank\">佛陀</a>。佛于四十千年中恒作佛事。以三乘法成熟众生。乃至令其得般涅槃。于是已后无边光佛。以无余涅槃而般涅槃。富楼那言。世尊。此菩萨先所成熟彼诸众生当生何处。佛言。此菩萨先作如是不自摄受愿。十方世界于一一方微尘数等无间佛刹。彼刹土中所有诸佛令我得见。我若不见彼等诸佛。不取阿耨多罗三藐三菩提。我先所行<a href=\"/remen/pusadao.html\" class=\"keylink\" target=\"_blank\">菩萨道</a>时劝发众生。最初发阿耨多罗三藐三菩提心。示教建立于<a href=\"/remen/liuboluomi.html\" class=\"keylink\" target=\"_blank\">六波罗蜜</a>。已成熟者遍于十方诸佛刹土。已得阿耨多罗三藐三菩提者亦令我见。以如是三摩提庄严力加护故。于十方无间一一佛刹微尘等诸刹土中。能为如是大丈夫事。及彼诸佛刹中作五逆罪不可治众生。乃至具足不善法众生。于彼命终。乘我愿力皆生我国。我为菩萨。令是众生种诸善根置不退地。然后我身当取正觉。妙慧菩萨有是大愿。尔时十方诸佛刹土俱来菩萨同作是言。我等今者普来云集至此佛刹。今得见于大师所得有如是相。及见如是大集会大悲具足诸菩萨等。及以昔所未闻。过去未来现在诸佛金刚法等<a href=\"/remen/yinyuan1.html\" class=\"keylink\" target=\"_blank\">因缘</a>法心能建立摧碎陀罗尼印句差别门记法式拥护。令我得闻</p><p>　　宝星陀罗尼经授记品第八</p><p>　　尔时阿閦如来。普告一切大众。作如是言。我等劝汝诸善男子。梵释四王天龙夜叉阿修罗迦楼罗紧那罗摩睺罗伽人非人等。诸有于佛教得清净信来此集会者。得见一切诸佛世尊。及诸菩萨摩诃萨。释梵天王人非人等普来云集。如是大相甚为难得。汝等今见此处集会。皆应于如来前各各自愿。汝今于此佛刹。若现在世及未来世。必能护持如是妙法。令<a href=\"/remen/sanbao.html\" class=\"keylink\" target=\"_blank\">三宝</a>种常得炽然。尔时有魔名曰息华。以七宝器盛种种华果及诸谷萌芽。自变其形为女人像。具足微妙第一端正。色相圆满无与等者。第一衣服严饰其身。持宝器华以供养佛。作如是言。一切诸佛世尊一心念我。若此世界及余世界。所有诸佛已集会者。如是一切诸佛世尊。我今以一切华果诸谷萌芽。满于宝器奉献诸佛。唯愿慈悲普皆摄受。与我成就满菩提愿。若我尽此贤劫。于一切佛刹。以女人形惠施众生饮食华果。乃至成熟众生。以是<a href=\"/remen/fubao.html\" class=\"keylink\" target=\"_blank\">福报</a>令我六波罗蜜具足圆满。得成阿耨多罗三藐三菩提。及我所化众生。皆悉供给无所乏少。是时一切诸佛同作是言。善哉善哉。善男子。汝能以清净心建立大施。及供养一切诸佛世尊。我已受汝所施。令汝如所求如所为求。乃至尔所时求满汝意愿。功德成就神通成就。时息华魔复作是言。所有城邑村落。有能受持开示此经典者。书写经卷及供养者。我当于彼国邑聚落乃至边壃有人住处。<a href=\"/remen/conglin.html\" class=\"keylink\" target=\"_blank\">丛林</a>华果五谷秀实皆令成就。彼一切处所有众生乃至禽兽食华果者皆令充足。世尊。若有一人于其方所应食果实。竟不得食而命终者。我今即为欺诳一切三世诸佛及此大会诸圣众等。亦莫令我得阿耨多罗三藐三菩提。唯除业尽及命尽者。所有华果美味之属。皆令众生普得受用。以此因故。令我具足檀波罗蜜。若诸众生食果实者。是等众生当起悲心互相利益。以此因故。令我具足尸波罗蜜。若诸众生受用华果。是等众生起柔软心。以此因故。令我具足羼提波罗蜜。若诸众生受用华果。当令坚固精进之心。以此因故。令我具足毗梨耶波罗蜜。若诸众生受我华果。心心数法起<a href=\"/remen/wuchang.html\" class=\"keylink\" target=\"_blank\">无常</a>想。以此因故。令我具足禅波罗蜜。若诸众生乃至禽兽食华果者。皆令乐法得住性空。以此因故。令我具足<a href=\"/remen/banruo.html\" class=\"keylink\" target=\"_blank\">般若</a>波罗蜜。复次随所有处行此法门。彼诸众生所有种种。稻禾麦豆杂类果实。我以是故心甚勤劳。为彼众生多获种子。亦令一切仓窖盈满。若彼众生乃至禽兽食华果者。以此因故。令我具足般若波罗蜜。若一一方流通开示此法门处。随彼所有甘蔗蒱桃石榴等果。一切汁味无不香美倍胜于常。众生所有瓶[(工*几)/瓦]瓮器皆令盈满。若诸众生受用食时。悉得增长智慧色力。以此因故。令我具足般若波罗蜜。世尊。我得如是六波罗蜜净因满足。令我得阿耨多罗三藐三菩提。一切诸佛及一切菩萨摩诃萨众。当<a href=\"/remen/suixi.html\" class=\"keylink\" target=\"_blank\">随喜</a>我能作如是菩萨行相。时大众中。一切诸佛默然许可。尔时有佛名曰智星。作如是言。善男子。汝当普请一切众生为大施主。以如是相如是力如是精进勇猛。如是劬劳不息。汝善男子。能作如是相力精进者。即是菩萨丈夫所作。时息华魔。于智星佛前。闻如是安慰已。即白佛言。唯愿世尊一心护念。与我善业成就满足。在在处处。若此法门不流行处。我与眷属不入其境。若是法门流行之处。我与眷属恒住于彼。令其土地谷药华果倍复滋茂。色香美味悉皆具足。众生受用随时饱满。仓廪地窖悉皆盈积。乃至畜生所食之物亦令丰穰。以此善根令我具足般若波罗蜜。世尊。我尽千劫于此佛刹。令诸众生如是相如是力如是受用饮食。当令充足。世尊。如是无量无数恒河沙等。五浊世界一一刹土。誓于千劫大作佛事。然后我身当得阿耨多罗三藐三菩提。世尊。我今以此神咒章句愿自呼摄。即说咒曰</p><p>　　多地也他遮弥佉(一)遮弥佉遮弥佉(二)毗毗履多呵沙帝(三)婆呵婆呵婆呵(四)娑么啰阿娑磨剑(五)娑啰知(六)毗婆婆娑脾(七)娑啰娑练陀离(八)娑啰摩显陀离(九)娑啰婆阇练陀离(十)珊怛跛夜娑摩剑(十一)杇杇杇杇杇杇(十二)阿僧伽社脾(十三)哆佉哆佉哆佉(十四)婆由婆义(十五)优波娜也(十六)珊怛跛夜(十七)鼻阇颇罗补所报所提(十八)陀那驮泥移娜(十九)毡陀啰差移(二十)社闻婆呵泥(二十一)娑么啰(引)娑磨剑(二十二)三藐波啰底钵那婆炎(二十三)娑哆迦里野么弥(二十四)么弭么弭么泯阇婆啰(二十五)娑婆呵(二十六)</p><p>　　时息华魔说是咒已。白佛言。世尊。所在之处。有能开示此经法门及陀罗尼章句。我往彼处。为欲自成熟故。为菩提行满足故。尔时一切诸佛同共赞言。善哉善哉。在会大众菩萨摩诃萨。及一切梵释天王护世四王。天龙夜叉乾闼婆阿修罗迦楼罗紧那罗摩睺罗伽鸠槃茶毗舍遮人非人等。从一切佛刹中来者。皆共同声唱如是言。善哉善哉。善男子。汝能以此女形<a href=\"/remen/xiuxing.html\" class=\"keylink\" target=\"_blank\">修行</a>六波罗蜜成熟众生。以我等福德精进劬劳力故。唯愿令汝所作佛事当得成就。释迦如来作如是言。谁有怜愍此善男子能佐助者◎</p></div>"
},{
    "title": "宝星陀罗尼经 第八卷",
    "author": "波罗颇蜜多罗 译",
    "html": "<div class=\"B1_text\"><p>　　宝星陀罗尼经 第八卷</p><p>　　唐<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>波罗颇蜜多罗译</p><p>　　授记品之余</p><p>　　◎尔时息华魔眷属同声唱言。<a href=\"/remen/shizun.html\" class=\"keylink\" target=\"_blank\">世尊</a>。我等眷属随顺佐助。若汝善男子。得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>时。当与我等授菩提记。息华魔言。如是善男子。魔眷属言。所有<a href=\"/remen/zhongsheng.html\" class=\"keylink\" target=\"_blank\">众生</a>下种于地收诸果实而受食者。以此善根当令我等得大安乐得大利益。息华魔复白释迦如来言。我是护持世尊教法者。我是炽然世尊<a href=\"/remen/zhengfa.html\" class=\"keylink\" target=\"_blank\">正法</a>者。我于此中初作灭饥馑者。唯愿世尊。与我受阿耨多罗三藐三菩提记。时息华魔。五轮着地头面<a href=\"/remen/libai.html\" class=\"keylink\" target=\"_blank\">礼拜</a>释迦如来足已却坐一面</p><p>　　尔时世尊。即为息华。而说偈言</p><p>　　汝起勇猛善逝子无垢清净莲华面</p><p>　　今日能发坚牢愿当得第一大菩提</p><p>　　此诸众生饥火逼我为至亲能救护</p><p>　　<a href=\"/remen/jietuo.html\" class=\"keylink\" target=\"_blank\">解脱</a>一切众生者起大悲心当作佛</p><p>　　以空<a href=\"/remen/wuxiang.html\" class=\"keylink\" target=\"_blank\">无相</a>无愿力解脱六趣苦众生</p><p>　　恒以<a href=\"/remen/xukong.html\" class=\"keylink\" target=\"_blank\">虚空</a>清净法令诸众生得无垢</p><p>　　不久于此佛刹土当证觉法名胜慧</p><p>　　于未来世得作佛勇猛善智降胜怨</p><p>　　时息华魔闻是偈已。便生清净第一<a href=\"/remen/huanxi.html\" class=\"keylink\" target=\"_blank\">欢喜</a>。即以天华散于佛上。尔时复有菩萨摩诃萨名成就智。即起于坐向彼十方诸来世尊。先以声觉作如是言。唯愿世尊一心念我。所以者何。忆我往昔初入贤劫。当于拘留孙佛所发大誓愿。普欲成就一切众生示受女形。为令众生四百四病得消灭故。复取大地精味。散布种种诸草木根。和合四百四味。随药功能众生受用病皆消灭。示以根药四百四种。示以果药四百四种。示苏煎药四百四种。示油煎药四百四种。示以写药四百四种。示以诸治阿伽陀药。乃至汤散丸等。总治身分内外众药。凡有一千四百种类。我为成熟诸众生故。为欲消灭诸病苦故。亦为利益诸众生故。如是众药并皆示之。世尊。我为拘留孙佛及彼众会。常作种种驱使给侍。本心希望得授记莂。是时拘留孙佛便告我言。善男子。未来之世人寿百岁。尔时有佛出现于世。名释迦牟尼如来阿罗诃三藐三<a href=\"/remen/fotuo.html\" class=\"keylink\" target=\"_blank\">佛陀</a>。释迦如来以大愿故。大集诸佛及菩萨众。汝当于彼得授阿耨多罗三藐三菩提记。从是已来。拘那含如来亦如是说。<a href=\"/remen/jiaye.html\" class=\"keylink\" target=\"_blank\">迦叶</a>如来亦如是说。我自昔来久发此愿。乃至恒河沙等大劫。于此佛刹作大药天。为除众生一切病故。我于彼时久以大地淳浓精味。布散种种诸药根枝华叶果实。令诸众生普得受用。及灭内外诸病苦故。所有众生若正和合受用之时。令起<a href=\"/remen/wuchang.html\" class=\"keylink\" target=\"_blank\">无常</a>苦空<a href=\"/remen/wuwo.html\" class=\"keylink\" target=\"_blank\">无我</a>。分别心及心数法转。以此善根令我具足<a href=\"/remen/banruo.html\" class=\"keylink\" target=\"_blank\">般若</a>波罗蜜。如是我于此佛刹作大丈夫事。如是如是。十方恒河沙等诸世界中以女人形。于一一世界如恒河沙劫。以如是相如是力。如是勇猛<a href=\"/remen/jingjin.html\" class=\"keylink\" target=\"_blank\">精进</a>。如是劬劳乃至给侍。如是如是。病苦众生令成熟故。然后我身当得阿耨多罗三藐三菩提。及我今日复于佛前增进本愿。与此息华作大<a href=\"/remen/gongde.html\" class=\"keylink\" target=\"_blank\">功德</a>其心坚固。常为佐助无有劬劳。我等二人共为女形同一色貌。为欲成熟诸众生故。乃至倍加成熟诸女人故。今我二人取地精气和合饮食。令诸香味悉皆具足。老病众生食此味者。一切病患皆得消灭。以此胜因令我具足般若波罗蜜。若我得阿耨多罗三藐三菩提者。愿佛世尊摄受我等为称善哉。若佛世尊同与我等菩提记者。愿为我等称赞善哉。尔时世尊。称赞成就智菩萨言。善哉善哉。善男子。汝能如是作大利益丈夫。即为成就智菩萨。而说偈言</p><p>　　汝为<a href=\"/remen/shijian.html\" class=\"keylink\" target=\"_blank\">世间</a>病者医能持诸根得安乐</p><p>　　莲华清净最上刹得<a href=\"/remen/fohao.html\" class=\"keylink\" target=\"_blank\">佛号</a>毗卢遮那</p><p>　　持地菩萨摩诃萨。亦作是愿。以女人形化度众生。如地持物悕念授记。释迦如来。为说偈言</p><p>　　汝如大地持一切今当速得所希念</p><p>　　刹名胜摄功德满作佛名曰智<a href=\"/remen/zizai.html\" class=\"keylink\" target=\"_blank\">自在</a></p><p>　　智上菩萨。愿受女形化度一切。作如是念悕得授记。释迦如来。为说偈言</p><p>　　汝智充足诸众生及以华果方便摄</p><p>　　未曾闻刹上清净得佛名为上胜因</p><p>　　示现灰菩萨。作女人形。受用火事成熟众生。愿得授记。释迦如来。为说偈言</p><p>　　示诸世间无常想成熟众生于菩提</p><p>　　刹名生尘最吉祥于彼作佛名灯火</p><p>　　动众生离尘菩萨。愿作女形。为成熟众生故受用风事。悕念授记。释迦如来。为说偈言</p><p>　　摇动众生令欢喜能令<a href=\"/remen/fannao.html\" class=\"keylink\" target=\"_blank\">烦恼</a>究竟灭</p><p>　　刹名清净现平等当得作佛号月光</p><p>　　无障碍灯菩萨。愿作女形。为成熟众生故受用虚空事。亦悕授记。释迦如来。为说偈言</p><p>　　得无依智清净者能说无上正觉道</p><p>　　刹名调障无染着当得作佛号智上</p><p>　　妙香说菩萨。愿作女形。为成熟故受用华事。为菩提故悕望授记。释迦如来。为说偈言</p><p>　　现作香华普<a href=\"/remen/gongyang.html\" class=\"keylink\" target=\"_blank\">供养</a>开示诸佛无上道</p><p>　　莲<a href=\"/remen/huazang.html\" class=\"keylink\" target=\"_blank\">华藏</a>刹清<a href=\"/remen/jingtu.html\" class=\"keylink\" target=\"_blank\">净土</a>得佛号普香如来</p><p>　　<a href=\"/remen/jiasha.html\" class=\"keylink\" target=\"_blank\">袈裟</a>色菩萨。愿作女形。为成熟众生故。受用种种染色愿得授记。释迦如来。为说偈言</p><p>　　以袈裟衣利众生相应供养<a href=\"/remen/sanbao.html\" class=\"keylink\" target=\"_blank\">三宝</a>种</p><p>　　青光刹中最无上当得作佛号宝光</p><p>　　尔时无量诸种子天林天果天。乃至六十七俱胝那由他百千菩萨摩诃萨。为欲成熟诸众生故。倍为度脱诸女人故作女人形。发愿同得阿耨多罗三藐三菩提记。释迦如来。各说一偈各得记莂。何以故。转男为女其事则易。转女作男其事则难。是时百俱胝诸大龙王及诸小龙。同作是愿悕望授记。释迦如来。各说一偈授菩提记。复有六万四千频婆。及八十俱胝阿修罗。七十阿閦毗俱胝那由他百千诸天及诸天女。九十九频婆俱胝百千诸魔及其眷属。乃至恒河沙等人非人众。及刹利<a href=\"/remen/poluomen.html\" class=\"keylink\" target=\"_blank\">婆罗门</a>毗舍首陀。男<a href=\"/remen/zinv.html\" class=\"keylink\" target=\"_blank\">子女</a>人童男童女。亦皆同心悕望阿耨多罗三藐三菩提记。如是等类。一一各得一偈授记。过于数量天龙夜叉乾闼婆阿修罗迦楼罗紧那罗摩睺罗伽。薜荔多毗舍遮人非人等未<a href=\"/remen/faxin.html\" class=\"keylink\" target=\"_blank\">发心</a>者。今于佛前同发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。过于数量众生住阿毗跋致地。过于数量众生得菩萨种种<a href=\"/remen/sanmei.html\" class=\"keylink\" target=\"_blank\">三昧</a>忍陀罗尼。过于数量众生漏尽离欲得阿罗汉果。亦过数量众生回声闻辟支<a href=\"/remen/foxin.html\" class=\"keylink\" target=\"_blank\">佛心</a>。住佛阿毗跋致地。如是等一切同声而作是言。我等依一切诸<a href=\"/\" class=\"keylink\" target=\"_blank\">佛教</a>故受此法门。若有<a href=\"/remen/shouchi.html\" class=\"keylink\" target=\"_blank\">受持</a>读诵书写此法门者。我及眷属。当共<a href=\"/remen/rufa.html\" class=\"keylink\" target=\"_blank\">如法</a>供给供养◎</p><p>　　◎宝星陀罗尼经慈愍品第九</p><p>　　尔时释迦牟尼如来。复作是言。一切诸佛。若怜愍此佛刹众生来相问讯者。当一心念。此息华善男子等。欲令众生得衣服饮食及诸药物。随心受用令充足者。又以女人形相。于阿耨多罗三藐三菩提成熟众生者。一切诸佛应当加护。是息华等令愿满足。如彼善男子所愿。如其所欲如其所为。随彼种种所须衣服饮食并诸药物。若化施设皆令满足。使诸众生所须供侍随意受用。即发心时如是等事悉得成就。彼善男子能作如是建立丈夫所作之事。诸佛世尊。依大悲功德定慧<a href=\"/remen/zhuangyan.html\" class=\"keylink\" target=\"_blank\">庄严</a>。忆念众生作如是言。以此神咒章句施与汝等。随意所愿皆令具足。一切善根所依。一切三世诸佛世尊所共受持。即说咒曰</p><p>　　哆地也他树柢婆婆(一)地履底婆婆(二)牟尼婆婆(三)娑底也婆婆(四)否若楞迦啰婆婆地也娜(五)啰娑摩呵迦喽拏婆婆(六)摩呵婆啰哆婆婆(七)阿慕呵婆婆(八)楼底婆婆(九)差底婆婆(十)娑履闻婆婆(十一)佉伽婆婆(十二)婆诱婆婆(十三)伐哆婆婆(十四)阿地所吒娜婆婆(十五)阿摩婆婆(十六)阿呵娜婆婆(十七)哆他多婆婆(十八)部哆句致婆婆(十九)涅鼻履底婆婆(二十)底履鸠舍閜婆婆(二十一)底履夜娜婆婆(二十二)哆疑驮计迦婆婆婆(二十三)底履毗慕去所婆婆(二十四)底履首迦罗婆婆(二十五)啰所吒啰地所吒娜婆婆(二十六)婆婆婆婆婆婆(二十七)娑摩多(二十八)阿娜若婆摩哆(二十九)吒吒吒吒吒吒吒所咤死地(三十)萨婆鸠舍逻地(三十一)所咤那也(三十二)娑婆呵(三十三)</p><p>　　善男子。此一切法平等神咒。能令一切悕望者悉皆满足。汝等眷属应当受持。令一切众生随所受用皆得成熟。能令汝等菩提行满足故</p><p>　　尔时息华胜天成智天地持天等。而为上首。与十千菩萨俱。为令众生随所受用得成熟故。以女人形勤劳化度。一时同声作如是言。由此咒力。诸佛世尊。令我所愿皆得满足。如是神咒能与我等作大加护。能令我等得无上智。是故我等当共受持此陀罗尼。欲令一切众生悉成熟故。以大勤劳供给所须。今于一切如来前。愿一切众生普得成熟住于自解。若有天乃至人。于如来所说妙法。欲破坏散灭者。我若不勤方便遮障令妙法久住者。我等则为欺诳一切三世诸佛世尊。亦莫令我得阿耨多罗三藐三菩提。若有善男子若天乃至若人。欲恼乱<a href=\"/remen/biqiu.html\" class=\"keylink\" target=\"_blank\">比丘</a><a href=\"/remen/biqiuni.html\" class=\"keylink\" target=\"_blank\">比丘尼</a>优婆塞优婆夷。我等若不勤作方便遮障。令彼忧恼不消灭者。我等则为欺诳一切三世诸佛世尊。亦令我等莫得菩提。若有求无上菩提善男子善女人。有遭水火毒害厌蛊热病温疟等病。或一日二日三日四日数发动者。如是等畏。乃至天龙夜叉迦吒富单那。刹利婆罗门毗舍首陀。师子犬等疾疫饥渴种种厄难诸余灾恼。有是等畏者。以此一切诸佛所持一切悕求满足陀罗尼神咒章句。令诵念者悉得解脱。唯除先世决定<a href=\"/remen/yezhang.html\" class=\"keylink\" target=\"_blank\">业障</a>。若我等不除彼障则为欺诳一切三世诸佛世尊。亦莫令我得阿耨多罗三藐三菩提。时彼一切诸佛世尊。同来此佛刹集会者皆称是言。善哉善哉。善男子。汝等所愿甚为胜妙。能作如是大丈夫所作事</p><p>　　尔时释迦如来。即为魔王。而说偈言</p><p>　　于诸来佛当起信应生最上欢喜心</p><p>　　为菩提故生庆幸应当速发利他意</p><p>　　汝魔境界无亲友亦无所欲如意者</p><p>　　汝以无力失魔业何能等类我牟尼</p><p>　　于是恶魔。复说偈言</p><p>　　我无一念信菩提心亦不作欢喜想</p><p>　　语汝牟尼且默然我亦自有亲友者</p><p>　　由彼亲友我有力我今住于自境界</p><p>　　我有最上威德力尽汝<a href=\"/remen/shouming.html\" class=\"keylink\" target=\"_blank\">寿命</a>我不从</p><p>　　宝星陀罗尼经拥护品第十之一</p><p>　　尔时会中。有佛世尊名曼陀罗香。白释迦如来言。彼过去诸佛。从种种刹土中来于五浊佛刹大集时。并共拥护此法门也。亦令无量俱胝魔众自然退散。以慈悲眼视诸众生。有恶见者皆令解脱。炽然智炬安置众生于吉祥道。说此金刚法等缘法心建立摧碎陀罗尼印章句差别门记法门之时。为令恶党悉皆退散建立法幢。如是如是。我等十方诸佛今日住世。亦为将养怜愍诸众生故。亦于秽恶五浊佛刹同作大集。拥护如此微妙法门。乃至建立无上法幢。释迦佛日灭度之后。谁能于此刹土。当作第一护持妙法。当令正法炽然流布。当使众生普皆成熟。入此大集数者。我等以此法门付嘱谁手。释迦如来。白曼陀罗香如来言。所有旧住此佛刹者。得忍菩萨及释梵护世。天龙夜叉乾闼婆阿修罗紧那罗摩睺罗伽等王。勤加拥护此妙法门。及此世界四天下中旧住众生。于此法门生净信者。释梵护世乃至摩睺罗伽王等。以此陀罗尼印清净法门付其手中。是时曼陀罗香如来。以无障碍<a href=\"/remen/yuanman.html\" class=\"keylink\" target=\"_blank\">圆满</a>之声遍此佛刹。作如是言。诸善男子。谛听谛听。所有来此佛刹者。诸如来阿罗诃三藐三佛陀难得兴世。及一切诸佛世尊。于一<a href=\"/remen/shana.html\" class=\"keylink\" target=\"_blank\">刹那</a>顷集一佛刹亦甚为难。如此一切诸佛世尊。怜愍汝等故来此集。摄受一切诸众生故。护持诸佛大法门故。置立无上道故。一切诸佛入三世数者。今日护持一切地界一切水界一切火界一切风界一切空界。令此妙法久住世故。令三宝种不断绝故。成熟一切诸众生故。乃至度彼<a href=\"/remen/shengsi.html\" class=\"keylink\" target=\"_blank\">生死</a>岸故</p><p>　　尔时一切诸佛世尊。及诸佛刹旧住菩萨摩诃萨。释梵护世天龙夜叉乾闼婆阿修罗迦楼罗紧那罗摩睺罗伽等王。及诸余精气中有大精气众生。乃至所有四天下世界居住者彼一切众作如是言。善男子。我等以此诸佛所护正法重付嘱汝。为令众生普成熟故。汝等常应炽然如是不灭坏法不坠没法。若有<a href=\"/remen/xinxing1.html\" class=\"keylink\" target=\"_blank\">信心</a>善男子善女人。当共受持书写大集法门。乃至比丘比丘尼优婆塞优婆夷。彼等一切诸善男子。受持诵念此法门者。汝等常当拥护供给。以此法门如法付嘱。若法师乐求法乐<a href=\"/remen/chanding.html\" class=\"keylink\" target=\"_blank\">禅定</a>乐听法乐持法者。汝等宜应拥护乃至供给。何以故。所有过去如来阿罗呵三藐三佛陀。彼一切如来。亦于秽恶五浊佛刹集者。共以妙法付嘱释梵护世故令此妙法不隐没故护持未来传法人故。乃至成熟一切众生故。如是如是。所有当来十方诸佛。于五浊世一刹那顷普皆云集利益众生故。当说陀罗尼。当拥护妙法。当付嘱释梵护世等。当供给所须。我等今者亦复如是</p><p>　　汝此佛刹诸旧住者。及四天下释梵护世。天龙夜叉乾闼婆阿修罗迦楼罗紧那罗摩睺罗伽等王倍加付嘱。未来之世倍加拥护。倍加供给故。汝亦如是应当忆念。如金刚不可坏法广令炽然。若有信心护持此法善男子善女人。及受持此法比丘比丘尼优婆塞优婆夷。乃至但书持经卷安置家中者。有能<a href=\"/remen/shuofa.html\" class=\"keylink\" target=\"_blank\">说法</a>及乐听者。有勤修禅定受持法者。汝等皆当护彼<a href=\"/remen/shanxin.html\" class=\"keylink\" target=\"_blank\">善心</a>供养供给。何以故。一切诸佛普皆受持此法门故。随所有处。若村若城若国中若边地。若王宫内若阿练若处。若<a href=\"/remen/liutong.html\" class=\"keylink\" target=\"_blank\">流通</a>此法门。若开示宣说。若授与人。若能温诵。乃至但书写经卷安置家中者。是等众生以此法力故。能令地味及众生精气悉皆增长。汝等以彼精气光泽。精进勇健皆得增长。亦令眷属及其田宅增长丰饶。当令人王常得拥护势力自在。亦当拥护王之化内以彼法味常令充足。阎浮提内诸人王等。当生和合相利益心。恒信业报。种善根心无悭吝心。常于一切众生作利益心。常于一切众生起慈愍心。乃至令王能生<a href=\"/remen/zhengjian.html\" class=\"keylink\" target=\"_blank\">正见</a>。各各于己国土自生喜乐。能令具足<a href=\"/remen/xingshan.html\" class=\"keylink\" target=\"_blank\">行善</a>之人充满其国。丰乐倍常地土精味自然倍胜。花果药物无不甘美。谷米财宝亦倍增多。触处可乐。一切人民无病苦者。一切斗诤他方怨敌。蚊虻毒蛇恶鬼罗刹。恶禽恶兽豺狼师子。非时风雨。如是恶事悉当消灭。昼夜常宿一月半月。时节年岁悉皆正行。是诸众生多行十善。于彼命终皆生天上。还与汝等而作眷属。如是无量功德甚多。皆由称扬一切诸佛大法陀罗尼法门故。是诸众生皆度生死此岸得入无余。名闻增长<a href=\"/remen/guobao.html\" class=\"keylink\" target=\"_blank\">果报</a>满足。所种女身现生后受。以法力故。如是等身一切皆尽◎</p></div>"
},{
    "title": "宝星陀罗尼经 第九卷",
    "author": "波罗颇蜜多罗 译",
    "html": "<div class=\"B1_text\"><p>　　宝星陀罗尼经 第九卷</p><p>　　唐<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>波罗颇蜜多罗译</p><p>　　拥护品之余</p><p>　　◎唯置作五逆者诽谤<a href=\"/remen/zhengfa.html\" class=\"keylink\" target=\"_blank\">正法</a>者谤无贤圣者。身口意业所作之恶业及<a href=\"/remen/guobao.html\" class=\"keylink\" target=\"_blank\">果报</a>一切皆灭。若此法门乃至经卷。若但书持置于宅中。彼等所有诸业<a href=\"/remen/fannao.html\" class=\"keylink\" target=\"_blank\">烦恼</a>能为障碍量等须弥皆悉消灭。一切善根悉得增长。一切善分皆悉满足。意所悕望皆悉成就。身口意善悉当增长。一切恶见断灭无余。一切怨敌以法调伏。一切微细寂灭之道悉当得入。以此一切诸佛<a href=\"/remen/shizun.html\" class=\"keylink\" target=\"_blank\">世尊</a>所共护持大集陀罗尼法门加护力故</p><p>　　随所有国此陀罗尼法门当流行地。能令彼地肥腻精味倍上成就美果妙味当得增长。苦辛恶味当得远离。华果财谷色类成就。仓库贮器悉皆增满。衣服饮食汤药所用倍胜增多。由法力故</p><p>　　若有<a href=\"/remen/zhongsheng.html\" class=\"keylink\" target=\"_blank\">众生</a>受彼饮食者。当得无病颜色成就。气力强健忆念坚固。乐求善法远离诸恶。彼诸众生若命终已。当生汝等种类之中。眷属增长势力具足怨不能坏。以法力故。当得四姓之所拥护。当以法义共相示诲。汝等若能如是作者。即为<a href=\"/remen/gongyang.html\" class=\"keylink\" target=\"_blank\">供养</a>一切三世诸佛世尊已</p><p>　　尔时曼陀香如来。即依诸佛清净境界<a href=\"/remen/zhihui.html\" class=\"keylink\" target=\"_blank\">智慧</a>音声随类句义。以一切诸佛世尊语悉满此刹。遍告此佛刹中一切诸菩萨摩诃萨及释主梵主摩呼罗伽主所有居此佛刹者。倍复加劝此四天下中所居住者。汝等应当住持开示此诸佛语大集法门。拥护此经微妙正法</p><p>　　尔时众中九万七千俱胝得忍诸菩萨摩诃萨。<a href=\"/remen/mile.html\" class=\"keylink\" target=\"_blank\">弥勒</a>为首。居此佛刹者。一切同声作如是言。我等今者奉诸<a href=\"/\" class=\"keylink\" target=\"_blank\">佛教</a>。为欲供养一切三世诸如来故。于此一切诸佛世尊微妙法门。恭敬顶戴尊重如佛。悲愍成熟诸众生故。乃至安置无上道故</p><p>　　我等于诸聚落城邑州县国土王宫诸寂静处。以此法门广布显示。为欲成熟诸众生故。令此妙法得久住故</p><p>　　尔时一切诸佛世尊来此刹者咸作是言。善哉善哉。汝等如是作所应作。是时一切释梵摩呼罗伽主等居此士者。并余来众六十四俱胝那由他等。大精味中有大威德众生。一切同声作如是言。我等于此微妙大集法门悉当<a href=\"/remen/shouchi.html\" class=\"keylink\" target=\"_blank\">受持</a>。乃至广为开示显说。成熟众生故。妙法久住故。乐法听法者悉当拥护</p><p>　　我等今者奉诸佛教。随此法门流行之处。令使一切斗诤违背。谋计诤论。饥俭荒乱。他方怨敌。非时风雨。非时寒热。苦辛涩味。恶人恶物悉当消灭。安隐快乐丰饶和合。悉当成就此妙正法当令久住。倍加勤勇拥护供给正法国王。及以勤修<a href=\"/remen/chanding.html\" class=\"keylink\" target=\"_blank\">禅定</a>众生悉当拥护</p><p>　　时彼一切诸佛世尊同声赞言。善哉善哉。善男子。汝等今者应如是作。勤作自他利益之事。即于一切三世诸佛为供养已。如汝等勤劳成熟诸众生故。令此妙法得久住故。汝等皆当速得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a></p><p>　　尔时中四天下释梵天主。乃至摩呼罗伽主。及大威德中最上首者。一切悉皆从坐而起。恭敬合掌作如是言。我等亦奉一切诸佛世尊教故。悉共光显此妙正法拥护住持。及此大集一切诸佛所护陀罗尼印法门。当<a href=\"/remen/rufa.html\" class=\"keylink\" target=\"_blank\">如法</a>受</p><p>　　乃至于诸聚落城邑州县国土王宫诸寂静处。当广开示。持妙法人拥护供给。所有住信正法法师及听法者。<a href=\"/remen/biqiu.html\" class=\"keylink\" target=\"_blank\">比丘</a><a href=\"/remen/biqiuni.html\" class=\"keylink\" target=\"_blank\">比丘尼</a>优婆塞优婆夷。善男子善女人信受此法。乃至若但书写经卷置之家中。勤修禅定。我等于彼拥护供给种种供养衣服饮食。华盖幢幡涂香末香。乃至一切医药资具。诸有所须善作供给。若人能于此妙法门。诵时读时开示说时。我等自往彼法座所。为听法故如大师想。于此法门恭敬尊重一心赞叹。诸盖幢幡持以供养。何以故。我等于此一切诸佛之所拥护陀罗尼法门广开示时。以法味故当得精气。具足力。具足<a href=\"/remen/jingjin.html\" class=\"keylink\" target=\"_blank\">精进</a>。具足志。具足念。具足智。具足善友。具足眷属。具足所有军众。怨不能坏。是故我等令一切国界所有斗诤谋计言讼。饥俭疾病他方怨贼。非时风雨极寒极热灾旱愆时。恶梦恶相粗涩无腻苦辛恶味。恶人恶物诸不善分悉当消灭。倍复安隐丰熟喜乐。无病和合悉当成就。时风时雨寒热以时。昼夜位分半月一月。时节年岁悉令正行。诸宿星曜日月之次不令失度。泉池陂河皆令满足。随有众生所依住处。瀑水漂溺我皆遮断不令覆没。我等于彼国邑聚落利众生故。所有枝叶华果根茎诸谷药味。悉当肥腻色相鲜泽美味滋多。财谷药味衣服<a href=\"/remen/zhuangyan.html\" class=\"keylink\" target=\"_blank\">庄严</a>诸资具等。令诸众生悉当具足无所减少</p><p>　　彼诸众生求善根心离诸恶业。胜福德聚。及彼<a href=\"/remen/shouming.html\" class=\"keylink\" target=\"_blank\">寿命</a>悉令成就。所有聚落国土。以此一切诸佛之所拥护陀罗尼法门开示。乃至书写经卷安置家中。若读若诵恭敬供养。于置经处。若有刹利灌顶之王。我当拥护供给所须令无所乏。所无利益当为彼等而除断之。所有利益当为彼等随而与之。一切灾怪惊动不吉。恶见恶作为恶所持。恶愿恶归奸诈赞撽。幻谄<a href=\"/remen/wangyu.html\" class=\"keylink\" target=\"_blank\">妄语</a>嫉妒嗔忿。诸悭吝等悉当消灭。<a href=\"/remen/zhengjian.html\" class=\"keylink\" target=\"_blank\">正见</a>正道直信调伏一心惭愧。如是等法悉当示诲</p><p>　　妃后内宫宰相辅臣。主藏亲族刑罚官将。一切人民四姓男女童男童女等。亦当拥护供给乃至惭愧示诲。所在诸方乃至四足亦当拥护。随有国土以此法门宣布开示。乃至书写经卷及经卷住处。以大勤勇彼诸众生悉当拥护。此妙正法随处光显不令隐没。我等当起精进力故。作如是事。是时一切诸佛世尊。悉共称赞诸善丈夫。善哉善哉。诸善男子。汝等如是作所应作。以此正法及<a href=\"/remen/sanbao.html\" class=\"keylink\" target=\"_blank\">三宝</a>种。不令隐没故作勤劳。汝等如是如汝所作。即于一切三世诸佛为供养已◎</p><p>　　◎宝星陀罗尼经护正法品第十一</p><p>　　尔时世尊释迦如来告诸大众。释梵天王。毗楼勒叉。毗楼博叉。提头赖吒。毗<a href=\"/remen/shamen.html\" class=\"keylink\" target=\"_blank\">沙门</a>等。诸善男子。我以大悲愍众生故。于此五浊秽恶佛刹难得法时。愿得阿耨多罗三藐三菩提。是中众生堕无明闇。烦恼怨贼奸狡恼害。我为众生灭烦恼故。退诸魔党建立法幢。无量众生诸苦<a href=\"/remen/jietuo.html\" class=\"keylink\" target=\"_blank\">解脱</a>。雨大法雨退俱胝魔。诸善男子。是故我今以此妙法。殷勤付嘱汝等手中。如此十方无量世界。过数过量诸佛世尊。及诸菩萨摩诃萨等普来集者。以此金刚法等<a href=\"/remen/yinyuan1.html\" class=\"keylink\" target=\"_blank\">因缘</a>法心建立一切法摧碎陀罗尼印句门记法门。拥护佛土并诸地味众生所居者。诸过恶消灭故。成熟众生故。一切不善业尽无余故。三宝种久住故。乃至一切佛事成就故。是故汝等受持拥护我妙正法。能令善根福行增长。若温诵教示为他说。授趣三归依优婆塞护住净梵行。诸善根等福行增长。若修初禅福行增长。乃至修灭受想定。若须陀洹果。乃至佛菩提果福<a href=\"/remen/xingshan.html\" class=\"keylink\" target=\"_blank\">行善</a>根。如是等相皆得增长。现在所作乃至未来当作然妙法灯。能令一切福行增长。是故付嘱汝等手中。如来所觉妙法令炽然故。劝发汝等福德增长。是故付嘱汝等手中。若未来世于此法门。乃至书写经卷安置家中。以法力故。一切恶业悉当灭尽。随所有处若在村城。若欲受持当净洗身着新净衣。以华布散烧种种香。敷种种毡褥。严师子座。开示此法说此法门。乃至书写经卷受持读诵。若汝等于彼不来听法。拥<a href=\"/remen/hufa.html\" class=\"keylink\" target=\"_blank\">护法</a>师及听法者。自他恶业尽故。汝等则为欺诳诸佛愚失正道</p><p>　　尔时<a href=\"/remen/suoposhijie.html\" class=\"keylink\" target=\"_blank\">娑婆世界</a>主梵天王白佛言。世尊。若于今时若未来世。随所有处。乃至此妙正法未灭已来。若聚落城邑州县国土。边疆远处王城宫内。若僧伽蓝若寂静处。若<a href=\"/remen/poluomen.html\" class=\"keylink\" target=\"_blank\">婆罗门</a>家。若长者大家。若庶民家。若<a href=\"/remen/shuofa.html\" class=\"keylink\" target=\"_blank\">说法</a>师。比丘比丘尼优婆塞优婆夷。及余清信善男子善女人等。好洗浴好涂身着新净衣。散华布饰庄严道场。烧种种香敷种种缯彩设种种味。升师子座。广为他人开示演说此陀罗尼印。若书若读时。我共无量百千徒众。当往彼处围绕听法。拥护彼法师故。及诸听法者自他恶业尽故。一切善法成熟故。大妙正法炽然故。入大智明第一道故。彼诸城邑乃至庶民家。我当拥护彼诸众生。令彼众生财谷丰饶仓库盈满故。若我不来闻所未闻。即于一切佛世尊前违昔誓愿。时梵天王即于佛前而说咒曰</p><p>　　多地也他鸯咎呵澄(去音)伽否啰茶(去)拏(一)耶弭吐(二)佉佉(三)佉婆(四)佉婆(五)吉利那佉婆(六)娑婆呵(七)</p><p>　　时梵天王说此咒已。重白佛言世尊。若我于彼说法师处。不来听者不拥护者。乃至财谷丰饶仓库增长故。众生充足故。即违本誓愿</p><p>　　尔时一切诸佛世尊。及大菩萨摩诃萨。一切<a href=\"/remen/tianren.html\" class=\"keylink\" target=\"_blank\">天人</a>人非人等。同声赞彼大梵天王。善哉善哉</p><p>　　尔时释天主憍尸迦白佛言。世尊。随所在处。若今现在若未来世。乃至村城。若我不往闻所未闻。即于一切佛世尊前。违昔誓愿为有过者。即于佛前而说咒曰</p><p>　　多地也他佉婆弭履佉(一)佉婆弭履佉(二)那閜伽(三)阿母若(四)阿母婆呵(五)阿呿吒(六)阿吐(七)婆舍吐(八)嗜那婆啰揭(九墟偈反)娑婆呵(十)</p><p>　　时释天主说此咒已。重白佛言世尊。若我不作如昔所愿者。此即是我自违誓愿为有过者。是时大众乃至人非人等咸称叹言。善哉善哉释迦天主。尔时毗楼勒叉天王白佛言。世尊。随所在处。若今现在若未来世。乃至城邑有此法门。我若不往不作拥护。世尊。此即是我自违誓愿为有过者。即于佛前而说咒曰</p><p>　　多地也他欧佉(一)那婆娑荼(二)娑母陀啰赐儿(三)哆他负多(四)婆楼(上音)拏婆婆啰阇(五)娑婆呵(六)</p><p>　　是时大众乃至人非人等。咸共称叹毗楼勒叉大护世言。善哉善哉</p><p>　　尔时毗楼博叉天王白佛言。世尊。若今现在若未来世。随所在处乃至城邑有此法门。我若不往为作拥护闻所未闻。即于佛前违昔誓愿为有过者。即于佛前而说咒曰</p><p>　　多地也他阇老伽(一)阿到伽(二)阿历耄伽(三)阿历么(四)娑连社婆(五)脾(毗也反)耶母阇(六)娑婆呵(七)</p><p>　　是时大众乃至人非人等。咸共称叹毗楼博叉天王言。善哉善哉</p><p>　　尔时提头赖吒天王白佛言世尊。若今现在若未来世。随所有处乃至城邑有此法门。我若不往为作拥护闻所未闻。即于佛前违昔誓愿为有过者。即于佛前而说咒曰</p><p>　　多地也他频头社婆(一)佉婆社婆(二)啰母佉(三)叉娑啰(四)否迦婆呵(五)阿(上声)末伽婆吒(六)娑婆呵(七)</p><p>　　是时大众乃至人非人等。咸共称叹提头赖吒天王言。善哉善哉</p><p>　　尔时毗沙门天王白佛言。世尊。若今现在若未来世。随所有处乃至城邑有此法门。我若不往为作拥护闻所未闻。即于佛前违昔誓愿为有过者。便于佛前而说咒曰</p><p>　　多地也他簉(初后反)陀利(一)簉簉簉陀利(二)佉陀利(三)阿儞簉陀利(四)那也那簉陀利(五)醯履哆簉陀利(六)娑伽啰醯履哆簉陀利(七)僧九娑簉陀利(八)达摩叉耶簉陀利(九)娑婆呵(十)</p><p>　　是时大众乃至人非人等。咸共称叹毗沙门天王言。善哉善哉</p><p>　　尔时于此世界。此四天下所有一百一十二夜叉大将主将军众。于四天下守卫拥护者。复有四万夜叉。于此四天下居住者。复有大<a href=\"/remen/shentong.html\" class=\"keylink\" target=\"_blank\">神通</a>中最胜诸天龙夜叉乾闼婆阿修罗伽楼罗紧那罗摩呼罗伽等。咸共同声白佛言。世尊。若今现在或未来世。随所在处有此法门。乃至此妙法灯不灭已来。若在聚落城邑州县国土。王城王宫阿兰若处。若婆罗门家长者家。<a href=\"/wenda/jushi/\" class=\"keylink\" target=\"_blank\">居士</a>家庶民家。若法师。若比丘比丘尼优婆塞优婆夷。复有诸<a href=\"/remen/xinxing1.html\" class=\"keylink\" target=\"_blank\">信心</a>善男子善女人。应好洗浴以香涂身着新净衣。散华布饰庄严道场。敷置种种毡褥衣服。烧种种香。种种美味盛满净器。施设妙好师子法座。升此坐已。广为他人分别开示此经。及读诵时。我等一一与无量百千眷属围绕往彼听法。为拥护法师。为拥护己众及余众生。为拥护故。成熟众生故。我等若不往彼城邑乃至庶民家。及以眷属不受教敕不成熟众生。不令众生丰饶财谷仓库盈满。又复一切斗诤。饥馑疾病。他方怨敌。非时风雨。极寒极热。诸灾难等若不遮断。我等则为欺诳过去未来现在诸佛世尊。违本誓愿空无所得。得白癞病退失神通身体烂坏</p><p>　　世尊。虽复如此。我等今者并诸眷属。若今现在若未来世。于此世界四天下处。决定光显释迦如来微妙正法。及信此法人当为拥护供给所须。所作成熟恶业灭尽。我等于此法门教示开显彼说法人。又令说法人及听法者财谷丰饶。诸所受用悉当增长。于佛所说不坏不灭法。悉当受持。时彼一切诸佛世尊。一切大众人非人等。咸共同声。赞彼天龙护法神等。善哉善哉。汝等如是善所应作</p><p>　　尔时怀乐菩萨于大众中即白释迦如来言。世尊。云何此百俱胝所有诸魔并诸眷属。一切尽皆来到此耶。佛言善男子。此一切魔并诸眷属悉来此会。怀乐菩萨复白佛言。云何世尊。此一切魔并诸眷属。于三宝中得清净信不。佛言不也。复次善男子。此诸恶魔一千眷属。于三宝中而不得意。不清净信返生嗔恨。若今现在若未来世。乃至此妙正法炽然已来。当勤方便伺求其短。令正法灭坏故。隐没故。如是复有十八诸魔。并其眷属一万三千。如是复有二百诸魔。并其眷属二千一百。彼诸魔等。于三宝中悉不得意。不清净信返生嗔恨。若今现在及未来世。乃至此妙正法广流行时。常勤方便伺求其短。令我教法及妙正法灭坏故。隐没故。何以故。往昔已来憎嫉力持故。不种善根故。为恶知识所摄故。于善离欲无受乐中。永无悕望无欲愿故</p><p>　　彼诸魔心。于如来心及菩萨心未曾和顺。住不净信不解脱故。是诸魔等今虽不信。以见如来大集妙色。及得闻此甚深陀罗尼。以是因缘故于后时得清净信得阿耨多罗三藐三菩提。怀乐菩萨作如是言。希有世尊。希有善逝。彼等众生乃至不种善根。若但耳闻触此法门。如是因缘故当得阿耨多罗三貌三菩提</p><p>　　尔时有魔名曰不去。曾于佛所极多供养。于三宝中净信不动。得阿耨多罗三藐三菩提记。作大仙人形从坐而起。于释迦如来前合掌遍观如来。世尊威力加故。于一切佛刹大声遍满。作如是言。诸佛世尊一心念我。一切菩萨摩诃萨。及天龙夜叉乾闼婆阿修罗伽楼罗紧那罗摩呼罗伽人非人等。魔及眷属听我所说。今此世尊释迦牟尼大悲导师。往昔之时誓愿如是。于极秽恶五浊佛刹。得阿耨多罗三藐三菩提。作逆众生诽谤妙法谤无<a href=\"/remen/shengren.html\" class=\"keylink\" target=\"_blank\">圣人</a>。具不善根恶行相应。心相续成就者。普令出过三恶道故。成熟三乘故。修忍<a href=\"/remen/sanmei.html\" class=\"keylink\" target=\"_blank\">三昧</a>陀罗尼故。引向清净诸佛刹土。令三宝种久住不断。成就大愿。断除一切秽浊佛刹。成满一切<a href=\"/remen/gongde.html\" class=\"keylink\" target=\"_blank\">功德</a>庄严</p><p>　　是故我等当如是作。为令如来正教久住。及妙正法得不灭坏。若今现在若未来世。无有若魔若魔眷属。于如来所受正法。欲灭坏阴没。乃至不能恼一众生。唯除少随顺不具信者。若持此妙法者。随顺此法者。说此法者。听此法者。比丘比丘尼优婆塞优婆夷。及余信心善男子善女人。勤修三业能自策勤。<a href=\"/remen/zuochan.html\" class=\"keylink\" target=\"_blank\">坐禅</a>诵经营理塔寺。恒勤作福。勤事供养<a href=\"/remen/fofa.html\" class=\"keylink\" target=\"_blank\">佛法</a>僧宝。勤断<a href=\"/remen/sanjie.html\" class=\"keylink\" target=\"_blank\">三界</a>烦恼系缚。勤断一切众生诸苦。悉令解脱者。彼等行人若为魔使。若魔女魔男。若魔眷属欲恼乱彼。伺求其短障难善业。作乱心因者。为彼等故。我今现前请诸世尊。当与我力善业成就。怜愍我故。一切菩萨摩诃萨等。并一切魔及魔眷属。一切天龙夜叉乾闼婆阿修罗伽楼罗紧那罗摩呼罗伽人非人等。所有一切来此佛刹者。及大地众。为欲利益诸众生故。佛教正法得久住故。当怜愍我。今欲说咒与我成就。若魔若魔眷属。欲恼彼等人及法者。我当降伏令其心乱令其身苦令身恼缩退失神通。故说此咒句。若诸恶魔并魔眷属。魔男魔女。若魔使等。若于佛教起一念恶不清净心。恼乱诸比丘比丘尼优婆塞优婆夷。乃至但起一<a href=\"/remen/shana.html\" class=\"keylink\" target=\"_blank\">刹那</a>心。欲作恼乱退失善分。若于村城国邑。乃至王城宫内。边疆静处。随所在处。有此法门开示分别。若于此等起破坏心。乃至一刹那。于彼诸方斗诤疫死。饥俭诸病。他方怨敌。非时风雨。极寒极热。瀑水卒起。地动地吼。火星流堕。有如是等诸恶相起。或于华叶果实诸谷药味。欲于彼等起破坏心时。即令彼魔乃至魔使。郁热所烧熏污烂臭。无所能作不能起举。五系缚之令其自见乃至一切支节。卷缩不能舒展。令得黑闇不睹光色。退失神通心意错乱。令彼六根不能缘境。即说咒曰</p><p>　　多地也他阿摩离(一)阿[马*甘](呼甘反)么离(二)阿[马*甘]么离(三)阿阇婆婆(四)阿阇婆婆(五)茂啰沙离(六)鞞夜佉娑离(七)社么娑离(八)呵呵呵呵呵呵(九)瞿啰娑吒(十)社那呿伽(十一)尔也呿伽(十二)泌(毗蜜反)尔也婆娑呿伽(十三)阿茂叉啰(十四)叉叉叉叉叉叉(十五)茂啰婆呵(十六)呿伽娑婆呿若(十七)娑婆跛履跛哆茂啰(十八)阿(上音)若若婆由若(十九)毡陀啰嗽履也若若(二十)那婆(上音)若若(二十一)丘啰叉若若(二十二)婆婆若若(二十三)倍哆句胝哆他(上音)多若若(二十四)萨婆尔脾啰地(上音)史耻多若若(二十五)婆迦啰么(二十六)底履健哆叉婆(二十七)叉么摩叉摩若(二十八)差(初几反)上哆摩啰毗所也(二十九)娑婆呵(三十)</p><p>　　尔时不去魔说是咒时于刹那顷。由得一切智拥护故。诸魔境界悉皆灭坏无所成就。如是如是所有欲作不利益者。皆不成果。是时一切诸佛世尊。咸共称赞善哉善哉。及一切菩萨摩诃萨。天龙夜叉人非人等。亦共称赞善哉善哉。是时大地皆大震动。四海涌沸。诸须弥山王。魔及眷属悉大惊动。是时恶鬼神等亦复如是。唯除于佛教法清净信者。及得忍菩萨不生惊怖</p><p>　　尔时魔王问坚固慧菩萨言。善男子。何等因缘。此不去魔有是胜力。是谁加彼。此无慈悲。令我部党及我境界力之所作。一切散灭悉皆退坏。乃更建立沙门瞿昙。黑党亲眷说断恶见。我即闻此陀罗尼时。令我身体臭恶烂坏无所能为。一切诸方为我黑闇。不见诸光大热所烧耶</p><p>　　尔时坚固菩萨答魔王言。此是一切诸佛世尊神力加护。亦是一切人非人等。与此不去魔力故。令汝等一切诸魔境界之力。如所欲作悉皆摧碎。今说此不退陀罗尼句时。汝今应生清净信心。于如来所。发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。汝今若能如是作者。此身口意诸苦恼触悉当解脱。是时魔王答坚固菩萨言。我今宁当忍耐此苦。令身口意。受于无量无数大苦恼事。至于最后边际劫。我终不发阿耨多罗三藐三菩提心◎</p></div>"
},{
    "title": "宝星陀罗尼经 第十卷",
    "author": "波罗颇蜜多罗 译",
    "html": "<div class=\"B1_text\"><p>　　宝星陀罗尼经 第十卷</p><p>　　唐<a href=\"/remen/tianzhu.html\" class=\"keylink\" target=\"_blank\">天竺</a><a href=\"/remen/sanzang.html\" class=\"keylink\" target=\"_blank\">三藏</a>波罗颇蜜多罗译</p><p>　　◎阿吒薄俱品第十二</p><p>　　尔时夜叉众中。大将军主名阿吒薄俱。而作可畏夜叉之形。复有夜叉名曰为想。而作鹿形。复有夜叉名曰智炬。作猕猴形。复有夜叉名舍渴爱。作羖羊形。复有夜叉名曰断流。而作象形。此五夜叉是善丈夫。去释迦如来不远。于憍陈炎如来前坐。此等五人一切身分。皆出清净微妙香光。各以两手捧光明大宝。为<a href=\"/remen/gongyang.html\" class=\"keylink\" target=\"_blank\">供养</a><a href=\"/remen/shizun.html\" class=\"keylink\" target=\"_blank\">世尊</a>故尔时怀乐菩萨摩诃萨。以清净心观彼五人清净所依。乃是菩萨摩诃萨。即告阿吒薄俱大夜叉军将言。善丈夫。汝等今者见何等义。现如是相威仪所作供养世尊。时阿吒薄俱答怀乐菩萨言。善男子。于过去世九十一劫。于此佛刹有佛出世。号毗婆尸如来应供正遍知。彼佛世时。我等兄弟同一母生。于彼佛所。俱发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。为成熟<a href=\"/remen/zhongsheng.html\" class=\"keylink\" target=\"_blank\">众生</a>勤作方便。从彼已来于尸弃如来所如是毗叶婆如来所。乃至于此大贤劫中。最初如来名拘留孙。彼佛出世。从尔已来我等大愿常作同母兄弟。于彼如来。我等兄弟以种种供养供给所须。彼佛世时想善丈夫为优婆塞。乐修<a href=\"/remen/chanding.html\" class=\"keylink\" target=\"_blank\">禅定</a>作如是愿。愿我常于大贤劫中作夜叉大将。若有夜叉居住空野之处。于诸众生常怀恶心无有悲愍。种种杂类夜叉之形。乃至迦吒富单那等。我以方便现同彼类。为说<a href=\"/remen/zhengfa.html\" class=\"keylink\" target=\"_blank\">正法</a>令生净信。得净信已为<a href=\"/remen/shoujie.html\" class=\"keylink\" target=\"_blank\">受戒</a>法。置之吉祥安隐善道。乃至随所有处。诸畜生趣亦复如是。獐鹿虎狼猪羊犬等为其<a href=\"/remen/shuofa.html\" class=\"keylink\" target=\"_blank\">说法</a>。乃至恒河沙数恶夜叉等。诸畜生趣尽同所作。为其说法令种善根。彼成熟已安置于彼三乘正道。然后我得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>记。智炬夜叉愿作猕猴形者。为成熟猕猴故。舍渴爱夜叉愿作羖羊形者。为成熟住八难众生故。断流夜叉愿作象形者。为成熟象等故。如是万二千诸大<a href=\"/remen/shentong.html\" class=\"keylink\" target=\"_blank\">神通</a>夜叉。居四天下者。往昔已来作种种愿。为成熟众生故。为求阿耨多罗三藐三菩提故。于彼拘留孙如来前。求阿耨多罗三藐三菩提时。为成熟恶夜叉故</p><p>　　愿尽大贤劫彼恶夜叉无悲愍心。乐作恶法无恩慈心。乃至迦吒富单那夺精气者。狂乱他心者。作不<a href=\"/remen/shanxin.html\" class=\"keylink\" target=\"_blank\">善心</a>者。杀害众生者。乃至邪见者。刹利<a href=\"/remen/poluomen.html\" class=\"keylink\" target=\"_blank\">婆罗门</a>毗舍首陀等心狂乱者。道路城邑州县国土等中作狂乱者。作诸灾怪星宿日月。昼夜度数。半月一月时节年岁皆令失度。斗诤谋计。饥馑疾病。他方怨敌。非时风雨。极寒极热。和合集起如是恶事。种子药草花果汁味悉欲破坏。众生喜乐无病和合。于善法。欲地味精气财谷宝物。食味法味<a href=\"/remen/jietuo.html\" class=\"keylink\" target=\"_blank\">解脱</a>味皆令灭没者。有如是等诸恶夜叉。教令受戒置不退地。然后我乃取阿耨多罗三藐三菩提记。我从彼已来。常生诸恶大夜叉中为大军将。乃至极恶迦吒富单那等。以三乘法成熟安立。置于不退之地。从是已来。见下中上鬼不曾轻欺。如所见形我同彼形。随类与语筹量渐进令其<a href=\"/remen/huanxi.html\" class=\"keylink\" target=\"_blank\">欢喜</a>。断除诸恶立慈悲心。满悕望已。教令供养<a href=\"/remen/fofa.html\" class=\"keylink\" target=\"_blank\">佛法</a>僧宝。令不退转。随有夜叉眷属之处。我当往彼以法教示。彼诸夜叉随其住处。若见我来咸共白言。善来阿吒薄俱。由彼称我名阿吒薄俱故。我名阿吒薄俱。若今时人无先圣法。住于恶戒常行黑业。彼命终已生三恶道。少分众生生于人中。若行杂业者。于<a href=\"/remen/sanbao.html\" class=\"keylink\" target=\"_blank\">三宝</a>中时有净信。彼命终已由杂业故。杂生诸恶夜叉迦吒富单那中。于<a href=\"/remen/shijian.html\" class=\"keylink\" target=\"_blank\">世间</a>中倍复增长。彼等一切白法之分方便灭坏。由彼恶故。今时斗诤倍复增长。我又不能于一切时。于恶夜叉乃至恶富单那。以柔软语置于白法</p><p>　　我又不能于一切时。于<a href=\"/remen/shamen.html\" class=\"keylink\" target=\"_blank\">沙门</a>婆罗门刹利毗舍首陀罗等。男女长幼小男小女除其扰乱。我又不能于一切时。城邑州县国土道路除其扰乱。我又不能于一切时。令诸鬼神等心心数法置解脱味。善男子。我今蒙一切诸佛威德力故。已得善入一切夜叉迦吒富单那等方便谄心智。善男子。有陀罗尼。名金刚佉婆娑履诸鬼心大暴恶明咒。若有行此咒者。诸夜叉女。夜叉父母。夜叉男女。夜叉夫妇并其眷属。若罗叉罗叉女。乃至龙龙女。鸠槃茶鸠槃茶女。颠病鬼。疟病鬼。若日日发。乃至四日发鬼。若迦吒富单那迦吒富单那女。迦吒富单那父母。迦吒富单那男女。迦吒富单那夫妇并其眷属。不复更能恼乱。刹利婆罗门毗舍首陀。乃至国土。复次善男子。随所有处。若城邑州县。若王宫内。乃至庶民家。此金刚佉婆娑履诸鬼心大暴恶明咒。随处开示。时彼处所有恶夜叉迦吒富单那等。往昔已来憎嫉随逐。不善业者愿令悉舍。生于慈悲柔软之心。于一切众生起利益心。若一切聚落家宅。为天龙夜叉迦吒富单那等之所扰乱。一切日月星宿灾怪。毒气等之所加害。厌蛊扰乱。及身中风病黄病阴病疟病。若日日发。或二日三日四日发。癞病癣疥。欬嗽丁疮。腹痛支节等病之所扰乱。皆得除灭。愿令人非人等及至禽兽。勤修白业断诸怖畏。具足喜乐昼夜受乐。<a href=\"/remen/bushi.html\" class=\"keylink\" target=\"_blank\">布施</a>调伏摄护身口而无<a href=\"/remen/xiedai.html\" class=\"keylink\" target=\"_blank\">懈怠</a>。勤修乐求助菩提道。又作如是言。善男子。诸佛世尊<a href=\"/remen/suixi.html\" class=\"keylink\" target=\"_blank\">随喜</a>加护。与我此咒成就业句。能除一切扰乱恶法。遮断一切不善之分。增长一切善法之分。我今欲说此一切诸恶金刚佉婆娑履大明咒句。释迦如来当加护我圆音演说。若我圆音演说此文字。声满一切佛刹者。如是诸来大众。闻此圆音演说句义文字皆令欢喜</p><p>　　尔时世尊释迦如来。告阿吒薄俱大夜叉军将言。善男子。我等诸佛已加护汝此圆音演说金刚佉婆娑履诸鬼心大暴恶陀罗尼咒。破坏黑党炽然白法。善男子。汝当勇猛。说此能除一切扰乱金刚佉婆娑履诸鬼心大暴恶明咒。遮断一切诸恶咒句。是时阿吒薄俱大夜叉军将。即从坐起曲躬合掌。向释迦如来以大音声。尽此佛刹普皆告知。即于佛前说此咒句</p><p>　　多地也他豆(上音)摩豆摩(一)驮摩驮摩(二)豆摩豆摩(三)儞履娜(四)娜罗努罗儞罗(五)鸠吒儞鸠吒儞(六)摩诃鸠吒泥(七)吒吒吒株(八)摩诃吒吒(九)阿婆娑(十)阿毗阿毗(十一)履尼履尼(十二)摩诃履尼履尼(十三)履弭履弭履弭(十四)陀履弥(十五)履簁(平音)摩诃履簁(十六)首楼首楼(十七)摩诃首楼首楼(十八)首楼首楼陀(十九)摩诃首楼首楼(二十)呕舅摩舅摩(二十一)舅摩那(二十二)履弭履弭(二十三)醯履醯履(二十四)醯履醯履(二十五)醯履醯履(二十六)醯履醯履(二十七)醯履(二十八)儞弭儞弭(二十九)醯儞醯儞(三十)母儞母儞(三十一)部地(上音三十二)履跛啰婆啰(三十三)所吒(上音)所吒路迦(三十四)柘履耶视泥视泥(三十五)视娜履所婆(三十六)视娜视娜履所婆(三十七)娑婆呵(三十八)</p><p>　　是时阿吒薄俱大夜叉军将说此咒已。即白佛言。世尊。随所有处若城邑乃至庶民家。说此金刚佉婆娑履耶大明咒句时。若有夜叉乃至迦吒富单那。心不净信。及身口意不受教戒。不于众生起慈悲心。以是故。我今更说倍复严迅大明咒句。即于佛前而说咒曰</p><p>　　多地也他阿(上音)[目*支](一)阿[目*支](二)母泥母泥(三)阿(上)耆(上)泥朽朽(四)母泥母泥(五)历娜履所婆(上音)朽朽(六)阿迦啰檀池(七)阿哆檀池(八)阿哆阿哆(九)阿底(十)呕吒(十一)醯(上音)儞(十二)醯儞(十三)醯履醯履醯履醯履醯履醯履醯履(十四)哆哆啰舅历(十五)舅历舅历舅历(十六)醯履醯履(十七)儞里儞里(十八)摩呵儞里(十九)三母陀罗儞(去音)佉(二十)呵吒呵吒呵吒(二十一)阿啰拏弥(去音)佉(二十二)叉婆佉(二十三)比履地毗(二十四)阿(去音)跛(二十五)帝(多易反)殊(二十六)婆由(二十七)阿迦舍(二十八)[口*陀][口*陀]陀穷脾(二十九)朋穷脾(三十)恶差(初饥反)穷脾(三十一)视许婆穷脾萨傍(去音)伽穷脾(三十二)啰袪穷脾(三十三)娑陀娑斗穷脾(三十四)娑婆呵(三十五)</p><p>　　尔时阿吒薄俱夜叉大将说此咒时。应时无间。一切天龙夜叉。迦吒富单那皆大惊怖。此佛刹土地及<a href=\"/remen/xukong.html\" class=\"keylink\" target=\"_blank\">虚空</a>住者悉皆战怖。一<a href=\"/remen/shana.html\" class=\"keylink\" target=\"_blank\">刹那</a>顷如是一切诸鬼。即于佛前合掌敬仰作如是言。南无一切诸佛。南无南无一切诸佛。最胜大悲愿悲愍我。阿吒薄俱夜叉大将。说入一切鬼心咒句</p><p>　　宝星陀罗尼经诸佛还国品第十三</p><p>　　尔时一切诸佛世尊。从十方来者。各从坐起现还国相。是时大众地及虚空住者悉皆战怖。一切大地悉皆震动。从空雨华。于虚空中作百亿乐。<a href=\"/remen/shaoxiang.html\" class=\"keylink\" target=\"_blank\">烧香</a>末香从空而下。光明遍照此佛刹内。一切大众皆悉合掌。尔时<a href=\"/remen/suoposhijie.html\" class=\"keylink\" target=\"_blank\">娑婆世界</a>主梵天王问大栴檀香佛言。世尊。是诸众生。以何善根当得具足。诸佛世尊。以几种法加护众生。于未来世得此法门。当受当持当读当温诵。及为余人。当广开示。书写此经。书写已安置家中</p><p>　　尔时世尊大栴檀香如来告梵天王言。如是梵王。一切诸佛。加护众生六界之身。调伏魔党故。息灭斗乱故。成熟众生故。妙法久住故。净无上道故。如是一切诸佛世尊诸大菩萨。有十种法加护众生。于未来世得此法门。当<a href=\"/remen/shouchi.html\" class=\"keylink\" target=\"_blank\">受持</a>读诵。书写经已安置家中。何等为十。一者一切诸佛诸大菩萨。殷勤付嘱一切天龙夜叉乾闼婆阿修罗伽楼罗紧那罗摩呼罗伽等。常令拥护受持法人。不起非法。身口意业。示诲善法。随所受用衣服饮食。常令丰足无病安隐乃至舍己身命。护持法人令无过失。二者彼人所得念慧乐说。趣巧方便得无过失。及彼欲乐相应意觉深忍具足。随所住心如空如地。三者以四摄法劝诸<a href=\"/remen/sizhong.html\" class=\"keylink\" target=\"_blank\">四众</a>及余众生。得住善法取坚固身。三事清净行菩提道。四者得宝幢<a href=\"/remen/sanmei.html\" class=\"keylink\" target=\"_blank\">三昧</a>。得是三昧巧能观察诸三昧门。五者彼持法人随处命终。无量无数诸佛世尊。诸<a href=\"/remen/biqiu.html\" class=\"keylink\" target=\"_blank\">比丘</a>众诸菩萨众。常现在前将养说法。六者诸佛世尊所说成就句义文字法。时悉皆得闻。即得一切最胜圣法无受喜乐。彼一切<a href=\"/remen/yezhang.html\" class=\"keylink\" target=\"_blank\">业障</a>。随彼命终最后刹那。舍寿死识。得<a href=\"/remen/rufa.html\" class=\"keylink\" target=\"_blank\">如法</a>灭。犹如死法阿罗汉灭。七者如所悕望清净佛刹随意化生。彼诸世尊住世将养。常说清净大乘教法。彼持法人。于此大乘无障碍智。具足如虚空心而住。八者不久于此<a href=\"/remen/gongde.html\" class=\"keylink\" target=\"_blank\">功德</a>悉得具足。九者彼持法人。秽浊佛土不复受生。除自本愿。十者速疾当得阿耨多罗三藐三菩提。是为十法。诸佛世尊。以此十法加持法人。若于今时若未来世。此妙正法当得炽然。若有受持此陀罗尼法门。乃至但书写此经安置家中。一切诸佛诸大菩萨当拥护彼持法之人。一切<a href=\"/remen/fannao.html\" class=\"keylink\" target=\"_blank\">烦恼</a>悉得解脱。即是菩萨摩诃萨也</p><p>　　尔时世尊释迦如来告释梵护世。诸善男子。此诸世尊。皆从十方普来会者。怜愍汝等诸众生故。令此世界外物清净故。成熟一切众生故。显示菩提行故。退魔党故建立法幢故。显示一切佛事故。三宝种不断故。灭一切病故。遮一切恶故。拥护一切怖畏故。断一切恶见故。入菩提道故。满足如来十力故。尽一切烦恼业故。说此希有大希有相。昔未曾有昔所未闻。甚深句义陀罗尼。拥护家宅城邑国土。乃至拥护此四天下。天龙人非人等。谷药花果。护说法师及听法者。为得无著陀罗尼故。入如虚空智故。以一法式得一切智智故</p><p>　　复次善男子。以此法门故。一切诸佛依入大悲智。以十种法护此佛刹中一一诸物增长不坏。善男子。一切诸佛菩萨。于此佛刹遍皆受用无空缺处。护持一切善法故。一切佛土所受生者。于此佛刹当起尊重<a href=\"/remen/libai.html\" class=\"keylink\" target=\"_blank\">礼拜</a>。如塔庙想如大师想。由此佛刹所受生者。善能建立一切法故。灭除业障五逆罪故。具不善法得不爱果。尽无余故。住诸善法。善男子。此是诸佛于此佛刹大丈夫业。善男子。汝等应当恭敬受持此法。若有在家及<a href=\"/remen/chujia.html\" class=\"keylink\" target=\"_blank\">出家</a>人。受持此法者。及信此法者。汝等应当守护此人。汝等当得利益安乐故</p><p>　　尔时俱苏摩幢如来。于此法门称扬功德。说如是偈</p><p>　　净金满诸刹舍供诸如来</p><p>　　不如持此经福德无边量</p><p>　　尔时胜宝盖如来。亦复如是。称叹此经无量功德。说如是偈</p><p>　　若持金宝聚施与恒沙佛</p><p>　　不得如此福如彼持经者</p><p>　　尔时须弥峰如来。亦复如是。称叹此经无量功德。说如是偈</p><p>　　最上华聚盖连布覆虚空</p><p>　　普施于诸佛净喜心供养</p><p>　　末法欲尽时多诸怖畏事</p><p>　　持此经福量诸佛不能说</p><p>　　尔时释迦如来亦复如是。称扬此经无量功德。说如是偈</p><p>　　若起净心牟尼前炷如须弥香油灯</p><p>　　无量俱胝大劫中熙怡持此以供养</p><p>　　复有余人乐福德悕求无障解脱身</p><p>　　法欲尽时以此经为信者说福胜彼</p><p>　　尔时阿閦如来。亦复如是。称赞此经无量功德。说如是偈</p><p>　　若修持忍慧常起<a href=\"/remen/jingjin.html\" class=\"keylink\" target=\"_blank\">精进</a>行</p><p>　　禅定摄身仪及以广大智</p><p>　　末世斗诤时持此妙法印</p><p>　　修忍进无等<a href=\"/remen/zhihui.html\" class=\"keylink\" target=\"_blank\">智慧</a>亦无比</p><p>　　尔时净三昧勇力如来。亦复如是。称赞此经无量功德。说如是偈</p><p>　　开示此经法受持及书写</p><p>　　授与他相应复能常读诵</p><p>　　烧香以供养华鬘及上服</p><p>　　所得诸功德无能度量者</p><p>　　尔时无量无数诸佛世尊。称扬此经功德利益无量无边。既称赞已即告释梵护世。诸善男子。汝等一切受此法门。尽烦恼障一切业障。于后末世。若有众生但闻此经。尽烦恼障一切业障。佛说此经已。一切世间得信善男子。<a href=\"/remen/tianren.html\" class=\"keylink\" target=\"_blank\">天人</a>阿修罗乾闼婆等。闻佛所说欢喜奉行</p></div>"
}]