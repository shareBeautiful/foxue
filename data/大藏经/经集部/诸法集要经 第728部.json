[{
    "title": "诸法集要经 第一卷",
    "author": "沙门臣日称 译",
    "html": "<div class=\"B1_text\"><p>诸法集要经 第一卷</p><p>观<a href=\"/remen/wuwei.html\" class=\"keylink\" target=\"_blank\">无畏</a>尊者集(总二千六百八十四颂)</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>伏除<a href=\"/remen/fannao.html\" class=\"keylink\" target=\"_blank\">烦恼</a>品第一</p><p>稽首三有最胜尊吉祥无垢尽诸漏</p><p>愚夫为惑所沉溺能以等慈而拔济</p><p>依<a href=\"/remen/zhengfa.html\" class=\"keylink\" target=\"_blank\">正法</a>念处广大契经海</p><p>集成此伽陀为作<a href=\"/remen/shijian.html\" class=\"keylink\" target=\"_blank\">世间</a>眼</p><p>当发生净信<a href=\"/remen/jingjin.html\" class=\"keylink\" target=\"_blank\">精进</a>不放逸</p><p>弃背于六尘修习微妙智</p><p>乐<a href=\"/remen/bushi.html\" class=\"keylink\" target=\"_blank\">布施</a>持戒忍辱诸<a href=\"/remen/chanding.html\" class=\"keylink\" target=\"_blank\">禅定</a></p><p>以四无量心利乐诸含识</p><p>若散乱放逸起暴恶邪见</p><p>常发虚妄言当堕于<a href=\"/remen/diyu.html\" class=\"keylink\" target=\"_blank\">地狱</a></p><p>若悭吝憎嫉远离于善法</p><p>乐损恼<a href=\"/remen/zhongsheng.html\" class=\"keylink\" target=\"_blank\">众生</a>定堕饿鬼趣</p><p>若破坏正法愚痴着染欲</p><p>耽饮食睡眠当获畜生报</p><p>身语意三种造作诸不善</p><p>为业之所缠数数而增长</p><p>如是彼愚夫展转无休息</p><p>智者善修习当得寂静乐</p><p>了知是业果弃舍于放逸</p><p>以<a href=\"/remen/zhihui.html\" class=\"keylink\" target=\"_blank\">智慧</a>拣择此善无过上</p><p>常乐修惠施坚固持净戒</p><p>怜愍诸有情令诸愿成就</p><p>与慈悲相应不生于希望</p><p>为摄受于他决定得成就</p><p><a href=\"/remen/jietuo.html\" class=\"keylink\" target=\"_blank\">解脱</a>彼贪嗔知足离过患</p><p>爱念于众生决定得成就</p><p>以平等质直无有冤亲想</p><p>永脱诸恶趣决定得成就</p><p>具足诸威仪善平等<a href=\"/remen/shuofa.html\" class=\"keylink\" target=\"_blank\">说法</a></p><p>离悭嫉过失决定得成就</p><p>乐承事师尊持戒修诸定</p><p>明了罪福相决定得成就</p><p>起勇猛精进<a href=\"/remen/zuochan.html\" class=\"keylink\" target=\"_blank\">坐禅</a>若读诵</p><p>爱语无谄曲决定得成就</p><p>于时及彼方或作或止息</p><p>皆方便了知决定得成就</p><p>无嗔伏嗔恚忍辱除暴恶</p><p>正法舍非法光明灭黑暗</p><p>真实遣虚妄寂静摧两舌</p><p>怜愍息毁呰无缚解缠缚</p><p>慈心止杀害乐施销悭垢</p><p>以净善对治不如理作意</p><p>以智照无明<a href=\"/remen/wuchang.html\" class=\"keylink\" target=\"_blank\">无常</a>破常执</p><p>犹日昃月亏迁流本如是</p><p>当自善思惟观察离邪欲</p><p>八圣道为因能越诸恶趣</p><p>住四无所畏能降诸恐怖</p><p><a href=\"/remen/zhengnian.html\" class=\"keylink\" target=\"_blank\">正念</a>祛<a href=\"/remen/wangnian.html\" class=\"keylink\" target=\"_blank\">妄念</a>胜智摧邪智</p><p>乐住阿兰若淡泊绝贪欲</p><p>譬如众山中须弥为最胜</p><p>如大海深广能生诸珍宝</p><p>如皎日光明映蔽诸宿曜</p><p>无生止有生如火然槁木</p><p>亦如妙饮食能除于饥渴</p><p>如师子进止能伏诸群兽</p><p>知足绝贪求无畏亦如是</p><p>仁慈世共称舍此咸轻鄙</p><p><a href=\"/remen/xiedai.html\" class=\"keylink\" target=\"_blank\">懈怠</a>与颛愚精进能除断</p><p>如有暴恶人非理相加谤</p><p>智者以诚言安忍能除遣</p><p>诸天降修罗由信乐正法</p><p>佛出于世间能制诸外道</p><p>说法品第二</p><p>若人善说法能使彼开解</p><p>为众之导师令至安隐处</p><p>示<a href=\"/remen/puti.html\" class=\"keylink\" target=\"_blank\">菩提</a>正路毕竟令趣入</p><p><a href=\"/remen/shengsi.html\" class=\"keylink\" target=\"_blank\">生死</a>险道中永断痴缠缚</p><p>是法无过上非世俗所说</p><p>若有闻是者能渡诸有海</p><p>若有智慧人于此勤修习</p><p>有四种<a href=\"/remen/futian.html\" class=\"keylink\" target=\"_blank\">福田</a>能生诸善果</p><p>若奉持<a href=\"/\" class=\"keylink\" target=\"_blank\">佛教</a>得诸根具足</p><p>不生爱乐心于后徒悔恼</p><p>若人于五欲常追求耽染</p><p>恋着于妻孥当堕于恶趣</p><p>起不正思惟积集诸过失</p><p>皆由于自心为<a href=\"/remen/wangxiang.html\" class=\"keylink\" target=\"_blank\">妄想</a>萦絷</p><p>是心难降伏多攀缘欲境</p><p>若能善制之获清凉安隐</p><p>是心如恶马以正法调伏</p><p>闻已当忆持数数而观察</p><p>若人闻正法闻已悉明了</p><p>发生于善根远离诸过咎</p><p>由闻正法故心净无垢染</p><p>生踊跃<a href=\"/remen/huanxi.html\" class=\"keylink\" target=\"_blank\">欢喜</a>增长于明慧</p><p>由闻正法故不造作众罪</p><p>知业果不虚当得菩提道</p><p>由闻正法故知佛诸<a href=\"/remen/gongde.html\" class=\"keylink\" target=\"_blank\">功德</a></p><p>法为解脱因是为真智者</p><p>由闻正法故知<a href=\"/remen/faxiang.html\" class=\"keylink\" target=\"_blank\">法相</a><a href=\"/remen/changzhu.html\" class=\"keylink\" target=\"_blank\">常住</a></p><p>是故当一心于事勤修作</p><p>由闻正法故解脱<a href=\"/remen/lunhui.html\" class=\"keylink\" target=\"_blank\">轮回</a>海</p><p>断种种贪爱当证于实际</p><p>由闻正法故悟彼生灭相</p><p>具四种<a href=\"/remen/yinyuan1.html\" class=\"keylink\" target=\"_blank\">因缘</a>当明了信解</p><p>由闻正法故了知蕴处界</p><p>与生灭相应今正智明显</p><p>是三种过患为轮回之本</p><p>乐多闻正法当断令永尽</p><p>若乐于多闻处世无过上</p><p>于动不动法悉究诸源底</p><p>是人命终时无复诸忧怖</p><p>善达彼正法不生于少苦</p><p>能以正智火焚烧烦恼薪</p><p>由乐于多闻后苦不复受</p><p>若亲近多闻则生安隐乐</p><p>离放逸烧然此为善根本</p><p>当承事耆德欣乐彼宣说</p><p>出离老死因得证真常处</p><p>了达一切法解脱诸障染</p><p>引发<a href=\"/remen/putixin.html\" class=\"keylink\" target=\"_blank\">菩提心</a>多闻为最上</p><p>若习近多闻乐欲修正慧</p><p>当以身语心尊重常恭敬</p><p>若乐多闻者善住于法性</p><p>坚固勤修作能越三有海</p><p>若人有多闻则具诸财宝</p><p>无闻虽富饶愚懵同贫窭</p><p>若人无法财远离于师范</p><p>虚受彼形躯常怀于忧赧</p><p>若近恶知识生放逸懈怠</p><p>犹如硗田中虚掷于种子</p><p>多闻具<a href=\"/remen/fayan.html\" class=\"keylink\" target=\"_blank\">法眼</a>虽瞽亦明觉</p><p>无目无多闻是为暗钝者</p><p>若远离正法依止于非法</p><p>犹如舍良医而求愈笃疾</p><p>诸法无限量积学方悟入</p><p>滴雨成驶流皆由于渐次</p><p>无始轮回海发起菩提心</p><p>至金刚道场成<a href=\"/remen/foguo.html\" class=\"keylink\" target=\"_blank\">佛果</a>亦尔</p><p>净心持正法不着于诸禅</p><p>非欲境所牵决定常安隐</p><p>有智亲智人当舍离无智</p><p>以智德修身斯人甚希有</p><p>以<a href=\"/remen/xinxing1.html\" class=\"keylink\" target=\"_blank\">信心</a>求法常生于胜处</p><p>设堕险难中诸天常捄护</p><p>于暗作明灯于病为良药</p><p>贫乏与珍财盲者使能视</p><p>于世间瀑流为作彼舡筏</p><p>若醉傲放逸决定为自损</p><p>是先佛所说当具足信受</p><p>令正智现前修习忘疲倦</p><p>厌离自身品第三</p><p>谓利养名闻饮食卧具等</p><p>无少分希求于我何所作</p><p>是身可厌患损害如冤贼</p><p>造作诸过愆常乐非梵行</p><p>又复此身者为众病依止</p><p>不净常盈流实<a href=\"/foxue/changshi/153417.html\" class=\"keylink\" target=\"_blank\">罪恶</a>之器</p><p>与心为近住无思惟觉知</p><p><a href=\"/remen/shana.html\" class=\"keylink\" target=\"_blank\">刹那</a>命终时恶色深可畏</p><p>寿暖识三缘俱时而弃舍</p><p>如枯木无知形消流秽汁</p><p>愚夫当盛年迷乱多憍恣</p><p>须臾不暂停变异成衰老</p><p>恃<a href=\"/remen/caifu.html\" class=\"keylink\" target=\"_blank\">财富</a>奢逸广造诸恶业</p><p>是人命欲终受极苦热恼</p><p>不乐于正法何异彼非人</p><p>违背<a href=\"/remen/niepan.html\" class=\"keylink\" target=\"_blank\">涅盘</a>城栖止于邪道</p><p>广大修<a href=\"/remen/fubao.html\" class=\"keylink\" target=\"_blank\">福报</a>由是生人间</p><p>当乘智慧舟永越于有海</p><p>是身如掣电类乾闼婆城</p><p>云何于他人数生于喜怒</p><p>此身非坚牢暂时而动转</p><p>常谄曲为心宁免老死怖</p><p>为疾病城邑是忧恼舍宅</p><p>亦如于田畴生善不善种</p><p>若人以施戒慈智<a href=\"/remen/zhuangyan.html\" class=\"keylink\" target=\"_blank\">庄严</a>身</p><p>唯此善因缘为第一坚固</p><p>又说此身者为诸界所依</p><p>若能善觉了速得于解脱</p><p>此明自身界虚假强分别</p><p>若乐他蕴界愚痴无出要</p><p>若外具诸财内界无寂静</p><p>于身善了知则能脱诸苦</p><p>由守护己财复增于苦恼</p><p>诸恐怖随生谓官贼水火</p><p>若远非法财则无诸障碍</p><p>弃舍常获安摄取当自咎</p><p>应如实了知自他蕴界相</p><p>习定持经典焚烧烦恼聚</p><p>是故有智人于身善观察</p><p>既明彼界性是名解脱者</p><p>远离不善品第四</p><p>若人于五欲常生其渴爱</p><p>由彼心动乱诸恶此随转</p><p>若见于女色乐着无暂舍</p><p>不悟彼无常诸恶此随转</p><p>由彼贪痴故增长于生死</p><p>凡夫不了知诸恶此随转</p><p>常乐行放逸<a href=\"/remen/shouming.html\" class=\"keylink\" target=\"_blank\">寿命</a>非长久</p><p>无正智思惟诸恶此随转</p><p>贪欲无厌足侈服恣严身</p><p>生掉举无惭诸恶此随转</p><p>常为六尘坌五欲之所牵</p><p>迷三世无知诸恶此随转</p><p>乐着己眷属自不知殒没</p><p>顾恋起恚心诸恶此随转</p><p>昔耽于欲境则为后过患</p><p>由意不寂静诸恶此随转</p><p>受用彼富乐恩爱忽乖离</p><p>不究先苦因诸恶此随转</p><p>为染欲所迷譬若鱼投网</p><p>缠缚不能脱诸恶此随转</p><p>愚夫常爱着不知欲过失</p><p>痴暗之所迷诸恶此随转</p><p>多畜于宠嬖命终而独往</p><p>为业罥所拘诸恶此随转</p><p>迷失于正道<a href=\"/remen/sanjie.html\" class=\"keylink\" target=\"_blank\">三界</a>殊不知</p><p>不摄护诸根诸恶此随转</p><p>于有戒无戒乐行于损恼</p><p>破坏于正法诸恶此随转</p><p>于罪福损益闻已如聋痖</p><p>譬愚童作戏诸恶此随转</p><p>舍寂静园林流泉诸胜处</p><p>乐着于嬉逸诸恶此随转</p><p>离岩谷宫殿清净莲花池</p><p>由贪彼欲乐诸恶此随转</p><p>虽嗜妙饮食无光泽威德</p><p>作非法业缘诸恶此随转</p><p>如是愚痴人常不生知觉</p><p>为业风所飘轮转于三界</p><p>或有生胜处放逸而堕落</p><p>由懈怠痴迷不能断诸过</p><p>若弃舍五欲得最上安隐</p><p>如诸佛<a href=\"/remen/shengren.html\" class=\"keylink\" target=\"_blank\">圣人</a>无贪无忧恼</p><p>初中后修习解脱诸垢染</p><p>当得牟尼尊第一寂静乐</p><p>若乐五欲者则堕于恶趣</p><p>彼无别功能唯招其苦报</p><p>是故有智人于欲何所著</p><p>为彼轮回因定受诸楚毒</p><p>或住天宝峰园林净池沼</p><p>由戏妄染着从彼而堕落</p><p>天上妙金山琉璃为峰顶</p><p>由造不善业从彼而堕落</p><p>天上诸宝树清泉相间绕</p><p>以贪欲因缘从彼而堕落</p><p>天上诸宝坊香海可爱乐</p><p>毁戒离诸善从彼而堕落</p><p>天上妙音乐闻已能适意</p><p>由乐着废时从彼而堕落</p><p>若意生贪着欲境常现前</p><p>无正智思惟何因获安乐</p><p>如童稚无知岂能修少福</p><p>从彼堕落已自受其业报</p><p>若人作不善而求于乐果</p><p>彼因不相似愚夫心妄转</p><p>于施戒正慧不起于修习</p><p>愚痴着欲人为死所吞啖</p><p>无智迷业果常作诸过恶</p><p>愚痴着欲人为死所吞啖</p><p>为贪火烧然不知轮回苦</p><p>愚痴着欲人为死所吞啖</p><p>由<a href=\"/remen/qingai.html\" class=\"keylink\" target=\"_blank\">情爱</a>所钟生别离苦恼</p><p>愚人当尔时为死所吞啖</p><p>不厌怖轮回心驰于色境</p><p>愚痴着欲人为死所吞啖</p><p>生病难忧怖而不能厌患</p><p>愚痴着欲人为死所吞啖</p><p>为彼恶知识趣轮回险道</p><p>愚痴着欲人为死所吞啖</p><p>心起邪思惟违背于正理</p><p>愚痴着欲人为死所吞啖</p><p>自行于非法作生死怖畏</p><p>愚痴着欲人为死所吞啖</p><p>常发染污言心宁知罪福</p><p>愚痴着欲人为死所吞啖</p><p>由惯习贪爱不乐真实法</p><p>愚痴着欲人为死所吞啖</p><p>于己求快乐于法生损坏</p><p>愚痴着欲人为死所吞啖</p><p>当专注一心常修持净业</p><p>弃舍诸不善是名为智者</p><p>若诸天着乐不乐修施戒</p><p>常生放逸心决定当堕落</p><p>复有天宝山诸珍所严莹</p><p>琉璃以为峰与须弥相称</p><p>彼天或初生现住及将没</p><p>若生放逸心于彼而<a href=\"/remen/liuzhuan.html\" class=\"keylink\" target=\"_blank\">流转</a></p><p>其地悉严净林木起凉风</p><p>若生放逸心于彼而流转</p><p>有妙莲花池金叶琉璃干</p><p>若生放逸心于彼而流转</p><p>有清胜河流珍禽悉翔集</p><p>若生放逸心于彼而流转</p><p>有上妙辇舆层楼极高胜</p><p>若生放逸心于彼而流转</p><p>如是流转相皆由迷欲境</p><p>云何说名人心不生厌舍</p><p>乐习放逸行则增长轮回</p><p>于此不远离当受大苦恼</p><p>屠者缚群畜皆不令驰散</p><p>眷属累于身何由能免脱</p><p>又彼诸天众常着诸欲乐</p><p>不知生灭因彼天如愚者</p><p>如是彼众生为放逸牵缚</p><p>极增上愚痴至死无醒悟</p><p>心常造诸恶为死所降伏</p><p>欲火镇烧然徒增于后悔</p><p>由乐行非法决定入轮回</p><p>于彼命终时极怖无捄度</p><p>不思择善法常乐于欢聚</p><p>倐尔忽乖违则受别离苦</p><p>昼夜促寿命在须臾顷刻</p><p>死怖若现前应知无能免</p><p>智者睹生灭则兴于嗟叹</p><p>舍放逸愚痴得离垢清净</p><p>观自他灭相何容造诸恶</p><p>若心离过失当获寂静乐</p><p>不放逸最胜是如来所说</p><p>人若悟无常则舍诸不善</p><p>无常品第五</p><p>尽快乐边际一切无有常</p><p>若自生爱乐应知当弃舍</p><p>是死怖可畏迅速难防护</p><p>或於戏笑中忽尔而长逝</p><p>此灭法平等处处悉周遍</p><p>于此不了知真是愚痴者</p><p>若年少衰老或贫乏富足</p><p>及在家<a href=\"/remen/chujia.html\" class=\"keylink\" target=\"_blank\">出家</a>为死所勾摄</p><p>若快乐苦恼或有德无德</p><p>净行非净行为死所勾摄</p><p>若持戒毁戒或智者愚夫</p><p>乃至尊及卑为死所勾摄</p><p>若天若地狱或饿鬼畜生</p><p>醒觉及惛迷为死所勾摄</p><p>若生于欲界或住<a href=\"/remen/sejie.html\" class=\"keylink\" target=\"_blank\">色界</a>者</p><p>无色亦复然为死所勾摄</p><p>是身老病侵如杖索捶缚</p><p>彼死有强力于众无慈护</p><p>有种种恐怖死畏极险恶</p><p>诸天痴所盲对此有啼笑</p><p>从天中堕没有乖离苦恼</p><p>或堕地狱中彼苦无穷极</p><p>受天上快乐唯灭生忧苦</p><p>如毒杂美味是故当弃舍</p><p>彼天福将尽亲属皆舍去</p><p>当其堕落时是苦<a href=\"/remen/wuxiang.html\" class=\"keylink\" target=\"_blank\">无相</a>似</p><p>以福减劣故如油尽灯灭</p><p>于此命<a href=\"/remen/linzhong.html\" class=\"keylink\" target=\"_blank\">临终</a>但增其逼恼</p><p>为爱欲所缠忧戚心狂乱</p><p>语缓身颤动是彼堕落怖</p><p>常着彼快乐为欲所欺诳</p><p>或暂时舍离彼则生苦恼</p><p>诸天堕落苦比地狱犹轻</p><p>于十六分中而不及其一</p><p>天中灭没怖人间死忧恼</p><p>见已不厌患况复轮回火</p><p>由着乐退失即知世无常</p><p>若<a href=\"/remen/juewu.html\" class=\"keylink\" target=\"_blank\">觉悟</a>彼因心当造诸善</p><p>高者必当坠世数终归尽</p><p>合会有分离死为命边际</p><p>诸法有无常生灭即随转</p><p>有生无灭者三界何曾见</p><p>或一生余族或一胎中丧</p><p>或随转往来或作欲事业</p><p>如见日光明出已定当没</p><p>一切有生者灭即依前住</p><p>愚夫不了知彼乐生即灭</p><p>无出离方便后当唯守死</p><p>当求彼常乐未殒勤修善</p><p>随顺正法行此说为智者</p><p>无常亦何定他世转艰辛</p><p>佛说轮回因唯此为真实</p><p>谓彼彼生起即数数堕灭</p><p>诸天着乐故则多生憍傲</p><p>又复彼天中灭时受苦恼</p><p>唯除地狱中余苦无与等</p><p>由坚着五欲自不知退没</p><p>如是愚痴人何由免老死</p><p>受轮<a href=\"/remen/zhuansheng.html\" class=\"keylink\" target=\"_blank\">转生</a>灭其数无有量</p><p>不生出离心彼为自欺诳</p><p>居高者必危聚宝当有乏</p><p>恩爱有乖离生者皆归死</p><p>生已即长大壮色不暂停</p><p>倐尔即无常俱生性如此</p><p>于福不摄取为境界所缚</p><p>由贪爱愚痴临终无救护</p><p>复有妙宝峰庄严皆具足</p><p>有种种莲华林木极可爱</p><p>有种种河池水鸟咸依止</p><p>有众妙名华众宝而严饰</p><p>有最胜宫殿皆珍宝所成</p><p>劫树发金光叶布琉璃色</p><p>尼俱律陀树银光相间错</p><p>莲蘤悉开敷众蜂如音乐</p><p>有上妙璎珞奇巧胜无比</p><p>人世昔所修感果皆如意</p><p>彼诸天着乐不悟彼无常</p><p>如乾闼婆城如幻泡聚沫</p><p>爱欲如炽火依彼即破坏</p><p>由此而命终漂沈于有海</p><p>于五欲快乐受用无厌舍</p><p>灭时为彼烧诸天皆远离</p><p>多欲无惭耻为第一鄙恶</p><p>诸天纵痴冥死魔得其便</p><p>若<a href=\"/remen/tianren.html\" class=\"keylink\" target=\"_blank\">天人</a>修罗夜叉龙神等</p><p>为死罥所拘无一能捄者</p><p>乃至遍三界皆为死所摄</p><p>由坚着贪痴何由得解脱</p><p>诸天由着乐受百千死畏</p><p>境界如干薪彼死如炽火</p><p>若睹他灭谢己何不知觉</p><p>病苦欲终时自受其业报</p><p>放逸染于心耽着欲境界</p><p>不悟彼无常俱生性如是</p><p>若乐行放逸常追求欲乐</p><p>彼与毒相似为死兵所逐</p><p>非咒术妙药及大力修罗</p><p>为死绳所牵彼彼不能救</p><p>为贪尘翳目都无所觉知</p><p>彼着欲众生唯死为归趣</p><p>若乐于贪欲多求于快乐</p><p>不生厌离心于死而不远</p><p>彼焰魔使者强力无能却</p><p>刹那现其前即受大恐怖</p><p>舍彼天宝山林泉殊胜境</p><p>从彼而堕落随业受自果</p><p>乐着于游戏受欲无厌足</p><p>彼渴爱痴迷堕落无能捄</p><p>如遥见彼烟则知火非远</p><p>衰相若现前彼定当退没</p><p>有生必当灭无病暂轻安</p><p>年少老所侵荣盛倏衰变</p><p>恩爱有别离和合不久住</p><p>诸法本无常正觉之所说</p><p>自他生灭法二种常随转</p><p>灭己复还生决定如是住</p><p>愚人刹那间少福即消殄</p><p>是故彼正士速修调御法</p><p>壮色非久停寿命亦随灭</p><p>常袪放逸心具足修诸善</p><p>诸天具智者悟刹那生灭</p><p>勤修于福业当证于真常</p><p>复有妙楼阁密叶罗清阴</p><p>修藤发异花芬馥而围绕</p><p>有胜妙楼阁众宝所装校</p><p>金河泛清泉诸珍厕阶陛</p><p>皆由善业招毕竟不久住</p><p>譬若弥卢山劫尽亦散坏</p><p>又彼诸天<a href=\"/remen/rensheng.html\" class=\"keylink\" target=\"_blank\">人生</a>憍慢放逸</p><p>不念于无常刹那而堕落</p><p>彼天中有情五欲得<a href=\"/remen/zizai.html\" class=\"keylink\" target=\"_blank\">自在</a></p><p>受多快乐已定溺于恶趣</p><p>若身根<a href=\"/remen/yishi.html\" class=\"keylink\" target=\"_blank\">意识</a>逼迫无时处</p><p>彼苦极艰辛不知其数量</p><p>恃己多眷属而生于常想</p><p>当其退没时则受乖离苦</p><p>于侍卫僮仆俱时而弃舍</p><p>由增上愚迷至死无知觉</p><p>彼天将灭时根识唯忧苦</p><p>睹斯堕落已彼我当无异</p><p>是三界虚假诸法皆有为</p><p>旋转如车轮不坚如聚沫</p><p>是身如聚沫着卧具衣服</p><p>是心如车轮乐和合动转</p><p>非天人夜叉修罗迦楼罗</p><p>唯自作善业于死能捄度</p><p>乃至未来世死怖深可畏</p><p>若不修胜因后悔无所益</p><p>是鄙劣境界能生多欲乐</p><p>由无智愚痴不知命边际</p><p>何者是亲属何者为快乐</p><p>灭相现其前彼天无依怙</p><p>舍离诸胜处林木花庄严</p><p>为死绳所牵随业而长逝</p><p>如水踊于空势堕即飘散</p><p>聚首有睽离轮回各流转</p><p>又如阳春时众花悉开发</p><p>时景速迁流人岂能长久</p></div>"
},{
    "title": "诸法集要经 第二卷",
    "author": "沙门臣日称 译",
    "html": "<div class=\"B1_text\"><p>诸法集要经 第二卷</p><p>观<a href=\"/remen/wuwei.html\" class=\"keylink\" target=\"_blank\">无畏</a>尊者集</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p><a href=\"/remen/wuchang.html\" class=\"keylink\" target=\"_blank\">无常</a>品第五之余</p><p>尔时诸<a href=\"/remen/tianren.html\" class=\"keylink\" target=\"_blank\">天人</a>着乐生喜悦</p><p>过彼时分已各怀于忧恼</p><p>如树当滋荣密叶而弥布</p><p>过彼时分已悉见其衰落</p><p><a href=\"/remen/lunhui.html\" class=\"keylink\" target=\"_blank\">轮回</a>如彼树诸天则为叶</p><p>由着欲乐故为无常散坏</p><p>又如雨际时于空而遍洒</p><p>下已不复转彼乐亦如是</p><p>如响腾于外由风而发起</p><p>虚假本来无彼乐亦如是</p><p>又如投火炬则焚彼干薪</p><p>死火极炽然烧诸着乐者</p><p>无量百千生于轮回往返</p><p>为贪痴所迷而不生出离</p><p>于多种欲乐纵逸而受用</p><p>为诸苦所因灭已自当受</p><p>谓彼生老死及爱别离苦</p><p>如是于自他各各无能免</p><p>见一天堕落何不生惊怖</p><p>若无善方便我亦当如彼</p><p>知已勤修作常念于无常</p><p>是人命欲终即无诸<a href=\"/remen/tongku.html\" class=\"keylink\" target=\"_blank\">痛苦</a></p><p>彼亲眷朋属相对怀悲感</p><p>当其大怖时忧苦无能代</p><p>住寿者当殒未堕者终没</p><p>是死力坚强贵贱皆勾摄</p><p>若天善决了则不生放逸</p><p>积集彼善根而断于诸惑</p><p>聚者散之本少即老归趣</p><p>命为死所侵各依之而住</p><p>是无常劫火能爇于须弥</p><p>况复诸天人类芭蕉聚沫</p><p>当知有为法<a href=\"/remen/zixing.html\" class=\"keylink\" target=\"_blank\">自性</a>非安住</p><p>若常若快乐何有于少分</p><p><a href=\"/remen/shijian.html\" class=\"keylink\" target=\"_blank\">世间</a>诸<a href=\"/remen/zhongsheng.html\" class=\"keylink\" target=\"_blank\">众生</a>皆知死非远</p><p>无方便免脱不起对治道</p><p>谓自他形色何能得久住</p><p>痴暗无觉知快乐亦如此</p><p>一切诸有情不修净善业</p><p>皆为<a href=\"/remen/shengsi.html\" class=\"keylink\" target=\"_blank\">生死</a>轮分裂而破坏</p><p>具百千种类<a href=\"/remen/shana.html\" class=\"keylink\" target=\"_blank\">刹那</a>皆丧灭</p><p>当知有生者咸为死所伏</p><p>若人意思惟常乐行放逸</p><p>匮乏无乐因徒为焰摩摄</p><p>恃形色勇健着乐即散失</p><p>大力焰摩罗是人乐亲近</p><p>若近焰摩罗为最极鄙劣</p><p>快乐与<a href=\"/remen/shouming.html\" class=\"keylink\" target=\"_blank\">寿命</a>速疾皆消殄</p><p>若天着欲乐长时废善因</p><p>盲瞑无觉知彼为欲欺诳</p><p>无威德光明根昧心散乱</p><p>从彼夜摩天随业而堕落</p><p>快乐暂时住衰老常切身</p><p>若生染着心彼无目无智</p><p>于上妙快乐受用无厌舍</p><p>不觉刹那间死怖忽来至</p><p>愚夫无止足不念于老死</p><p>于后命欲终悔恼徒如是</p><p>又天中快乐思惟即获得</p><p>当其堕灭时彼乐何所往</p><p>快乐速迁谢寿命亦复然</p><p>不久于自身定得无疑惑</p><p>若于强健时净惠心明了</p><p>乐求于<a href=\"/remen/zhengfa.html\" class=\"keylink\" target=\"_blank\">正法</a>此为具智者</p><p>一切乐有尽一切爱有离</p><p>一切命有终未死当修学</p><p>死怖极险恶唯法能捄拔</p><p>是故常爱乐得生安隐处</p><p>由乐正法故得生于天中</p><p>若彼退灭时则无于少苦</p><p>凡夫死将至其心无少乐</p><p>朋友虽众多一步无随者</p><p>若生前所作<a href=\"/remen/linzhong.html\" class=\"keylink\" target=\"_blank\">临终</a>悉现前</p><p>恐怖唯自知眷属空围绕</p><p>又彼命将尽于他起分别</p><p>痴执为我所于死生大怖</p><p>境界如蛇螫贪毒如闷绝</p><p>诸天不了知为死所侵暴</p><p>又彼天中灭或生于人中</p><p>应当谛思惟生灭苦相逐</p><p>随逐于业风受方便苦恼</p><p>世有彼正人当降心免死</p><p>非父母亲属及朋友仆从</p><p>是人命终时惨然而独往</p><p>本性自欺诳当死无俦侣</p><p>于眷属妻孥一心空系念</p><p>又彼诸亲族无一能捄度</p><p>惶怖无所依相视如闲者</p><p>愚夫无识知今生枉虚过</p><p>后世转辛酸各受其苦报</p><p>若于苦生怖于死何不然</p><p>志求于正法当得真常乐</p><p>诸天着乐故暗钝不明了</p><p>一切悉无常快乐何久住</p><p>幻法即迁流实相常不动</p><p>诸天舍宫殿由不依正法</p><p>若波心动乱耽迷于五欲</p><p>不知命边际当受其碜毒</p><p>或彼天中没复生于余天</p><p>终当有堕时若昼尽有夜</p><p>昼则同彼命夜乃譬诸死</p><p>了知彼二相于心善修作</p><p>欲境缚众生长时不<a href=\"/remen/zizai.html\" class=\"keylink\" target=\"_blank\">自在</a></p><p>即为彼死魔不久而消伏</p><p>女人多谄惑美语相承奉</p><p>愚人于死时业报当自受</p><p>昔于胜园林香风净池沼</p><p>纵逸多嬉游快乐知何所</p><p>彼乐定变异此身定当没</p><p>如何名丈夫常为贪所使</p><p>或苦及快乐长幼与衰老</p><p>若胜劣种族为无常所伏</p><p>或端正丑陋及有力无力</p><p>若亲与非亲为无常所伏</p><p>或王者使命及长者营从</p><p>若柔软刚强为无常所伏</p><p>或贫乏富饶及有德无德</p><p>若男若女等为无常所伏</p><p>或客或主宰及水陆所居</p><p>若住诸山峰为无常所伏</p><p>或寝寐惺寤及饮食宴处</p><p>若往若来者为无常所伏</p><p>或空居地上及中夏边夷</p><p>如轮锯不停为无常所伏</p><p>或具智丰财精勤并放逸</p><p>若病若轻安为无常所伏</p><p>或暴恶仁慈俭约与奢侈</p><p>若<a href=\"/remen/juewu.html\" class=\"keylink\" target=\"_blank\">觉悟</a>痴迷为无常所伏</p><p>或<a href=\"/remen/diyu.html\" class=\"keylink\" target=\"_blank\">地狱</a>饿鬼及傍生人趣</p><p>若<a href=\"/remen/xiedai.html\" class=\"keylink\" target=\"_blank\">懈怠</a>勇猛为无常所伏</p><p>若欲界诸天及<a href=\"/remen/sejie.html\" class=\"keylink\" target=\"_blank\">色界</a>安住</p><p>由无力能故为无常所伏</p><p>若无色天人住三摩钵底</p><p>彼皆无力能为无常所伏</p><p>若法从因生彼定当散坏</p><p>未见诸所作而能<a href=\"/remen/changzhu.html\" class=\"keylink\" target=\"_blank\">常住</a>者</p><p>五欲诸过失惠力能除断</p><p>若离彼贪爱得出于有海</p><p>谓彼情非情终归于磨灭</p><p>了世相如是心当乐寂静</p><p>园林诸宝山宫殿妙严饰</p><p>劫火洞烧然诸天咸退没</p><p>愚痴心放逸境界何穷极</p><p>爱索缚如哑从彼而堕落</p><p>寿命与喜乐于是而弃舍</p><p>盲瞑无所见迷失于正道</p><p>又一切众<a href=\"/remen/shengming.html\" class=\"keylink\" target=\"_blank\">生命</a>若浮沤起</p><p>为欲浪倾摇壮色何能久</p><p>彼兜率天人无常火所逼</p><p>油尽灭灯光迅速亦如此</p><p>业果如其轮十二支如辐</p><p>各为因所牵生灭同旋转</p><p>弃天中妙乐<a href=\"/remen/zhuangyan.html\" class=\"keylink\" target=\"_blank\">庄严</a>胜境界</p><p>复受彼轮回为灭所降伏</p><p>由灭所伏故则增长苦本</p><p>循环<a href=\"/remen/sanjie.html\" class=\"keylink\" target=\"_blank\">三界</a>中无能免诸苦</p><p>又彼天堕落余天则生喜</p><p>由是恚恼故<a href=\"/remen/liuzhuan.html\" class=\"keylink\" target=\"_blank\">流转</a>无休息</p><p>福尽力还坠漂沦于有海</p><p>若乐若苦因自受无差忒</p><p>由昔修善业得生于诸天</p><p>着乐废净因渐次而消尽</p><p>彼因不增长其福岂能久</p><p>皆由于无常一切都散失</p><p>诸有为色相悉虚假无常</p><p>众生着妄心不乐依正法</p><p>诸天耽欲乐迅速如瀑流</p><p>寿命刹那间愚痴而不悟</p><p>自作不善业而招于老死</p><p>彼天不正知常追求欲境</p><p>三界有何乐一切皆无常</p><p>为痴之所盲不能寻出要</p><p>譬如<a href=\"/remen/xukong.html\" class=\"keylink\" target=\"_blank\">虚空</a>中降澍于洪雨</p><p>势速无暂停快乐亦如是</p><p>如风飘尘沙于空而暂住</p><p>惑业以成形而不知所堕</p><p>众生无有常快乐亦非久</p><p>愚人无正思彼乐不可得</p><p>增长诸欲乐则为流转因</p><p>若不善了知当为彼破坏</p><p>谓彼苦与乐相须而止住</p><p>犹如妙花鬘而覆于毒虺</p><p>如毒和美馔食已即当死</p><p>若着于欲乐定沈彼恶趣</p><p>一切有为相皆归生住灭</p><p>彼乐亦复然意妄生其爱</p><p>由虚妄生贪即刹那流转</p><p>快乐与寿命不久而弃捐</p><p>若乐行诸善初中后无懈</p><p>由意寂静故当死无忧悔</p><p>形色必当尽恩爱终别离</p><p>愚者无思虑常着欲境界</p><p>老死如轮转迅速难防护</p><p>众生无智眼即为彼分裂</p><p>彼天堕落时根识皆惛乱</p><p>眷属皆舍弃彼苦<a href=\"/remen/wuxiang.html\" class=\"keylink\" target=\"_blank\">无相</a>似</p><p>受彼彼欲乐贪着心无厌</p><p>于此命终时受种种苦恼</p><p>若人作善业定免于恶道</p><p>于后命临终则无诸忧怖</p><p>乃至未迁谢<a href=\"/remen/fubao.html\" class=\"keylink\" target=\"_blank\">福报</a>皆具足</p><p>自获彼大利此第一安隐</p><p>诸天谓堕落人间名夭丧</p><p>既知彼无常何复造诸恶</p><p>譬若油炷尽即知灯定灭</p><p>福业若消亡退失天宫殿</p><p>如壁施彩绘壁毁画宁存</p><p>乐坏福衰微堕落无疑惑</p><p>诸天舍胜处着乐故如此</p><p>一切诸有情当悟无常法</p><p>生者死所吞盛为衰所逼</p><p>四大忽增损病恼何由免</p><p>若生有众多灭亦无限量</p><p>灭已复还生生已即衰老</p><p>于刹那顷刻大怖即将至</p><p>迁流无暂停人何无知觉</p><p>又一切众生年少速变异</p><p>寿命倏无常人何无知觉</p><p>由日日推迁须臾即殒灭</p><p>为业所牵缠人何无知觉</p><p>皆千俱胝天自在而游戏</p><p>彼尚有堕落人何无知觉</p><p>又六欲诸天贪着于快乐</p><p>由此而灭谢人何无知觉</p><p>快乐如梦幻亦同彼泡沫</p><p>暂有即散坏人何无知觉</p><p>又如彼阳焰从<a href=\"/remen/wangxiang.html\" class=\"keylink\" target=\"_blank\">妄想</a>所起</p><p>愚夫处轮回何不生厌患</p><p>是死最可怖无方便免脱</p><p>若舍宅天宫孰为久安处</p><p>快乐皆弃捐无量苦逼切</p><p>亲眷悉分离此说名为死</p><p>由痴覆正惠趣彼大恐怖</p><p>极深广<a href=\"/remen/kuhai.html\" class=\"keylink\" target=\"_blank\">苦海</a>此说名为死</p><p>诸根皆昧劣须臾命将断</p><p>弃舍善名闻此说名为死</p><p>于受用境界及称誉等事</p><p>由是皆散失此说名为死</p><p>具决定真实为众生所依</p><p>能坏众同分此说名为死</p><p>若天龙夜叉及诸鬼神等</p><p>时至皆归尽此说名为死</p><p>如恶马奔驰如炽火逼迫</p><p>一切无堪任此说名为死</p><p>寿暖识俱舍蕴处皆散坏</p><p>是法最平等此说名为死</p><p>如是诸有情迁流无暂息</p><p>当离放逸心勤修于善业</p><p>如风及飞鸟其性极捷利</p><p>彼众生寿命迅速过于彼</p><p>风势有回转禽去亦可还</p><p>众生命若终空爱不复得</p><p>形色皆变坏福业悉销镕</p><p>为彼焰摩王强力之所摄</p><p>死苦极险恶破坏诸众生</p><p>速疾不暂停彼何无知觉</p><p>诸天多放逸着乐痴所迷</p><p>不知大苦恼决定自当受</p><p>谓有为诸法体性无有常</p><p>恐怖即随生展转当破坏</p><p>年少老所侵命为死吞啖</p><p>由住破坏因则生诸灾横</p><p>诸天放逸故贪欲心狂乱</p><p>于如是诸恶而不生忧怖</p><p>惠眼悉明见未来诸苦果</p><p>智者善思惟愚夫起颠倒</p><p>由意造诸恶彼为自欺诳</p><p>福减命即终如油尽灯灭</p><p>于上妙快乐园林胜境界</p><p>受用不厌足由是而堕落</p><p>寿命匪坚固譬若彼浮泡</p><p>倏有即还无愚夫亦如是</p><p>如风飘聚沫暂时犹可停</p><p>彼天若福尽瞬息不能住</p><p>若人着欲乐则为贪所使</p><p>展转多希求不知死将至</p><p>由纵彼贪爱念念则增长</p><p>宁知彼寿命渐渐而减少</p><p>少壮倏衰朽犹如杖捶打</p><p>安乐病来侵损害亦如此</p><p>是三种过恶能坏天非天</p><p>凡夫痴所加见已不惊怖</p><p>观自他亲属如涎洟不断</p><p>由彼彼痴爱互相而缠缚</p><p>若人贪种族子孙相继嗣</p><p>彼如茧自缚毕竟何所得</p><p>寿命难保护死冤有大力</p><p>势速不暂停刹那即相近</p><p>非天人修罗鬼神诸异类</p><p>唯除佛<a href=\"/remen/shizun.html\" class=\"keylink\" target=\"_blank\">世尊</a>余无力能伏</p><p>善了力无力显示真实法</p><p>不造诸罪因永离彼险道</p><p>不放逸品第六</p><p>若人乐放逸此说非<a href=\"/remen/jietuo.html\" class=\"keylink\" target=\"_blank\">解脱</a></p><p>由彼痴所迷去<a href=\"/remen/puti.html\" class=\"keylink\" target=\"_blank\">菩提</a>即远</p><p>不乐放逸者[贝*示]放逸如仇</p><p>诸天因此故即堕于地狱</p><p>众生若放逸则沈于生死</p><p>心若离彼过自性本清净</p><p>不放逸最胜如飡于<a href=\"/remen/ganlu.html\" class=\"keylink\" target=\"_blank\">甘露</a></p><p>若放逸痴迷服毒即当死</p><p>又彼放逸者如彼炽毒火</p><p>由是造作故长时自烧煮</p><p>于一切世间无为最寂静</p><p>是人不放逸当得至彼所</p><p>若<a href=\"/remen/rensheng.html\" class=\"keylink\" target=\"_blank\">人生</a>放逸常造诸不善</p><p>彼为痴所蔽云何得生天</p><p>放逸当殂坏离此常安隐</p><p>鄙恶深可厌是故当遐弃</p><p>若人不放逸为世所崇重</p><p>常离于颠倒此称为正人</p><p>云何着喜乐起放逸过咎</p><p>心若不制止为死魔所屈</p><p>喜乐如炽烟放逸犹炎火</p><p>烧无量诸天痴醉无知觉</p><p>若不断放逸常作轮回人</p><p>为境界所迷不能求解脱</p><p>放逸牵诸天令堕于险难</p><p>是故智惠人说放逸为毒</p><p>快乐如彼蜜放逸即耽嗜</p><p>后感苦果时自受其楚毒</p><p>放逸招危厄智者皆了知</p><p>愚痴不厌患譬彼牛无异</p><p>若乐行放逸是人唯有苦</p><p>放逸非善因少乐不可得</p><p>不放逸当得寂静心死处</p><p>放逸无他能唯招地狱苦</p><p>诸天着放逸耽染无明惠</p><p>彼则同异趣暗钝悉相似</p><p>彼天极放逸乐种种变现</p><p>谓常处天宫不知己堕落</p><p>又彼诸天人知量而受乐</p><p>若淫纵过多失坏唯自咎</p><p>于天中妙乐贪着无暂舍</p><p>福业即随减自知当退没</p><p>示放逸过患诸天当永断</p><p>由爱着不舍从忉利而堕</p><p>愚痴乐放逸生种种过恶</p><p>于彼命终时为欲火所逼</p><p>五欲如于地放逸依之生</p><p>常耽染痴迷不修其福业</p><p>欲为放逸因暴恶极捷利</p><p>智者当制之了彼皆如梦</p><p>梦非地狱因五欲即为因</p><p>当离于五欲勤修殊胜行</p><p>诸天于欲乐随念皆获得</p><p>以智善开悟则为不放逸</p><p>诸天处宫殿为境界所惑</p><p>放逸无出离沉沦于苦海</p><p>放逸极痴暗以无明为本</p><p>为彼痴所覆虽见若无目</p><p>又如腾炽焰因火而发生</p><p>放逸生诸惑由痴而得起</p><p>意若生放逸即为彼所烧</p><p>如是愚痴人当堕于地狱</p><p>诸天起放逸恋着于天女</p><p>乐和合快乐不觉乖离苦</p><p>彼天命欲终则近大恐怖</p><p>快乐非坚牢当此徒厌悔</p><p>合会当离散着乐苦所坏</p><p>少者即衰朽一切皆归尽</p><p>又彼诸有情<a href=\"/remen/shane.html\" class=\"keylink\" target=\"_blank\">善恶</a>业所缚</p><p>各各往诸趣如彼俳优者</p><p>由业所牵故随轮回流转</p><p>报尽即无常有智无能免</p><p>放逸甚可恶方便常远离</p><p>若能断彼过则超三有海</p><p>如人坠深崖彼命或少活</p><p>放逸若堕落少乐不可得</p><p>由放逸过失造无量恶业</p><p>于其昼夜中而无有少善</p><p>世间出世间所有诸快乐</p><p>为放逸破坏是故当弃舍</p><p>放逸速破坏离此即安隐</p><p>后得生诸天为最胜天主</p><p>若人离放逸则断流转因</p><p>是故当弃舍常得离忧怖</p><p>若人求乐果当除其苦因</p><p>若断彼放逸则无诸苦难</p><p>又着放逸者引生于睡眠</p><p>及恶作<a href=\"/remen/yinyuan1.html\" class=\"keylink\" target=\"_blank\">因缘</a>当堕于险岸</p><p>不放逸最胜无令少生起</p><p>舍离常获安乐着为彼缚</p><p>诸天放逸故展转增痴醉</p><p>如禽无所知常为地狱行</p><p>无量诸天人为欲所桎梏</p><p>堕放逸海中如鱼投罥网</p><p>又天中有情耽欲无知觉</p><p>为放逸缠心彼乐岂能久</p><p>意随放逸转境界常现前</p><p>于乐无厌患彼天常苦恼</p><p>诸天着欲行皆由彼放逸</p><p>是法不坚牢能坏于寿命</p><p>无量百千万那由他诸天</p><p>为欲火所烧由愚痴放逸</p><p>彼放逸过恶能令诸有情</p><p>造彼不善因后招其苦果</p><p>善真实观察彼放逸自性</p><p>譬之于毒蚖亦如利刀剑</p><p>放逸使诸天一切皆随转</p><p>初[贝*示]若亲朋后觉如冤敌</p><p>天人阿修罗及彼诸龙等</p><p>皆由放逸故而生诸障难</p><p>为放逸所惑不能修众善</p><p>是人失大利求趣险恶道</p><p>若人常乐着饮食与和合</p><p>造作傍生行为放逸欺诳</p><p>又彼诸天人远离众善业</p><p>展转恣痴迷放逸何所得</p><p>诸天放逸故福尽而堕落</p><p>为业风所吹漂沦于恶趣</p><p>经无量百千轮回生灭苦</p><p>无<a href=\"/remen/zhengnian.html\" class=\"keylink\" target=\"_blank\">正念</a>思惟常生诸忧怖</p><p>诸天由彼痴饮放逸浊水</p><p>后堕地狱中猛火常围绕</p><p>若人于世间常乐不放逸</p><p>勤修诸福业定得生天中</p><p>人身极难得得已生放逸</p><p>放逸极黑暗当招地狱苦</p><p>若人乐放逸复不生怜愍</p><p>于彼命终时受极苦热恼</p><p>非世火所烧及刀剑所断</p><p>是放逸炽火从五根发起</p><p>乐坏即为苦亲属亦如冤</p><p>皆由放逸生是故当弃舍</p><p>放逸与痴爱令贪转增长</p><p>是三种可畏能坏众生善</p><p>无智舍正法乐作于放逸</p><p>为焰摩使者临终所驱逼</p><p>放逸极险恶智者常守护</p><p>彼于命终时安隐无诸怖</p><p>放逸第一苦不放逸最乐</p><p>若求彼乐者不应行放逸</p><p>于彼处界等起放逸过患</p><p>损坏诸善根则生诸障碍</p><p>又彼放逸者乐着于形色</p><p>由增上无知即趣于险难</p><p>若常作放逸定堕于恶道</p><p>愚夫不觉知彼死掌中住</p><p>诸天福尽故皆由生放逸</p><p>为彼所损害堕落无能捄</p><p>唯有一善法具足诸<a href=\"/remen/gongde.html\" class=\"keylink\" target=\"_blank\">功德</a></p><p>忍辱常相应怜愍于含识</p><p>由此善根力临终离诸怖</p><p>是故舍放逸专注勤修作</p><p>常远离愚痴善护于明惠</p><p>若达此二法放逸自除断</p><p>此丈夫法财决定当修习</p><p>由具彼财故则乐不放逸</p><p>放逸名为缚不放逸即解</p><p>如是二种相以方便拣择</p><p>若乐放逸者当起善思惟</p><p>于后命终时则知其业果</p><p>又复舍家人常生于止足</p><p><a href=\"/remen/jingjin.html\" class=\"keylink\" target=\"_blank\">精进</a>修诸善得近寂灭乐</p><p>离世俗攀缘唯务于<a href=\"/remen/zhendi.html\" class=\"keylink\" target=\"_blank\">真谛</a></p><p>不为诸魔事少分而动乱</p><p>若人意寂静常离诸希求</p><p>胜智则发生于彼何有苦</p><p>以正惠观察过现诸恐怖</p><p>当脱彼未来无量<a href=\"/remen/fannao.html\" class=\"keylink\" target=\"_blank\">烦恼</a>缚</p><p>若乐不放逸常不值诸难</p><p>由智离垢染当证真常处</p><p>此放逸能坏诸天妙五欲</p><p>何况彼愚夫耽着无知觉</p><p>若乐行放逸彼人则近死</p><p>能离彼过失善任持惠命</p><p>放逸不放逸二种如是说</p><p>近之为苦本舍之则远死</p><p>诸天及世人常着于欲乐</p><p>犹如彼飞禽二种无有异</p><p>不达彼正法不知解脱因</p><p>如是天及人故与彼相似</p><p>若弃舍放逸常乐于胜行</p><p>如是诸有情此为真智者</p><p>诸天乐游戏常作于放逸</p><p>虽受天福报与彼禽同类</p><p>诸业有差别受生则有异</p><p>唯善法可依决定无少堕</p><p>若不悟轮回一切皆归尽</p><p>彼天极愚痴颠倒唯自损</p><p>若天依正法住无垢境界</p><p>不作放逸行为世所恭敬</p><p>谓彼苦与乐皆从因缘起</p><p>彼天善觉了不造非义利</p><p>于亲眷朋友互相而系属</p><p>不厌怖轮回何曾求出离</p><p>饮酒生放逸智者当了知</p><p>饮已即消散放逸难可坏</p><p>放逸发狂乱驰骋于五趣</p><p>是故方便说为患逾惛醉</p><p>若人行放逸受罪俱胝劫</p><p>饮者日当醒放逸长时醉</p><p>远离放逸者则无彼堕落</p><p>若为彼所牵常沈于诸有</p><p>若乐<a href=\"/remen/154932.html\" class=\"keylink\" target=\"_blank\">饶益</a>者当舍诸放逸</p><p>为最上烦恼是诸佛所说</p><p>为放逸所牵令心则轻动</p><p>诸天由是故懈怠无修断</p><p>若不远放逸恶惠深可怖</p><p>定堕于险难后受彼热恼</p><p>从天中堕落则受诸艰苦</p><p>当知彼放逸少不可亲近</p><p>若常乐放逸彼无快乐分</p><p>当知彼放逸第一苦根本</p><p>无数诸天人皆因放逸故</p><p>堕于地狱中百千俱胝劫</p><p>放逸第一冤不放逸如友</p><p>是故当亲近常为作饶益</p></div>"
},{
    "title": "诸法集要经 第三卷",
    "author": "沙门臣日称 译",
    "html": "<div class=\"B1_text\"><p>诸法集要经 第三卷</p><p>观<a href=\"/remen/wuwei.html\" class=\"keylink\" target=\"_blank\">无畏</a>尊者集</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>不放逸品第六之余</p><p>于善当奉行见恶则如毒</p><p>故说此放逸为第一险道</p><p>彼放逸<a href=\"/remen/zhongsheng.html\" class=\"keylink\" target=\"_blank\">众生</a>为美言所诳</p><p>常迷醉其心于苦唯己分</p><p>不怖于苦恼不求天快乐</p><p>由无智观察与傍生无异</p><p>于饮食淫欲其心无暂舍</p><p>如是诸有情则同其畜类</p><p>乐着嬉戏者住琰摩口中</p><p>彼死即现前是苦难堪忍</p><p>众生心放逸乐坏即夭丧</p><p>由彼放逸故终为死磨灭</p><p>唯有一善法令<a href=\"/remen/shouming.html\" class=\"keylink\" target=\"_blank\">寿命</a>安隐</p><p>复能生诸天说名不放逸</p><p>放逸不放逸生过失<a href=\"/remen/gongde.html\" class=\"keylink\" target=\"_blank\">功德</a></p><p><a href=\"/remen/shane.html\" class=\"keylink\" target=\"_blank\">善恶</a>皆由心解缚亦如是</p><p>众生不了知快乐如冤害</p><p>彼意极愚痴远离于佛智</p><p>放逸如毒树耸干有其三</p><p>为彼老病死常依止而住</p><p>具足修正行不为彼所侵</p><p>智者处<a href=\"/remen/lunhui.html\" class=\"keylink\" target=\"_blank\">轮回</a>常乐不放逸</p><p>若乐不放逸则离诸过咎</p><p><a href=\"/remen/jietuo.html\" class=\"keylink\" target=\"_blank\">解脱</a>诸恐怖得最上快乐</p><p>若具放逸者我则生怖畏</p><p>彼若有解脱于乐不须断</p><p>由贪起放逸当堕莲华狱</p><p>彼于欲<a href=\"/remen/zizai.html\" class=\"keylink\" target=\"_blank\">自在</a>常止住其中</p><p>若住于放逸生四种颠倒</p><p>能坏于善行如<a href=\"/remen/shijian.html\" class=\"keylink\" target=\"_blank\">世间</a>冤害</p><p>无量诸疑惑恐怖常逼切</p><p><a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/shengsi.html\" class=\"keylink\" target=\"_blank\">生死</a>中皆由放逸行</p><p>此一放逸行常乐诸欲乐</p><p>则远离一切无漏清净法</p><p>诸天放逸故展转无穷极</p><p>愚痴不厌离何由得寂静</p><p>离染污思惟其心则寂静</p><p>能利于自他无复诸热恼</p><p>诸天着欲乐所得何曾见</p><p>是乐有为生<a href=\"/remen/wuchang.html\" class=\"keylink\" target=\"_blank\">无常</a>不久住</p><p>此有为色相决定而破坏</p><p>彼乐若坏时则生于苦恼</p><p>若人于欲境放逸心狂乱</p><p>决定有乖离后受于热恼</p><p>于五欲境界贪爱得自在</p><p>彼欲诳诸天放逸则随转</p><p>若人作放逸是诸难根本</p><p>于财起贪求广造诸不善</p><p>若人于此生具足诸快乐</p><p>当随智惠行如鱼逐流水</p><p>诸天若放逸为女色所伏</p><p>则为彼烧然常受于苦恼</p><p>是故诸<a href=\"/remen/tianren.html\" class=\"keylink\" target=\"_blank\">天人</a>一心当远离</p><p>于意常止足不为欲所缚</p><p>愚痴迷罪福不知法非法</p><p>此人于<a href=\"/remen/niepan.html\" class=\"keylink\" target=\"_blank\">涅盘</a>少分不可得</p><p>于轻重<a href=\"/remen/lvyi.html\" class=\"keylink\" target=\"_blank\">律仪</a>及甚深法要</p><p>而常乐修习则获彼安乐</p><p>常乐宣<a href=\"/remen/zhengfa.html\" class=\"keylink\" target=\"_blank\">正法</a>涤除诸垢秽</p><p>不作放逸行则常获妙乐</p><p>昔乐行放逸常迷醉愚痴</p><p>若天若世人皆不应亲近</p><p>造放逸过失未曾有间断</p><p>彼人命欲终则趣于恶道</p><p>此说彼放逸于理非和合</p><p>诸天常痴迷当堕于<a href=\"/remen/diyu.html\" class=\"keylink\" target=\"_blank\">地狱</a></p><p>诸天欲所迷非爱而生爱</p><p>痴暗不觉知何有于少乐</p><p>诸天于五欲常乐着迷醉</p><p>如彼生盲人不见于正道</p><p>由彼心散乱不生真实见</p><p>放逸镇烧然是故当远离</p><p>意地诸善法由放逸破坏</p><p>八圣道昭然毕竟无能见</p><p>是放逸为毒能坏十善法</p><p>如是放逸者失四种<a href=\"/remen/chanding.html\" class=\"keylink\" target=\"_blank\">禅定</a></p><p>诸佛离五欲常赞不放逸</p><p>是身老死侵当厌离放逸</p><p>放逸唯有苦离此即解脱</p><p>为放逸所牵无智不能断</p><p>不放逸最胜诸天乐亲近</p><p>若作放逸者定知当退没</p><p>一切诸众生轮回不解脱</p><p>由放逸罥索萦缠难出离</p><p>造恶则无福作善非招罪</p><p>放逸诸有情常生颠倒见</p><p>云何为罪福非世俗所说</p><p>智者善明了不赞于放逸</p><p>诸天若放逸则减失善业</p><p>当知此恶因定招于苦果</p><p>若意着诸欲暂时生少乐</p><p>则为彼破坏退失生大苦</p><p>境界常现前愚夫不厌足</p><p>痴迷着女人则见其堕落</p><p>由贪生放逸习近诸女人</p><p>于己命终时彼则咸观看</p><p>诸天若退没独逝而无侣</p><p>唯有善恶业于后而随逐</p><p>远离彼恶作善修诸善行</p><p>弃舍斯过咎常乐不放逸</p><p>放逸轮回本离此为寂静</p><p>彼二种差别此说其自相</p><p>智者常思惟乐修于诸善</p><p>正人依法行则无于少苦</p><p>众生处轮回皆随于自业</p><p>云何彼世间为放逸破坏</p><p>放逸第一缚复能坏诸善</p><p>为彼堕落因作地狱苦本</p><p>显示一放逸为诸苦恼因</p><p>若乐<a href=\"/remen/154932.html\" class=\"keylink\" target=\"_blank\">饶益</a>者常离彼过失</p><p>若离于放逸得至不死处</p><p>由不放逸故则近<a href=\"/remen/puti.html\" class=\"keylink\" target=\"_blank\">菩提</a>道</p><p>若乐不放逸住最上涅盘</p><p>故说彼放逸为其堕落因</p><p>若人作放逸此恶无过上</p><p>为世所欺轻死堕饿鬼趣</p><p>若乐于放逸则生彼颠倒</p><p>由如是业果随生死流转</p><p>彼地狱炽火常烧放逸人</p><p>若乐解脱者则舍于放逸</p><p>若人离放逸则生于明智</p><p>永断于诸惑常受彼妙乐</p><p>众生心散乱为业而缠缚</p><p>流转三有中当乐不放逸</p><p>于苦谓为乐乐坏生于苦</p><p>夫死转为妻当乐不放逸</p><p>妻死或为母母死或为妻</p><p>于此流转中当乐不放逸</p><p>放逸能生贪由贪复生恚</p><p>为过患之源沈轮于恶道</p><p>放逸不放逸智者皆不着</p><p>此最上安隐升<a href=\"/remen/zhihui.html\" class=\"keylink\" target=\"_blank\">智慧</a>楼阁</p><p>若能离放逸善住安乐处</p><p>为大智丈夫速证真常果</p><p>示放逸过失与道极相违</p><p>则断法桥梁坏<a href=\"/remen/shanxin.html\" class=\"keylink\" target=\"_blank\">善心</a>种子</p><p>能坏解脱法引生诸<a href=\"/remen/wangnian.html\" class=\"keylink\" target=\"_blank\">妄念</a></p><p>堕彼险恶趣皆从放逸起</p><p>自不求利益为他人所弃</p><p>无言无所作彼则如死者</p><p>虽具天形质愚痴同畜类</p><p>常居放逸中作歌舞戏笑</p><p>若人着放逸即趣三有海</p><p>灭已复还生悉见其破坏</p><p>由此造诸罪为业所缠缚</p><p>放逸转为冤违背诸善法</p><p>是业不住内亦不在于外</p><p>当知放逸者皆由心破坏</p><p>于最上境界其心无厌足</p><p>乐歌舞嬉戏不知堕灭处</p><p>愚痴放逸者以怖为欢悦</p><p>彼天同生盲不知道非道</p><p>由彼放逸行从诸禅堕落</p><p>轮转欲界中驰流于五趣</p><p>若住<a href=\"/remen/wusejie.html\" class=\"keylink\" target=\"_blank\">无色界</a>获四种空定</p><p>由行放逸故流转于世间</p><p>周流<a href=\"/remen/sanjie.html\" class=\"keylink\" target=\"_blank\">三界</a>中愚痴无知觉</p><p>放逸为桎梏爱索而缠缚</p><p>若堕诸恶道常饥渴恐怖</p><p>由彼放逸行不生于悔恼</p><p>若心生苦恼则为爱别离</p><p>故如来所诃常远于放逸</p><p>由彼放逸芽滋长老病死</p><p>是三种苦恼能坏诸众生</p><p>又如彼大地能生其药草</p><p>彼放逸愚夫则增长诸惑</p><p>放逸如毒苗出生诸<a href=\"/remen/xiedai.html\" class=\"keylink\" target=\"_blank\">懈怠</a></p><p>饮酒着女色共游戏境界</p><p>放逸为极苦不放逸最乐</p><p>放逸不放逸于此善分别</p><p>假使百千俱胝劫堕于恶趣受极苦</p><p>是故不应作放逸则同诸佛超<a href=\"/remen/bian.html\" class=\"keylink\" target=\"_blank\">彼岸</a></p><p>诃厌五欲品第七</p><p>欲为第一诳于彼无作意</p><p>是诸地狱因轮回深险缚</p><p>若人着诸欲则受无边苦</p><p>常为欲蛇害何有于少乐</p><p>宁以利刀剑而自断其舌</p><p>不应以少言而谈于欲事</p><p>众生贪所欺嗔恚常烧煮</p><p>愚痴所降伏于欲常赞美</p><p>多造于恶行而得欲少味</p><p>由纵彼贪痴不了苦为苦</p><p>彼欲无形色快乐无有常</p><p>为最极恶因然后当远离</p><p>众生由起贪常堕于恶趣</p><p>若能离彼过则无地狱怖</p><p>狱中生恶火欲火悉同等</p><p>是故当一心常生于厌怖</p><p>常爱乐解脱远离于彼欲</p><p>破坏不善法如日除黑暗</p><p>彼愚痴凡夫诸根着境界</p><p>由意生爱乐即堕于恶趣</p><p>由彼五境界五根生爱着</p><p>须臾贪火然于欲而无足</p><p>又彼诸有情而生于贪火</p><p>和合则炽盛离散则无有</p><p>若离欲境界彼无由得起</p><p>是火极险恶常应生远离</p><p>如木无分别从爱河而流</p><p>彼爱复如酥沃之增炽焰</p><p>是贪火猛毒能烧于一身</p><p>弃舍于名色彼火则不灭</p><p>又如世间火见已咸生畏</p><p>贪火极洞然何不生惊怖</p><p>从彼五根起五境而围绕</p><p>爱力疾如风烧彼多贪者</p><p>境界如稠林深险难出离</p><p>为彼贪所烧如火然槁木</p><p>是贪欲炽火随境界增长</p><p>彼贪者无知以苦而为乐</p><p>世火益光明贪火增黑暗</p><p>是境界如冤智者当远离</p><p>若人于境界见已当如毒</p><p>暂生于少乐然后受极苦</p><p>非此世他世亦无初中后</p><p>如是欲境界云何有快乐</p><p>是诸愚痴者多乐着嬉戏</p><p>于境界无厌如火焚草木</p><p>由于境无厌则为彼欺诳</p><p>常处生死中不知其过失</p><p>着欲飞禽行彼决定愚痴</p><p>如是诸天人不及禽等类</p><p>犹如劫尽时日炙海令竭</p><p>百千俱胝劫观色而无厌</p><p>彼海尚有竭天雨能充满</p><p>眼视诸色相未曾有厌足</p><p>于欲若无厌于乐何分别</p><p>彼若足无贪则远离忧恼</p><p>如摩罗耶山悉产旃檀木</p><p>愚者伐为薪复以营田亩</p><p>欲为第一诳虚妄不坚牢</p><p>如乾闼婆城亦如于梦境</p><p>如幻如聚沫如金播歌果</p><p>暂生于美味着欲亦如此</p><p>智者真实见离爱则无苦</p><p>为彼愚痴者显示其恶果</p><p>欲如世间毒造作一切罪</p><p>如所得思惟后复为破坏</p><p>意着欲无厌复以欲为冤</p><p>彼天命终时即堕于地狱</p><p>欲为世间毒亦如一电光</p><p>愚痴着女色如鱼逐浪转</p><p>常思惟增长前后际不善</p><p>着欲如炽火智者当远离</p><p>若随其亲近则彼彼增长</p><p>欲火极烧然触则受楚毒</p><p>了知此欲火智者常远离</p><p>若离于彼欲决定获安隐</p><p>彼无数百千那由佗天众</p><p>由爱乐五欲为狱火烧煮</p><p>欲如火如毒当离求安乐</p><p>为彼地狱因是故应弃舍</p><p>于欲得自在如不见不闻</p><p>由不着彼故无苦无逼恼</p><p>于欲不应作亦勿意思惟</p><p>着欲诸天人为彼火所害</p><p>从无始轮回欲冤从心起</p><p>于爱若解脱彼欲则无有</p><p>彼染浊苦果从爱欲而生</p><p>若于欲解脱则得上妙乐</p><p>智者依于欲于欲而无爱</p><p>由离彼痴故得证真常处</p><p>暂生于适悦后受诸楚毒</p><p>于欲起染着则趣于地狱</p><p>是中生爱乐<a href=\"/remen/shana.html\" class=\"keylink\" target=\"_blank\">刹那</a>乐非有</p><p>若离垢寂静得至不灭处</p><p>智者初中后以欲而<a href=\"/remen/zhuangyan.html\" class=\"keylink\" target=\"_blank\">庄严</a></p><p>云何彼愚夫于欲而耽着</p><p>是欲如毒苗触则生炽火</p><p>于彼生爱乐则为毒所害</p><p>如火加于薪其焰常不灭</p><p>若乐彼欲者则增于热恼</p><p>如蛾见灯焰不知烧其身</p><p>彼愚痴众生着欲亦如是</p><p>若人着贪欲常为彼烧煮</p><p>毕竟无知觉与灯蛾相似</p><p>是故彼诸天舍欲求佛智</p><p>放逸当自损今生勿虚掷</p><p>常乐着诸欲减失于善业</p><p>为痴所欺诳后当堕地狱</p><p>如毒树开花游蜂而竞采</p><p>愚痴着欲人受用以为乐</p><p>彼蜂由食毒其命复何有</p><p>欲毒损众生永寿极难得</p><p>又彼地狱火由欲而烧然</p><p>是火满其中烧诸天等类</p><p>饿鬼饥渴逼复为火所烧</p><p>于彼畜生中乐寻求损害</p><p>余一切世间皆依欲而住</p><p>是火普遍起烧诸迷欲者</p><p>心常于境界耽迷复轻动</p><p>愚者若明了得离彼危苦</p><p>是心着诸欲不知其险难</p><p>常处欲瀑流则生于苦恼</p><p>诸天性怯弱着欲生狂乱</p><p>由斯心动转不知大恐怖</p><p>诸天耽五欲常生于固护</p><p>无智不弃舍后当生忧悔</p><p>是心常痴暗于境不明了</p><p>彼欲极过患暂生于适悦</p><p>于若干百千无量俱胝数</p><p>皆由欲破坏于心不防护</p><p>为欲境所缚当受地狱报</p><p>以意善修作毕竟当远离</p><p>由先起贪染复作彼嗔行</p><p>因愚痴所迷则同于畜类</p><p>愚夫没欲中由欲复痴醉</p><p>犹如彼飞蛾终为火所害</p><p>彼诸天形色着乐而破坏</p><p>为彼欲所降决定当堕落</p><p>众生为欲诳则生于痴迷</p><p>由爱索所牵则堕于恶道</p><p>若怖彼险恶自作于善利</p><p>以意寂静故不生于热恼</p><p>若乐欲境界疑惑则增长</p><p>渐生诸过患如风鼓其火</p><p>欲火常烧然彼乐速迁灭</p><p>常真实思惟不着于境界</p><p>若人于欲境其心生迷乱</p><p>境界常现前是彼愚痴行</p><p>无智着境界不生于厌离</p><p>如薪投火中因风则炽盛</p><p>诸天由彼贪常着于欲乐</p><p>愚痴不厌舍由是而退没</p><p>若人于欲境心常生系念</p><p>为别离苦恼长时而烧煮</p><p>天中妙欲乐当为爱别离</p><p>是苦胜人间不及其少分</p><p>诸天受欲乐如鱼居水中</p><p>心境若俱亡彼贪则不起</p><p>若人于欲境常爱乐亲近</p><p>其心不防护长时苦不断</p><p>由乐着诸欲不畏其苦果</p><p>彼暗钝无知后受极险难</p><p>欲为患尤重暂能生少乐</p><p>此为不净行引导于恶趣</p><p>若人无智眼于欲常爱念</p><p>亦如彼盲者堕险而无捄</p><p>彼着欲众生少味而多怖</p><p>犹如寻香城暂有即无处</p><p>放逸生喜悦展转而爱乐</p><p>诸天痴所迷不生于<a href=\"/remen/juewu.html\" class=\"keylink\" target=\"_blank\">觉悟</a></p><p>于境界生贪彼欲即随转</p><p>不知大苦报决定而自受</p><p>若人于五欲常乐着嬉戏</p><p>当堕彼恶道愚痴徒后悔</p><p>若离痴境界不为欲火烧</p><p>于正行勤修则得最上乐</p><p>以世间欲境比清净妙乐</p><p>于十六分中而不及其一</p><p>若人心着欲此欲实非乐</p><p>速趣地狱中于苦而有分</p><p>设于百千劫着欲亦无足</p><p>常求欲境界何曾有乐处</p><p>若于欲作意刹那则增长</p><p>诸天及世人由此而堕落</p><p>于欲常耽迷为最极险恶</p><p>若不生远离则为彼灭坏</p><p>是眼犹若海观色无满足</p><p>于最上美味舌嗜而无厌</p><p>鼻嗅诸妙香于彼常不舍</p><p>由触生快乐彼意则无尽</p><p>于美妙音声耳闻极爱乐</p><p>意着于法尘未曾而暂舍</p><p>是六根轻动譬之彼恶马</p><p>着欲境无厌常如其饥渴</p><p>诸天着五欲如火益干薪</p><p>火性本炽然无足亦如此</p><p>是六根炽火无始常烧然</p><p>愚夫无觉知贪迷如闷绝</p><p>当知彼欲乐则为地狱因</p><p>睹欲起贪心如蛇动其舌</p><p>又如彼盲者无目亡诸欲</p><p>彼若起寻求则堕于地狱</p><p>非由无目故能离欲境界</p><p>具眼修正行则越彼恶趣</p><p>乐行非义利造诸不善业</p><p>于欲心无厌是人堕恶道</p><p>若人着于欲众苦由之生</p><p>暂舍还追求彼无识无智</p><p>欲初如亲友后则为冤敌</p><p>如金播歌果食已即为害</p><p>无量诸众生着欲而堕落</p><p>如逝水无回彼乐亦无异</p><p>受用诸快乐园林胜境界</p><p>于彼若无贪常生安隐处</p><p>若人耽欲味放逸心狂乱</p><p>乐坏苦现前彼不生后悔</p><p>由先善业力感形色姝好</p><p>是故彼诸天各生于爱乐</p><p>是欲境无常决定当离散</p><p>诸有具智人于欲而不乱</p><p>此身何所堪无智生爱乐</p><p>常造不善因况复未来苦</p><p>彼愚痴凡夫常贪于欲味</p><p>初虽有少乐后当唯有损</p><p>如是彼声色体性能生惑</p><p>愚者为彼牵则趣其险道</p><p>若人于欲味心常生渴爱</p><p>彼唯苦非乐智者当远离</p><p>如<a href=\"/remen/xukong.html\" class=\"keylink\" target=\"_blank\">虚空</a>降雨能益于河流</p><p>诸天没欲中唯增于炽盛</p><p>如鱼居水中犹生其渴爱</p><p>彼着乐诸天无厌亦如是</p><p>如彼虚空界边际不可得</p><p>于欲生贪人境界何穷尽</p><p>如海腾波涛其水常充满</p><p>愚痴着欲人彼心常不足</p><p>愚者常思惟未得诸欲境</p><p>已得则坚着如贪味流涎</p><p>欲能生热恼为极恶过患</p><p>此灭彼复生非寂静境界</p><p>是欲唯损害弃此名丈夫</p><p>己若有衰危彼则咸舍去</p><p>于境界无厌于乐亦无足</p><p>智者善思惟应常生远离</p><p>境界为苦因寂静为乐本</p><p>离境界毒蛇当亲近寂静</p><p>欲能生大怖刑戮及重病</p><p>由彼贪<a href=\"/remen/yinyuan1.html\" class=\"keylink\" target=\"_blank\">因缘</a>随轮回流转</p><p>无量百千生聚已复还散</p><p>唯诸佛<a href=\"/remen/shizun.html\" class=\"keylink\" target=\"_blank\">世尊</a>真实悉知见</p><p>世间出世间种种诸快乐</p><p>由彼着欲故悉皆为散坏</p><p>愚人心着欲顾恋不能舍</p><p>彼为痴所盲何能发明惠</p><p>恶言闻若仇于此人皆怖</p><p>欲境如深冤云何不远离</p><p>愚夫着彼欲则为欲火烧</p><p>不生厌患心后受于苦报</p><p>譬如大火聚见者咸生怖</p><p>欲境常炽然云何乐亲近</p><p>是身筋连持深可生厌离</p><p>复为欲所迷如索而缠缚</p><p>如金播歌果红色味甘美</p><p>食则生损恼着欲亦如是</p><p>如蛾扑灯焰则为彼所烧</p><p>着欲诸众生由之而破坏</p><p>彼无识愚夫于欲而称誉</p><p>是欲如炽火触则为烧然</p><p>如鹿为渴逼奔趣于阳焰</p><p>由随彼贪心妄求于快乐</p><p>诸天着妙欲则无有厌饫</p><p>诸惑由之生何能得寂静</p><p>现虽生少乐于后则为苦</p><p>诸天欲境牵其心常散乱</p><p>于种种境界耽染心迷醉</p><p>命尽业相随决定无疑惑</p><p>众生死将至无不生惶怖</p><p>由着欲境界及死无依怙</p><p>爱别离苦恼皆由欲所生</p><p>诸天当了知不应心恋着</p><p>是欲非义利生无常恐怖</p><p>彼愚痴凡夫爱乐而亲近</p><p>由增上痴迷为贪火烧煮</p><p>无<a href=\"/remen/zhengnian.html\" class=\"keylink\" target=\"_blank\">正念</a>思惟于欲无厌怖</p><p>若乐欲境界决定受诸苦</p><p>轮转三界中何由得出离</p><p>众生因无明常受诸苦恼</p><p>是故说彼欲如电非久住</p><p>当知彼贪欲如梦境虚幻</p><p>了苦空无常及无实主宰</p><p>故诸佛所说<a href=\"/remen/wuyun.html\" class=\"keylink\" target=\"_blank\">五蕴</a><a href=\"/remen/zixing.html\" class=\"keylink\" target=\"_blank\">自性</a>空</p><p>若如实了知则于欲不着</p><p>为愍诸有情断除<a href=\"/remen/fannao.html\" class=\"keylink\" target=\"_blank\">烦恼</a>缚</p><p>令至于彼岸得寂静涅盘</p><p>乐行五欲者则没溺三有</p><p>常迷惑其心何由得寂静</p><p>若人着于欲则忘失正法</p><p>寻求彼境界速趣其地狱</p><p>是欲唯破坏犹如利刀剑</p><p>若不生厌离后当唯有苦</p><p>若如是造作则如是增长</p><p>于彼无厌足常生诸热恼</p><p>求天中快乐当为欲所烧</p><p>不造诸苦因常得于快乐</p><p>愚夫于欲境坚着而不舍</p><p>此则如电光暂时而动转</p><p>若人贪五欲相续而不断</p><p>是人为欲火烧然无休息</p><p>诸天于欲境生增上愚痴</p><p>于离喜妙乐彼则不复得</p><p>离解脱无乐亦无于涅盘</p><p>与欲境相违是故当弃舍</p><p>若住贪境界诸根则无厌</p><p>由彼无厌故何由得解脱</p><p>若于轮回海而能生怖畏</p><p>当离彼不善及贪欲险难</p><p>欲境无暂停如日出复没</p><p>当乐依山林修禅求出离</p><p>欲非解脱法愚者为珍玩</p><p>唯圣财七种毕竟获安乐</p><p>是欲非宝处为轮回旷野</p><p>若爱乐亲近则不能出离</p><p>于罪不惊怖彼为大无知</p><p>非财说为财唯苦则无乐</p><p>若人远离欲不生于贪爱</p><p>此为善安住非欲火所害</p><p>于欲无止足彼心非安静</p><p>与贪爱相应如火腾于焰</p><p>诸天阿修罗人及非人等</p><p>于欲不生厌皆为彼破坏</p><p>若人于欲境迷惑心狂乱</p><p>彼为自欺诳由是而丧灭</p><p>诸愚痴众生不知罪福相</p><p>境界名为欲而常生爱乐</p><p>诸天欲所牵其心则痴乱</p><p>若乐佛功德当离彼境界</p><p>此现在五欲能生诸过患</p><p>于乐不染着是名为智者</p></div>"
},{
    "title": "诸法集要经 第四卷",
    "author": "沙门臣日称 译",
    "html": "<div class=\"B1_text\"><p>诸法集要经 第四卷</p><p>观<a href=\"/remen/wuwei.html\" class=\"keylink\" target=\"_blank\">无畏</a>尊者集</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>诃厌五欲品第七之余</p><p>欲境如梦事亦犹寻香城</p><p>猛炽若焰然诸天由是堕</p><p>若于欲生爱后则为所损</p><p>曲戾无正思诸天由是堕</p><p>极下恶可厌流注若河源</p><p>譬之深险坑诸天由是堕</p><p>欲性本动摇犹风浪水月</p><p>如蛇舌不停诸天由是堕</p><p>欲如飞电转亦如于阳焰</p><p>如聚沫不坚诸天由是堕</p><p>欲如迅河流如象耳常动</p><p>如芭蕉不实诸天由是堕</p><p>欲如彼幻事如金播歌果</p><p>如鱼吞其钩诸天由是堕</p><p>当以真实智断除于欲境</p><p><a href=\"/remen/jietuo.html\" class=\"keylink\" target=\"_blank\">解脱</a>不善果及诸不<a href=\"/remen/154932.html\" class=\"keylink\" target=\"_blank\">饶益</a></p><p>起<a href=\"/remen/wangxiang.html\" class=\"keylink\" target=\"_blank\">妄想</a>思惟于欲生欣乐</p><p>则为欲罥拘<a href=\"/remen/shouming.html\" class=\"keylink\" target=\"_blank\">寿命</a>岂能久</p><p><a href=\"/remen/zhongsheng.html\" class=\"keylink\" target=\"_blank\">众生</a>心轻动咸为欲所牵</p><p>愚痴无觉知彼为自欺诳</p><p>若为欲境动则是诸苦本</p><p>如乾闼婆城当知不久住</p><p>若于欲生贪彼嗔则随转</p><p>如是诸众生速趣于恶道</p><p>是故彼正士舍欲除嗔恚</p><p>离痴等过失显发于明慧</p><p>若人厌欲境悟彼如深冤</p><p>以智为良朋速证真常果</p><p>于欲不生着得离诸垢染</p><p>斯为具智人诸天咸敬奉</p><p>善超欲淤泥能与众生乐</p><p>心离缚寂静降伏诸魔军</p><p>离爱品第八</p><p>爱火起于心迷者谓清凉</p><p>犹胜<a href=\"/remen/diyu.html\" class=\"keylink\" target=\"_blank\">地狱</a>火此乃遍<a href=\"/remen/sanjie.html\" class=\"keylink\" target=\"_blank\">三界</a></p><p>又彼地狱中能生于劫火</p><p>极炎猛炽然皆从爱所起</p><p>地狱苦众生业尽必当出</p><p>三界诸有<a href=\"/remen/qingai.html\" class=\"keylink\" target=\"_blank\">情爱</a>火无休息</p><p>由爱所缚故<a href=\"/remen/lunhui.html\" class=\"keylink\" target=\"_blank\">轮回</a>无有穷</p><p>何况地狱中更生于爱火</p><p>又地狱业火但能然彼身</p><p>爱火损众生烧心及其体</p><p>是二种差别今当分别之</p><p>狱火虽炽炎爱火复过彼</p><p>由三业所起遍三有烧然</p><p>损害于善因唯爱火为毒</p><p>贪火烧诸天嗔火亦复尔</p><p>痴火逐愚夫爱火随所至</p><p>嫉慢复如火从<a href=\"/remen/wozhi.html\" class=\"keylink\" target=\"_blank\">我执</a>薪生</p><p>离火烧<a href=\"/remen/shijian.html\" class=\"keylink\" target=\"_blank\">世间</a>无薪常炽盛</p><p>于境生恋着为爱蛇所伤</p><p>瞻视及承迎展转而增长</p><p>如火增其薪相续而不绝</p><p>世火犹可防爱火无能制</p><p>若为爱欺罔随世间<a href=\"/remen/liuzhuan.html\" class=\"keylink\" target=\"_blank\">流转</a></p><p>彼则如冤敌无有能胜者</p><p>由爱之所覆趣海求诸珍</p><p>恐怖军阵中深入而斗战</p><p>王者爱其国乃互相侵竞</p><p>以至母及子因财而起诤</p><p>若解脱彼爱捐舍诸珍玩</p><p>视之如瓦砾则近<a href=\"/remen/puti.html\" class=\"keylink\" target=\"_blank\">菩提</a>道</p><p>由爱于财故堕地狱趣中</p><p>彼热恼难堪是故当远离</p><p>当以其智水沃之令永灭</p><p>若不除爱火去菩提则远</p><p>若远离其爱于诸珍不着</p><p>是人于世间则无微少苦</p><p>如网捕于鱼悉遗诸螺蚬</p><p>爱缚彼众生无有能免者</p><p>如鹿中毒箭则四向驰走</p><p>毒处处相随宁逃于苦恼</p><p>爱火亦如是彼毒常随逐</p><p>烧愚痴凡夫何由能出离</p><p>暂生于适意<a href=\"/remen/guobao.html\" class=\"keylink\" target=\"_blank\">果报</a>常烧然</p><p>求出世乐者应当去其爱</p><p>如鱼食其饵彼必当趣死</p><p>人为爱所牵中夭无疑惑</p><p>堕鬼境界中热恼遍驰走</p><p>及地狱有情多由心起爱</p><p>乃至向他门求乞而活命</p><p>皆由爱使然是佛之所说</p><p>爱火烧诸天不须薪少许</p><p>由着于境界从六根发起</p><p>受具足快乐常迷醉其心</p><p>堕落不觉知由爱之所误</p><p>一切轮回因皆从爱所得</p><p>爱锁拘有情令堕于恶趣</p><p>又天中爱火欲境常围绕</p><p>由愚痴<a href=\"/remen/zizai.html\" class=\"keylink\" target=\"_blank\">自在</a>烧彼着欲者</p><p>如火得干薪腾焰则弥盛</p><p>欲乐适其心其爱转增长</p><p>世火极炎猛人皆能远之</p><p>爱火烧世间无能免斯害</p><p>若人不生爱得最上寂静</p><p>出过患稠林能超于<a href=\"/remen/kuhai.html\" class=\"keylink\" target=\"_blank\">苦海</a></p><p>离和合过失则断爱欲索</p><p>解脱诸罪垢乃是无忧者</p><p>百千俱胝劫常为爱所欺</p><p>愚夫不弃舍为幻网维絷</p><p>谓由爱所覆乐亲近承事</p><p>如彼佣力人渴饮其醎水</p><p>饮已渴暂息须臾喉复干</p><p>渴爱在于心非道何由止</p><p>是故当远离诸恶由之生</p><p>为爱所伏者沉沦无出期</p><p>受天中最胜上妙五欲乐</p><p>终为爱索牵复堕于恶趣</p><p>若人近于爱苦恼常充满</p><p>依正教所明此定非饶益</p><p>若着爱境界则无有厌足</p><p>能弃彼爱者是人无忧患</p><p>诸天由爱故则生于放逸</p><p>耽着复追求复堕于地狱</p><p>诸天若退失为第一惭耻</p><p>由着上妙乐则受极重苦</p><p>爱覆于自心其心则狂乱</p><p>不怖于轮回长时而纵逸</p><p>众生由欲乐复增长其爱</p><p>爱火地狱火为彼彼烧害</p><p>彼爱若增长展转则无穷</p><p>已有生防护未得常追求</p><p>由起追求故其心常不足</p><p>是人无乐分如来所印可</p><p>由心无厌故常思其欲味</p><p>则为彼爱火相续而烧然</p><p>若于欲生怖离爱火所逼</p><p>解脱爱垢染不复堕恶道</p><p>由自邪思惟起三毒尘坌</p><p>溺放逸深渊常贪于女色</p><p>歌乐妙音声引生于散乱</p><p>其心无暂停犹如于駃水</p><p>爱如深险河欲如漏舡舫</p><p>愚者之所乘即为彼沈丧</p><p>爱如猛炽焰三毒如干薪</p><p>放逸如迅风烧诸天不觉</p><p>诸天着欲乐则为爱降伏</p><p>于顷刻须臾暂无其少暇</p><p>爱为欲所依生百千障碍</p><p>诸天着乐故于善不能作</p><p>爱蛇有五首其性极暴恶</p><p>螫彼贪欲人是苦难堪忍</p><p>爱河极深广从五欲出生</p><p>欲达<a href=\"/remen/bian.html\" class=\"keylink\" target=\"_blank\">彼岸</a>者匪善何能越</p><p>爱如幻伎儿充遍于三有</p><p>诳惑诸<a href=\"/remen/tianren.html\" class=\"keylink\" target=\"_blank\">天人</a>于益无少分</p><p>五根取欲境未曾有厌怠</p><p>如酥投火中念念而增长</p><p>又复彼爱者能开恶趣门</p><p>地狱鬼畜生如是常往返</p><p>愚夫由起爱堕死魔口中</p><p>善离斯过失不为彼所啖</p><p>诸有具智人能降伏彼爱</p><p>离忧恼怖畏坐卧常安隐</p><p>若离彼爱缠则不生诸苦</p><p>愚者多希求常兴于损害</p><p>于其昼夜中心不生慈愍</p><p>他所有珍财意欲皆希取</p><p>是辈如劫火其性常凶险</p><p>远离于善人如毒蛇处穴</p><p>由增上爱故为热恼烧煮</p><p>死堕地狱中复生于鬼趣</p><p>从恶道出已得生于人间</p><p>向五百生中常于他求乞</p><p>下色常低言匮乏心逼迫</p><p>唯苦为己分皆由爱所得</p><p>若人断其爱常乐求佛慧</p><p>斯为其正人得最上寂静</p><p>若遣心中爱如驱蛇出穴</p><p>爱毒未蠲除决定当破坏</p><p>若决定造作彼爱常现前</p><p>如火掷干薪其焰则弥盛</p><p>众生贪珍财积聚无止足</p><p>彼于命终时皆为他所有</p><p>由爱所获咎财散罪不消</p><p>由业之所牵含悲趣地狱</p><p>财为他受用罪则当己身</p><p>堕彼恶趣中后悔徒热恼</p><p>财散名为衰乐坏则为苦</p><p>亲友忽如冤皆从爱心转</p><p>智人不起爱爱火常炽然</p><p>损害诸有情令堕于恶道</p><p>积财如彼山守御常忧怖</p><p>云何造诸罪非理而持用</p><p>不乐畜财者无怖无防护</p><p>是离贪智人在处常安住</p><p>乐求于富乐倐然而散坏</p><p>盛衰不久停如日之轮转</p><p>荣富者如缚贫乏者如罪</p><p>皆为爱所使于欲无厌患</p><p>受上妙快乐所欲皆如意</p><p>为爱火所逼身乐俱散坏</p><p>若诸天及人由于欲无厌</p><p>皆为爱所烧如来悉知见</p><p>百千诸有情因爱堕险难</p><p>受无量苦报智者咸兴叹</p><p>寿命速迁谢愚夫不知觉</p><p>福业悉消除彼爱则增长</p><p>若人着于爱世世常随逐</p><p>彼暗钝无知不达罪福相</p><p>若善业果报生诸天受乐</p><p>不善业<a href=\"/remen/yinyuan1.html\" class=\"keylink\" target=\"_blank\">因缘</a>从彼而退堕</p><p>不造<a href=\"/remen/shane.html\" class=\"keylink\" target=\"_blank\">善恶</a>业离和合过失</p><p>弃背老死因住最上安隐</p><p>贪如彼车轮五欲为于辐</p><p>爱毂处其中世间无知者</p><p>爱河极深广欲境为波涛</p><p>疑惑譬群鱼世间无知者</p><p>于昼夜三时多造诸不善</p><p>智者不防护即随恶流转</p><p>美色如幻化了彼则无缚</p><p>由爱常追求为缚无能解</p><p>若为爱所缠则着于欲乐</p><p><a href=\"/remen/zhihui.html\" class=\"keylink\" target=\"_blank\">智慧</a>若现前能除彼过患</p><p>爱增其黑暗智发于光明</p><p>当舍暗从明离苦获安乐</p><p>智如其利剑能伐爱林木</p><p>应当善修习获最上安隐</p><p>当知爱稠林深密难出离</p><p>若人善超越则出于三界</p><p>爱河有三派放逸水弥满</p><p>当乘于慧舟能渡于彼岸</p><p>爱如利刀杖割截愚夫身</p><p>苦恼难堪任是故常远离</p><p>爱如恶痈疽从心而生起</p><p>于其昼夜中曾无于少乐</p><p>爱如猛炽火疑惑如樵薪</p><p>由业风所吹烧心生热恼</p><p>若人爱所缠其心则轻躁</p><p>非理取其财则丧于身命</p><p>世间诸众生造无边恶业</p><p>皆由爱彼财长沦于苦海</p><p>为爱之所使勇捍无怯弱</p><p>乃至蹈火中不顾其身命</p><p>若人多起爱心火常烧然</p><p>无爱意清凉如深渊澡沐</p><p>爱如彼烈火投薪则腾焰</p><p>譬之彼贪夫愈得而无厌</p><p>具无量珍宝刹利犹不充</p><p>自余诸有情少畜则无患</p><p>若人起于爱乐少而苦多</p><p>苦乐两昭然智者善取舍</p><p>善降彼爱者得最胜寂静</p><p>若能常远之则近菩提道</p><p>离欲邪行品第九</p><p>女人为罪本能散于资生</p><p>若为彼所伏于乐则何有</p><p>女人多谄曲常怀于嫉妒</p><p>乐造作不善于业得自在</p><p>巧言诳于他常生和合想</p><p>无<a href=\"/remen/zhengnian.html\" class=\"keylink\" target=\"_blank\">正念</a>思惟喜赞于欲事</p><p>彼暂生柔顺后则多刚狠</p><p>虽珍异<a href=\"/remen/zhuangyan.html\" class=\"keylink\" target=\"_blank\">庄严</a>于恩曾不念</p><p>设百千众生咸生于爱乐</p><p><a href=\"/remen/zixing.html\" class=\"keylink\" target=\"_blank\">自性</a>无有常犹如彼飞电</p><p>若乐于女色斯为不善因</p><p>现生及后身悉为彼破坏</p><p>若见一姝好心则生散乱</p><p>乐着彼境界为贪之所娆</p><p>合会必有离由之起愁戚</p><p>贪欲镇萦缠皆由女人故</p><p>是女人贪毒与身俱时起</p><p>如火生世间热性则随有</p><p>当知是贪火从心中所发</p><p>相续常烧然于苦无与比</p><p>破坏于善法及损恼众生</p><p>为恶道之因是诸佛所说</p><p>口虽出美言心中常蕴毒</p><p>于其所恋慕其志曾无定</p><p>设暂生爱着不久则弃捐</p><p>所说无有诚彼意则非实</p><p>以方便欺诳习染欲因缘</p><p>于己生贪人恃之生憍慢</p><p>天人阿修罗夜叉鬼神等</p><p>堕于险难中皆由女人故</p><p>又彼女人者不知恩念善</p><p>其心无暂停如日之旋转</p><p>见其荣盛人则乐于承奉</p><p>彼若有衰危殊无少忧虑</p><p>如蜂采其花花干即舍去</p><p>应知彼女人弃旧亦如是</p><p>女人无慈心常怀于嫉妒</p><p>此非无端由皆因于男子</p><p>诸天唯女人余无能降彼</p><p>由女缚所牵则堕于恶趣</p><p>若乐着女色此失无与等</p><p>贪火镇烧心何由能出离</p><p>若为欲所牵贪业皆可见</p><p>常惛醉其意乐作诸不善</p><p>女人恶所缠多兴於潜意</p><p>弃彼昔所眷如蛇委其蜕</p><p>女人最险诈无能过彼者</p><p>多作于方便而希于宠爱</p><p>又诸女人者自性多流荡</p><p>智者有先见慎勿相随顺</p><p>若习近女人则失于善利</p><p>设求生天中此亦不能得</p><p>天中妙乐音闻者咸生爱</p><p>若乐着不舍引生于苦难</p><p>女人心动转于余生染爱</p><p>爱火或暂息则生于弃舍</p><p>女人志坚着乐行于鄙事</p><p>若见彼衰残则生于弃舍</p><p>女人多谄媚使彼如痴鹿</p><p>见祸患所侵则生于弃舍</p><p>女人极险恶不念其恩德</p><p>彼厄难相临则生于弃舍</p><p>女人心散乱起种种思惟</p><p>能诳诱于他如蜜和诸毒</p><p>女人多巧言能惑愚痴者</p><p>智士善思惟彼意曾无动</p><p>由愚痴着欲于财无悭吝</p><p>不修彼福因如鼠常藏窜</p><p>女色如彼索而第一坚牢</p><p>缚彼迷士夫令坠三有海</p><p>是索非缚体唯能絷于心</p><p>心若为彼缠苦则为己有</p><p>余索缚于人烧斫皆令断</p><p>是女索不然能牵趣恶道</p><p>身有其相状彼索则能缚</p><p>心本无形质非女索不可</p><p>若为索所缚其量人皆见</p><p>女索缚于人是量无知者</p><p>暂生其少乐后脱则为难</p><p>能缚诸众生常沦爱苦海</p><p>又彼女索者善缚于六根</p><p>常索无其能唯缚身及颈</p><p>妻子并眷属为缚最坚牢</p><p>愚<a href=\"/remen/rensheng.html\" class=\"keylink\" target=\"_blank\">人生</a>妄心皆执为己有</p><p>于女色生爱彼唯筋肉缠</p><p>便利之所依汝爱复来此</p><p>好发巧言词诳惑而无愧</p><p>当知女人者与冤则无异</p><p>以众妙严饰令他生爱乐</p><p>其心常动转所说多虚假</p><p>女人性多毒如迦罗俱吒</p><p>损彼着欲人无能免其难</p><p>具百千方便不能防女人</p><p>如风火<a href=\"/remen/xukong.html\" class=\"keylink\" target=\"_blank\">虚空</a>无能缚彼者</p><p>造诸非<a href=\"/remen/lvyi.html\" class=\"keylink\" target=\"_blank\">律仪</a>遭病难夭丧</p><p>皆因于女人破其解脱行</p><p>世间诸众生造作众罪业</p><p>皆因于女人恐怖常迫窄</p><p>自幼及其耄其心常散乱</p><p>女人性本然如日光常暖</p><p>女心无定则犹风中灯焰</p><p>有怨不暂舍如马啮其疮</p><p>如索縻鼠狼虽缚彼能脱</p><p>则同彼女人不为他所制</p><p>如花盖毒蛇如灰覆炎火</p><p>如色蔽人心如女藏恶露</p><p>如毒树开花观者曾无厌</p><p>是花犹女人毕竟当弃舍</p><p>常乐求女色境界即现前</p><p>此生及后身俱无于乐分</p><p>非火非刀杖非力非机关</p><p>为女所缚者彼恶无能断</p><p>于人世天中略述欲过咎</p><p>智者若远离作夜摩天主</p><p>乐彼女色者皆从惯习生</p><p>世有真实人则能免其事</p><p>是人宿善本灭已生天中</p><p>见诸天女人散乱亦同此</p><p>则毁乐非真诃心不寂静</p><p>厌女人过患如冤而舍去</p><p>若习近女人生多种苦恼</p><p>是故当了知于彼常远离</p><p>若起散乱心则生诸过失</p><p>常见于女人而生於戏调</p><p>日本无黑暗火性无清凉</p><p>女人无慈心少分不可得</p><p>大地无倾摇风状无安宁</p><p>女人无善行常乐说诸过</p><p>又女人之心动乱非长久</p><p>有难则舍离如池涸鹅去</p><p>浅濑鹭所依深渊则无有</p><p>山岳有震动彼定无悲愍</p><p>不称扬<a href=\"/remen/zhengfa.html\" class=\"keylink\" target=\"_blank\">正法</a>乐作诸魔障</p><p>堕于险难中为彼之所诳</p><p>赫日可令冷蒲桃能使刚</p><p>女人谄嫉心坚着不弃舍</p><p>于乐同受用于苦则不然</p><p>少恨常在心于恩而废忘</p><p>昔于园苑中而共相娱乐</p><p>衰难忽相侵毁呰而弃舍</p><p>女为世间缚增长于斗诤</p><p>为过失之藏乃非法之器</p><p>女色惑众生常怀其欲想</p><p>起遍计追求其心无暂舍</p><p>无量爱欲箭损恼诸众生</p><p>彼乐何所之悉见其磨灭</p><p>是欲深可畏如利刃猛火</p><p>智者善了知常一心防护</p><p>若有持净戒忽起于欲想</p><p>招无量诽谤生众多过患</p><p>如风触于火其焰则炽然</p><p>见女人生贪定为彼烧害</p><p>若求清净乐当远离女人</p><p>此世与他生其心常寂静</p><p>起勇猛<a href=\"/remen/jingjin.html\" class=\"keylink\" target=\"_blank\">精进</a>修习于胜慧</p><p>舍欲信<a href=\"/remen/yinguo.html\" class=\"keylink\" target=\"_blank\">因果</a>是人获大利</p><p>离酒过失品第十</p><p>此说酒为毒应当远离之</p><p>若乐饮酒者则坏于善法</p><p>若人近于酒不生于明慧</p><p>彼无解脱分是故常远离</p><p>为第一过失智者之所说</p><p>损坏于自他是故常远离</p><p>若人乐饮酒好说世俗事</p><p>多言起纷诤是故常远离</p><p>饮酒损资财惛迷复<a href=\"/remen/xiedai.html\" class=\"keylink\" target=\"_blank\">懈怠</a></p><p>有如是过患是故常远离</p><p>由酒发生贪嗔恚亦复尔</p><p>展转增愚痴是故常远离</p><p>酒为祸根本令诸根驰散</p><p>后堕地狱中皆由酒所败</p><p>或高声戏笑出暴恶语言</p><p>毁诸良善人后则生忧怖</p><p>由饮酒醉乱善恶不分别</p><p>如傍生无知是故当远离</p><p>若人为酒困惛醉则如毙</p><p>求快乐长年为患则何有</p><p>是诸难之本为过患之源</p><p>常居痴暗中趣死之阶渐</p><p>后堕地狱中复生于鬼界</p><p>及彼傍生趣皆为酒所坏</p><p>酒为毒中毒疾中之痼疾</p><p>已苦复加苦是智者所说</p><p>破坏于慧命竭尽法财宝</p><p>毁彼净梵行皆由心乐酒</p><p>乃至尊崇者醉已无区别</p><p>为世人所嗤不生于惭耻</p><p>酒如其利斧能损诸善法</p><p>乐饮者无惭为他所轻贱</p><p>若人为酒惑耽湎无罢期</p><p>不作诸善行彼无识无智</p><p>若人乐饮酒彼心则狂乱</p><p>或发於戏笑或起于嗔恚</p><p>现生及后身无明常覆慧</p><p>焚烧解脱法皆为酒所使</p><p>若嗜其酒味如食金播果</p><p>初甘后则毒是智者所说</p><p>是故彼智者于酒深为诫</p><p>心不起思念饮则生热恼</p><p>富足常饮酒诸天复过是</p><p>于彼彼快乐后则皆散坏</p><p>众生酒所迷其心常醉乱</p><p>为彼痴所牵耽着其美味</p><p>当知酒如绳痴爱常难解</p><p>宁堕地狱中于酒不应触</p><p>因触闻其香痴人即乐饮</p><p>是故于彼酒见己当舍去</p><p>若见即生贪若触香即发</p><p>由闻彼香故其心不能止</p><p>是故酒为毒生过失非一</p><p>坏色力名闻皆因饮彼酒</p><p>口出于狂言瞪目无定往</p><p>时卧不觉知所作皆废忘</p><p>由偃仆于地为女人所笑</p><p>其身不动转加枯木相似</p><p>彼醉酒而卧瞥见谓其死</p><p>知者咸告言由饮酒如是</p><p>常乐饮酒者住三十六失</p><p>当了知彼过此则常安隐</p><p>具胜族名称由酒之所污</p><p>是人如芦花不久自轻弃</p><p>若人乐饮酒展转为境牵</p><p>堕放逸水中漂流难出离</p><p>为境所牵故不知善不善</p><p>于清胜园林何用复饮酒</p><p>若乐于酒味则生诸险难</p><p>堕于地狱中具受诸苦恼</p><p>饮已发生痴由痴造众罪</p><p>愚人心爱乐何能生远离</p><p>起增上耽着受极重苦报</p><p>若能离彼过则无诸忧恼</p><p>初则损其慧后则坏其乐</p><p>是故彼智人于酒常厌舍</p><p>若人近于酒彼则如飞鸢</p><p>常为痴所盲故说酒为毒</p><p>于酒作毒想最上第一乐</p><p>由持净戒故宁饮于铜汁</p><p>若乐饮酒者于罪则不免</p><p>彼增上愚痴常处于恶道</p><p>饮酒虽一罪能生一切恶</p><p>是故当制之心戒则为本</p><p><a href=\"/remen/biqiu.html\" class=\"keylink\" target=\"_blank\">比丘</a>乐饮酒则舍阿兰若</p><p>离心一境性不思惟正法</p><p>由乐饮酒故心常生热恼</p><p>习近于非法坏二世善利</p><p>无威仪道行废<a href=\"/remen/shuofa.html\" class=\"keylink\" target=\"_blank\">说法</a>是分</p><p>与言行相违空说有何益</p><p>自不能达解何由悟于他</p><p>发粗矿言词此非善说法</p><p>违背于正理识者咸讥诮</p><p>贫弊人所轻皆由饮于酒</p><p>过去无忆念现在复忘失</p><p>未来何所知由酒迷三世</p><p>失名称威德令心常驰散</p><p>引生诸过咎斯为酒所困</p><p>若远离酒者具戒定清净</p><p>住最上安隐得至不灭处</p></div>"
},{
    "title": "诸法集要经 第五卷",
    "author": "沙门臣日称 译",
    "html": "<div class=\"B1_text\"><p>诸法集要经 第五卷</p><p>观<a href=\"/remen/wuwei.html\" class=\"keylink\" target=\"_blank\">无畏</a>尊者集</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>治心品第十一</p><p>佛宣转诸法说身为<a href=\"/remen/wuchang.html\" class=\"keylink\" target=\"_blank\">无常</a></p><p>于酒及女人慎勿生放逸</p><p>此心犹彼王于世得<a href=\"/remen/zizai.html\" class=\"keylink\" target=\"_blank\">自在</a></p><p>能令诸<a href=\"/remen/zhongsheng.html\" class=\"keylink\" target=\"_blank\">众生</a>堕于深险难</p><p>由心造诸业迷乱生怖畏</p><p>智者善持心住最上安隐</p><p>能引生胜处及牵入恶道</p><p>若离垢寂静即证真常果</p><p>若乐说诸法作意为先导</p><p>由意清净故则成殊胜行</p><p>若人善制心则不随心转</p><p>弃背诸<a href=\"/remen/fannao.html\" class=\"keylink\" target=\"_blank\">烦恼</a>如日除黑暗</p><p>又彼心如冤是冤非他起</p><p>劫火然须弥心火亦如此</p><p>愚夫为心降诸根得自在</p><p>能生彼苦恼去<a href=\"/remen/puti.html\" class=\"keylink\" target=\"_blank\">菩提</a>则远</p><p>冤从自心生离心何所有</p><p>能缚诸有情牵至焰摩所</p><p>若乐欲境界不修习<a href=\"/remen/zhengfa.html\" class=\"keylink\" target=\"_blank\">正法</a></p><p>愚痴履邪道则堕于<a href=\"/remen/diyu.html\" class=\"keylink\" target=\"_blank\">地狱</a></p><p>心如火中火最上难调伏</p><p>由彼难调故当受于极苦</p><p>若纵心自在常生诸过失</p><p>善离彼染欲不为苦所逼</p><p>由起如是心则受如是果</p><p>作善为净因造恶得苦报</p><p>由心造彼业由业感于果</p><p>心与业相应即受<a href=\"/remen/lunhui.html\" class=\"keylink\" target=\"_blank\">轮回</a>故</p><p>若人由彼心造作诸恶业</p><p>为彼地狱火长时而烧煮</p><p>由心造诸罪由心感其果</p><p>当知彼心者从<a href=\"/remen/yinyuan1.html\" class=\"keylink\" target=\"_blank\">因缘</a>生起</p><p>众生为心诳自在作诸咎</p><p>堕于地狱中深生大恐怖</p><p>当依于正法不随心造恶</p><p>善行常轻安恶行唯非法</p><p>一切<a href=\"/remen/weixin.html\" class=\"keylink\" target=\"_blank\">唯心</a>造果亦从心得</p><p>心若种种生彼果亦如是</p><p>心如彩绘者画<a href=\"/remen/sanjie.html\" class=\"keylink\" target=\"_blank\">三界</a>众生</p><p>无有善安住不随心动转</p><p>又彼心为本能生解与缚</p><p>善业则<a href=\"/remen/jietuo.html\" class=\"keylink\" target=\"_blank\">解脱</a>不善乃缠缚</p><p>众生堕业网为心之所降</p><p>不求趣菩提如盲不见道</p><p>是心唯一种能造作诸业</p><p>若业若彼心则遍于三有</p><p>又如彼五色能种种显现</p><p>缘五根诸尘则处处随转</p><p>如<a href=\"/remen/shijian.html\" class=\"keylink\" target=\"_blank\">世间</a>画者诸人咸共睹</p><p>当知心画师巧妙无能见</p><p>如壁图诸像好丑随画工</p><p>善不善业缘皆由心造作</p><p>是心常思惟昼夜无暂住</p><p>如其所造业受报皆相似</p><p>若为心伏者乐作诸不善</p><p>命终生恐怖于苦无能免</p><p>业则如彼画随处而显现</p><p>由心所作故彼果则随转</p><p>种种业差别受报亦如是</p><p>为心之所使驰骋于三界</p><p>若人随于心则造一切业</p><p>善调伏心者则证真常乐</p><p>是心随所趣或暴恶轻动</p><p>善哉调彼心心静则无苦</p><p>若人善制心则除诸过患</p><p>离过乃智人于苦则不受</p><p>诸苦从心生了彼非他得</p><p>逼迫难堪任皆由心轻动</p><p>天龙阿修罗夜叉毕舍遮</p><p>皆以心为主遍于三有处</p><p>心能引天中及生于人世</p><p>乃至诸恶道如轮转无异</p><p>心为境所牵愚者则迷乱</p><p>由意生爱故住无量苦恼</p><p>心唯一痴行暴恶有大力</p><p>可说不可见念念速迁灭</p><p>智者善调伏心种种过患</p><p>则超出魔网得渡于<a href=\"/remen/bian.html\" class=\"keylink\" target=\"_blank\">彼岸</a></p><p>心能生疑惑谄曲多动转</p><p>若依彼心者乃求趣险难</p><p>当离心过失则诸根寂静</p><p>不着罪非法善达于实相</p><p>得最胜<a href=\"/remen/chanding.html\" class=\"keylink\" target=\"_blank\">禅定</a>从心因缘生</p><p>堕于恶道中亦由彼心起</p><p>是心有力能造作种种业</p><p>于<a href=\"/remen/xukong.html\" class=\"keylink\" target=\"_blank\">虚空</a>境界<a href=\"/remen/shana.html\" class=\"keylink\" target=\"_blank\">刹那</a>不暂住</p><p>彼心难了知常无其形相</p><p>引生于世间匪心则不往</p><p>身造作诸业何去何所住</p><p>彼果皆可见彼心无能睹</p><p>是心难调伏痴暗无所见</p><p>能引诸众生速趣于地狱</p><p>是心能作罪亦能修福业</p><p>了彼如幻化常依于正道</p><p>是心去不知来亦无能见</p><p>能牵诸有情百千生往返</p><p>利刃不能断炽火不能烧</p><p>愚暗无智人则为彼所坏</p><p>是业索坚固能缚痴众生</p><p>于百千生中挽之而不断</p><p>是心刹那顷造善不善业</p><p>能调彼心者随处常安乐</p><p>入彼六根门乐着诸境界</p><p>心牵彼有情不觉堕险难</p><p>虚空本明朗水性常澄湛</p><p>是心若如彼引生殊胜善</p><p>于境生寻求常念于和合</p><p>由心依诸根如王将导从</p><p>是心常奔驰彼身随所往</p><p>互相有力能轮转三有海</p><p>所造业周遍皆由心使然</p><p>若无善因缘少乐不可得</p><p>当规求正法修习诸禅定</p><p>心离诸过恶如日出云翳</p><p>若心善定住则生于<a href=\"/remen/zhengjian.html\" class=\"keylink\" target=\"_blank\">正见</a></p><p>在家发净信当免轮回难</p><p>若心不造恶过失则不起</p><p>离烦恼清净常生于天上</p><p>是心随诸根迅速而<a href=\"/remen/liuzhuan.html\" class=\"keylink\" target=\"_blank\">流转</a></p><p>善防护心者后则生诸天</p><p>若为心所使造作一切罪</p><p>依止非法行长处轮回中</p><p>是心刹那顷有百千生灭</p><p>本性唯轻动如幻化不实</p><p>是心有大力奔驰无暂停</p><p>若智识寂静则能善缚彼</p><p>是心难调伏令诸根动乱</p><p>智者善任持能达于彼岸</p><p>是心唯无厌知足索能缚</p><p>善治彼心者为世间智人</p><p>是心缘欲境常生于爱乐</p><p>为善能息除作恶则增长</p><p>若人心寂静见诸欲如毒</p><p>愚者纵其心耽之为美妙</p><p>是心唯造作彼业则随转</p><p>由根境所生令相应和合</p><p>智者了知己舍此获轻安</p><p>彼色睹皆同复何生异想</p><p>一切色境界为因能乱心</p><p>善调彼心者则离诸过咎</p><p>如一谷种子生色香有异</p><p>由彼彼和合各各随心起</p><p>如世间匠者善修彼机关</p><p>依正法治心彼则常安乐</p><p>境界牵于心愚者生适悦</p><p><a href=\"/remen/zhihui.html\" class=\"keylink\" target=\"_blank\">智慧</a>有大力速使令清净</p><p>又彼心动转遍缘诸蕴界</p><p>及彼三有中由无真实见</p><p>又如大海中风击波腾涌</p><p>犹心境和合随世间流转</p><p>善业引于心定招于胜果</p><p>应当<a href=\"/remen/xingshan.html\" class=\"keylink\" target=\"_blank\">行善</a>行无复造诸恶</p><p>心与定相应如水无风动</p><p>各从因缘生随业所归趣</p><p>是心极迅速刹那而往返</p><p>或缘彼天中或趣于地狱</p><p>心能断诸恶复造一切善</p><p>引至解脱门故说心如是</p><p>是心最轻捷无有过彼者</p><p>若不善防护则常着于欲</p><p>是心须臾顷能造<a href=\"/remen/shane.html\" class=\"keylink\" target=\"_blank\">善恶</a>业</p><p><a href=\"/remen/zixing.html\" class=\"keylink\" target=\"_blank\">自性</a>本轻动寻求不可得</p><p>是心来不知去亦何所见</p><p>缘合即暂有缘散无所住</p><p>是心非积聚亦非彼长久</p><p>非执持相应一切处无睹</p><p>心亦为强名从和合而起</p><p>牛粪与摩尼二种亦如是</p><p>色根等亦尔各各从识生</p><p>未见有一法非和合而得</p><p>如是彼境界众生难除断</p><p>若安住正法于欲何所作</p><p>是心极凶险大力难调伏</p><p>乐造作诸业愚夫无知觉</p><p>由造诸业故则为流转因</p><p>于三有之中长受诸苦恼</p><p>如染风等疾灭非沉恶道</p><p>彼贪等过患定堕于地狱</p><p>心过失最大常造作诸恶</p><p>风病亦非善应当修胜行</p><p>风等疾可瘳身殒则随散</p><p>彼贪病不然百千生长在</p><p>当知贪等病与风有差别</p><p>善修殊胜行得离贪过失</p><p>是心如医王善治意过患</p><p>非如彼世间唯疗于身病</p><p>心起善思惟则不生诸染</p><p>愚者无正法则堕于险道</p><p>若人乐禅定依止于山林</p><p>愚夫不寂静多起其违诤</p><p>是心如画者遍绘诸形像</p><p>皆由彼造作周流于五趣</p><p>世画虽巧妙图百千种类</p><p>业画极广大三界为其[巾*登]</p><p>画若干众生随五趣流转</p><p>由业广大故处处悉周遍</p><p>又彼心画师能画诸业网</p><p>世间有情等皆为彼所缚</p><p>又风雨烟尘皆能损其画</p><p>百千俱胝劫业画常如故</p><p>大地有散坏海水亦枯竭</p><p>唯业画长存随处而显现</p><p>诸业常相随彼果无差忒</p><p>众生纵其心流转于诸趣</p><p>若人心着乐求趣欲境界</p><p>不断不善业定堕于苦难</p><p>是故当制心彼极恶可畏</p><p>乐欲境和合爱毒常充满</p><p>不顾其险难于欲常追求</p><p>乐坏苦相应自受其<a href=\"/remen/guobao.html\" class=\"keylink\" target=\"_blank\">果报</a></p><p>若人怖恶趣其心常寂静</p><p>由彼寂静故增长于慧命</p><p>是心有大力暴恶难防护</p><p>智者善调伏得离诸忧怖</p><p>离恶语言品第十二</p><p>智者离恶言常发于正语</p><p>令他生爱乐善住菩提道</p><p>常赞清净行离垢染言说</p><p>若乐恶言者当堕于恶趣</p><p>若发虚妄言则舍真实法</p><p>亦坏他世善无恶而不作</p><p>若人虚妄言为他所嫌恶</p><p>长受轮回苦无由生诸天</p><p>善人咸见弃为众之所怒</p><p>障碍诸善法皆由恶言故</p><p>是人于世间口则如利斧</p><p>自断坏其身皆由恶言故</p><p>令他起暴恶增长一切罪</p><p>能生诸过患皆由恶言故</p><p>由语无真实为人所轻贱</p><p>以是因缘故后堕于饿鬼</p><p>智人无虚言虚言返招咎</p><p>口气常臭秽后受诸苦报</p><p>若舍真实行则远离正法</p><p>由离正法故生无量苦恼</p><p>若发真实言为人所尊重</p><p>得如来称赞正法之明炬</p><p>常说解脱言不舍于真实</p><p>当知如是人趣圣之阶渐</p><p>若人无真实后转为女身</p><p>常习虚妄言则堕于恶趣</p><p>此真实正道是诸佛所说</p><p>为最胜法财作第一救护</p><p>真实如至宝<a href=\"/remen/zhuangyan.html\" class=\"keylink\" target=\"_blank\">庄严</a>中最胜</p><p>如净无垢目光明常炽盛</p><p>真实如宝藏无价用无尽</p><p>若能行是行人中为最上</p><p>如世间王者以妙宝庄严</p><p>智人真实言如诸天严饰</p><p>虚言为深过如毒中之毒</p><p>由此为因故则堕于恶趣</p><p>非父亦非母及亲眷朋属</p><p>唯彼真实行余无能救护</p><p>若近虚妄人如触地狱火</p><p>由不生怖畏则为彼烧害</p><p>是火极炎猛尚能烧大海</p><p>何况无智人如然于草木</p><p>是故当一心毕竟不<a href=\"/remen/wangyu.html\" class=\"keylink\" target=\"_blank\">妄语</a></p><p>若能远离者则无诸忧恼</p><p>若乐彼妄语常舍离真实</p><p>是人唯自咎舍宝取瓦砾</p><p>若人不了知好发虚妄言</p><p>堕于地狱中长时受极苦</p><p>真实语非难无智不修习</p><p>能庄严行人于善皆成就</p><p>真实为上善虚妄为深咎</p><p>愚人舍<a href=\"/remen/gongde.html\" class=\"keylink\" target=\"_blank\">功德</a>而取于过患</p><p>诸苦恼种子皆从妄语生</p><p>若人能远离获无垢寂静</p><p>若发真实言为人所喜见</p><p>当知虚妄者常作诸不善</p><p>若人语真实心喜如诸天</p><p>愚者由妄言常怖未来苦</p><p>真实第一善虚妄最极恶</p><p>离过求功德人中无过上</p><p>常生于胜处受用诸快乐</p><p>善求趣菩提皆因真实故</p><p>若人不远离增上虚妄言</p><p>常生于难处备受诸苦报</p><p>真实为胜道虚妄非善因</p><p>不从余方来非因他所得</p><p>佛说彼真实能离诸苦恼</p><p>为最胜明灯除病之良药</p><p>如毒与<a href=\"/remen/ganlu.html\" class=\"keylink\" target=\"_blank\">甘露</a>二种皆依舌</p><p>毒如彼妄言甘露同真实</p><p>住决定真实当取彼甘露</p><p>若起虚妄者如愚返求毒</p><p>由起虚妄故定为彼所坏</p><p>如世饮毒者不久而自丧</p><p>于身则非安于他岂能益</p><p>自他唯有损何用虚妄说</p><p>又世间诸毒一发毙即止</p><p>虚妄毒不然百千生破坏</p><p>佛说解脱道以真实为本</p><p>净行而庄严常生殊胜处</p><p>众生随自业堕彼爱河中</p><p>唯乘真实舟则能超越彼</p><p>众生不善因皆从爱所起</p><p>堕于恶道中真实能救度</p><p>如金刚坚利能摧破诸山</p><p>彼真实胜能善息除烦恼</p><p>真实二世益由如无尽财</p><p>善分别诸法其心常安隐</p><p>或有恶<a href=\"/remen/biqiu.html\" class=\"keylink\" target=\"_blank\">比丘</a>其性多碜毒</p><p>常说虚妄言彼心唯轻动</p><p>善人咸弃舍为世之所恶</p><p>视之如冤贼由无真实故</p><p>谓由彼妄语能坏于自他</p><p>既无于少益云何不弃舍</p><p>若人起妄语感口气常臭</p><p>诸天咸远离贫穷无依怙</p><p>若人起妄语动止无安隐</p><p>世间出世间常离于正道</p><p>若不舍妄语当受极苦果</p><p>如是诸众生自求趣恶道</p><p>当知真实人为世所尊重</p><p>是故舍妄言常修斯胜行</p><p>真实则不害常生于慈愍</p><p>为正法之藏生天之要行</p><p>众生堕地狱及焰摩鬼趣</p><p>皆因妄语故智者为深诫</p><p>如刀火毒药如罥索鬼使</p><p>当知彼妄语招苦报实重</p><p>若不怖业果命终皆现前</p><p>当离彼恶言常乐真实说</p><p>不则集众苦生下劣种族</p><p>两舌互相生展转无穷极</p><p>彼两舌恶报则堕于地狱</p><p>念念常烧然自受其极苦</p><p>于诸秘密教潜心而破坏</p><p>如两口两舌己过常覆蔽</p><p>若人离两舌住决定寂静</p><p>离眷属缠缚不生和合想</p><p>两舌如恶蟒常处于窟穴</p><p>若离彼过者则无诸灾横</p><p>若人发恶言则如[卤*兼]卤地</p><p>由舌生毒故众人皆见弃</p><p>如见利刀杖何不生怖畏</p><p>若乐彼恶言则为所损害</p><p>舌如彼炽火心则如其薪</p><p>恶言如猛焰焚烧诸众生</p><p>若人以爱语世间咸恭敬</p><p>见者生<a href=\"/remen/huanxi.html\" class=\"keylink\" target=\"_blank\">欢喜</a>视之如父母</p><p>爱语最为善能生殊胜乐</p><p>无尽诸热恼皆使令清凉</p><p>爱语能生天为胜功德聚</p><p>亦如彼良朋是最上寂静</p><p>于真实经典违背不修习</p><p>如诸佛所观彼舌唯片肉</p><p>常乐说真实具足诸功德</p><p>后得生天中此舌则如宝</p><p>若人心<a href=\"/remen/wangxiang.html\" class=\"keylink\" target=\"_blank\">妄想</a>为彼爱欺诳</p><p>他财己愿取何能生天趣</p><p>妄想造诸恶愚痴无暂舍</p><p>自受诸热恼如油沃炽火</p><p>妄想求诸果无因何所得</p><p>众苦由之生毕竟当远离</p><p>又愚痴众生乐行于损恼</p><p>其心常恚恨则如彼毒虺</p><p>自性唯险恶常捶打于他</p><p>热恼镇烧然彼定无少乐</p><p>无名闻利养无亲眷朋属</p><p>由心乐损害人神咸不护</p><p>若乐损害者如黑暗之聚</p><p>令他生恚恼此说为深咎</p><p>不害最为善能安乐众生</p><p>常修如是因当得菩提道</p><p>口虽说正法其心唯不善</p><p>非如世盗者此法中大贼</p><p>若善<a href=\"/remen/shuofa.html\" class=\"keylink\" target=\"_blank\">说法</a>者当如说而行</p><p>则离烦恼垢求趣真实果</p><p>为由妄语故多说世俗事</p><p>无量出世法少分不能解</p><p>当乐谈<a href=\"/remen/zhendi.html\" class=\"keylink\" target=\"_blank\">真谛</a>不习世俗言</p><p>若依世俗者为轮回所缚</p><p>乐作非福业决定无乐因</p><p>离出世法财是智者所说</p><p>师示利益言愚痴不受教</p><p>后招于苦难其心徒悔恼</p><p>若人真实言心中常喜悦</p><p>诸天咸卫护世间皆恭敬</p><p>由世恭敬故增长善名称</p><p>常修真实行定得生天中</p><p>若人虚妄言恼乱一切众</p><p>为众之所怒虽活即如死</p><p>若人虚妄言如利刀伤割</p><p>坏真实功德彼舌何不堕</p><p>若人虚妄言则如炽火聚</p><p>亦如彼毒蛇皆从其口出</p><p>妄言毒第一胜地生诸毒</p><p>损恼诸众生地狱彼先得</p><p>若人虚妄言诸恶集其舌</p><p>如从自口中出便利脓血</p><p>是人舌如索能牵趣恶道</p><p>破坏法桥梁皆由说妄语</p><p>非佛非净戒非父亦非母</p><p>是人由恶慧于苦无能救</p><p>若人说妄语彼速自轻懱</p><p>智者咸舍去诸天皆远离</p><p>不摄护语言常生于嗔恚</p><p>斯人鲜福德所至则多苦</p><p>他乐则生嫉他恶不能掩</p><p>当知如是人定堕于恶道</p><p>愚人空妄说而不能修作</p><p>彼言行相违当受无量苦</p><p>自不住正法乐谈他密事</p><p>是人于世间高心无智慧</p><p>若人于正教违背而不信</p><p>十万尼浮陀常受地狱报</p><p>若人虚妄言愿乐造诸恶</p><p>五十六浮陀常受地狱报</p><p>乐作彼恶因见浊无真实</p><p>如是愚痴人转增其黑暗</p><p>真实第一财坚固无能动</p><p>依之生天上登常乐之门</p><p>是故应一心常念真实法</p><p>是人得最上不生不灭处</p><p>此真实功德能生寂静乐</p><p>智者离妄言诸佛所称赞</p></div>"
},{
    "title": "诸法集要经 第六卷",
    "author": "沙门臣日称 译",
    "html": "<div class=\"B1_text\"><p>诸法集要经 第六卷</p><p>观<a href=\"/remen/wuwei.html\" class=\"keylink\" target=\"_blank\">无畏</a>尊者集</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>福非福业品第十三</p><p>所造作诸业谓福及非福</p><p>能缚诸有情定各招其报</p><p>愚夫心如鱼依爱波而住</p><p>含笑造诸恶悲啼而自受</p><p>昔同造诸罪谓仆使营从</p><p>后受其苦报彼则<a href=\"/remen/wuxiang.html\" class=\"keylink\" target=\"_blank\">无相</a>代</p><p>由亲眷朋属和合造众罪</p><p>于他世相随唯所作恶业</p><p>如花所至处其香不舍离</p><p><a href=\"/remen/shane.html\" class=\"keylink\" target=\"_blank\">善恶</a>业亦然在处常随逐</p><p><a href=\"/remen/zhongsheng.html\" class=\"keylink\" target=\"_blank\">众生</a>由自业<a href=\"/remen/yinguo.html\" class=\"keylink\" target=\"_blank\">因果</a>常相应</p><p>作善生诸天而受殊胜乐</p><p>若恶业<a href=\"/remen/guobao.html\" class=\"keylink\" target=\"_blank\">果报</a>则受极重苦</p><p>堕三恶趣中彼苦无相似</p><p>谓由彼三业造作遍<a href=\"/remen/sanjie.html\" class=\"keylink\" target=\"_blank\">三界</a></p><p>常起于三毒则堕三恶道</p><p>诸愚夫异生由<a href=\"/remen/yinyuan1.html\" class=\"keylink\" target=\"_blank\">因缘</a>和合</p><p><a href=\"/remen/liuzhuan.html\" class=\"keylink\" target=\"_blank\">流转</a>三界中皆随于自业</p><p>非自作他受非他作我受</p><p>当知所造业招报唯决定</p><p>业虽有众多受处有其九</p><p>由彼互相资成四十种恶</p><p>自造作一业定受其一报</p><p>堕于险道中则无其伴侣</p><p>或为他劝请而造作恶业</p><p>后受苦报时彼则不能救</p><p>业熟非初后及此生他世</p><p>谓于此造作或于余处受</p><p>由善恶业故随<a href=\"/remen/lunhui.html\" class=\"keylink\" target=\"_blank\">轮回</a>流转</p><p>为业风所吹而招苦乐报</p><p>愚夫心散乱于欲常乐着</p><p>无正慧拣择诸恶则增长</p><p>彼着乐众生为痴之所覆</p><p>恶报现其前则堕黑暗处</p><p>由于佛<a href=\"/remen/zhengfa.html\" class=\"keylink\" target=\"_blank\">正法</a>心不生欣乐</p><p>在彼<a href=\"/remen/diyu.html\" class=\"keylink\" target=\"_blank\">地狱</a>中长时受其苦</p><p>从无始轮回为业网缠缚</p><p>此灭彼复生皆由心造作</p><p>或从天堕落或地狱生天</p><p>或生于人中或受饿鬼报</p><p>谓彼苦乐因皆由己所造</p><p>各互相生起非<a href=\"/remen/zizai.html\" class=\"keylink\" target=\"_blank\">自在</a>天作</p><p>轮回<a href=\"/remen/shengsi.html\" class=\"keylink\" target=\"_blank\">生死</a>中造无数恶业</p><p>唯佛当证知余智不能了</p><p>若非法招善此因为颠倒</p><p>当知所受果皆与因相似</p><p>若因果相应则顺于正理</p><p>是有为诸法无不从缘起</p><p>未见无罪者而趣于地狱</p><p>定由恶业故则受其苦报</p><p>决定造诸恶坚着而无悔</p><p>彼为业所缚则堕于恶道</p><p>未见不善业引生于乐果</p><p>唯佛真实言示彼对治道</p><p>如因灯有光如由业招报</p><p>诸有所作者皆因缘生故</p><p>谓由彼彼因各各果随转</p><p>善达如是相则名真实见</p><p>非同自在天无因而建立</p><p>诸法皆缘生是如来所说</p><p>由无始轮回业报常相似</p><p>非颠倒分别从因缘而有</p><p>众生痴所迷于爱欲无厌</p><p>若不了业报何由获寂静</p><p>若人于<a href=\"/\" class=\"keylink\" target=\"_blank\">佛教</a>不达道非道</p><p>由痴无正慧常生于热恼</p><p>见他如意乐彼乐从因生</p><p>诸法皆<a href=\"/remen/weixin.html\" class=\"keylink\" target=\"_blank\">唯心</a>各各随自行</p><p>有为皆<a href=\"/remen/wuchang.html\" class=\"keylink\" target=\"_blank\">无常</a>如水泡非久</p><p>应当<a href=\"/remen/xingshan.html\" class=\"keylink\" target=\"_blank\">行善</a>行为二世<a href=\"/remen/154932.html\" class=\"keylink\" target=\"_blank\">饶益</a></p><p>睹<a href=\"/remen/shijian.html\" class=\"keylink\" target=\"_blank\">世间</a>业报及诸天退堕</p><p>若乐放逸者彼定无少乐</p><p>业索极修长坚固而难脱</p><p>缠缚彼愚夫去<a href=\"/remen/puti.html\" class=\"keylink\" target=\"_blank\">菩提</a>则远</p><p><a href=\"/remen/zhihui.html\" class=\"keylink\" target=\"_blank\">智慧</a>如利剑于彼能除断</p><p>离愚痴热恼令至于<a href=\"/remen/bian.html\" class=\"keylink\" target=\"_blank\">彼岸</a></p><p>由业受彼果随善恶相应</p><p>智者不暂忘因果常决定</p><p>由因缘和合生肢分骨锁</p><p>缠缚诸有情轮回无<a href=\"/remen/jietuo.html\" class=\"keylink\" target=\"_blank\">解脱</a></p><p>由彼缠缚故逼迫难堪任</p><p>当修解脱因得尽诸苦际</p><p>彼业善钩名复能牵众生</p><p>于在所生处随业而受报</p><p>彼业果如轮于三有旋转</p><p>当离诸过患常修殊胜行</p><p><a href=\"/remen/bushi.html\" class=\"keylink\" target=\"_blank\">布施</a>如净器贮戒勤慧水</p><p>智者善持用灭三有业火</p><p>若纵彼三业三毒则随转</p><p>驰骋三界中由痴三种行</p><p>一切诸众生为苦所逼迫</p><p>皆随自作业常依止而住</p><p>若无彼善因何能有少乐</p><p>随业受彼报如种生其果</p><p>又如阳春时能滋荣卉木</p><p>彼果从因生无因则不起</p><p>为业索所拘百千生往返</p><p>如世间车轮由机关而转</p><p>彼三毒坚牢众生难出离</p><p>离贪等过患则善超三有</p><p>若人庆快心修彼殊胜行</p><p>以是因缘故受<a href=\"/remen/zhuangyan.html\" class=\"keylink\" target=\"_blank\">庄严</a>胜报</p><p>业如彼画师善图诸形像</p><p>或天上人间所画无不尽</p><p>彼画无数量皆由业变化</p><p>不施众彩饰亦无能见者</p><p>壁毁画亦无毕竟皆散坏</p><p>此身虽灭谢彼业则长在</p><p>众生痴所覆为业所笼缚</p><p>无始生死中如陶轮常转</p><p>如风日烟尘于画则能损</p><p>彼所招业缘未常而暂弃</p><p>当观察过去所造诸不善</p><p>于在在处处随作而自受</p><p>谓于上中下诸微细恶业</p><p>能悉令解脱是最上智者</p><p>又彼诸有情造作善不善</p><p>于乐及非乐决定当获得</p><p>若违背佛言彼为愚痴者</p><p>于无量苦恼长时无解脱</p><p><a href=\"/remen/tianren.html\" class=\"keylink\" target=\"_blank\">天人</a>阿修罗地狱鬼畜生</p><p>皆由彼业故当随智慧行</p><p>由染慧分别造无量恶业</p><p>各各往诸趣受报悉知见</p><p>若人造善业后得生人天</p><p>不善溺三涂如俳优更服</p><p>业线极坚长遍缚于三有</p><p>众生由自业如辐依车辋</p><p>或生于天中或沈于险难</p><p>轮回不暂停随业而受报</p><p>有情生天中皆从善业得</p><p>如妙色莲华出清净池沼</p><p>若人造善业决定非破坏</p><p>常生于胜处感果得如意</p><p>愚夫不修因而妄希乐报</p><p>譬如于沙中求酥不可得</p><p>若修彼善因则生于快乐</p><p>无因获报者如离树求果</p><p>众生由业故受报而无定</p><p>如掷沙空中随风而飘堕</p><p>彼聚散因缘苦乐亦复尔</p><p>皆由业所牵于罪不应造</p><p>无边业种子变化<a href=\"/remen/liudao.html\" class=\"keylink\" target=\"_blank\">六道</a>中</p><p>皆从心所生是佛真实说</p><p>是心难调伏乐造作诸业</p><p>如彩画众生唯佛能知见</p><p>如一谷种子能生百千万</p><p>是业网亦然无能测量者</p><p>如线絷于禽虽翔复能至</p><p>彼业拘众生往返亦如是</p><p>愚夫无<a href=\"/remen/zhengjian.html\" class=\"keylink\" target=\"_blank\">正见</a>不达罪福相</p><p>循环三有中唯苦为己有</p><p>若了善恶业则悟生灭法</p><p>斯为真实人能到于彼岸</p><p>若离善知识则亲近恶友</p><p>弃法贪世财不信后苦果</p><p>由不了业报则不知罪福</p><p>彼愚痴有情长受于热恼</p><p>世智生我慢常说无义言</p><p>不悟业因缘常受轮回苦</p><p>如人久囚执偶得其释放</p><p>彼亲眷朋属喜乐相庆慰</p><p>犹处地狱中业尽得解脱</p><p>由先善业力得生于天上</p><p>受天中快乐具无量庄严</p><p>于彼复修因<a href=\"/remen/zhuansheng.html\" class=\"keylink\" target=\"_blank\">转生</a>其胜处</p><p>彼若不修善业尽即退堕</p><p>衰相现其前如油尽灯灭</p><p>此灭彼复生循环于三界</p><p>随业风所吹何由能出离</p><p>若人智自在则不着轮回</p><p>不为彼业绳少分而缠缚</p><p>假使莲簳丝积如须弥量</p><p>彼业索亦尔无能缚智者</p><p>智者处轮回如须弥不动</p><p>远离诸忧恼解脱诸恐怖</p><p>如诸佛所见因果常相似</p><p>若作业广大彼报亦同等</p><p>数数造诸业各各受其果</p><p>由如是造作则为彼缠缚</p><p>若造善业故定获彼胜报</p><p>色力命严身为人之所敬</p><p>福业岂能久倏尔若灯光</p><p>彼业报无差皆随心造作</p><p>一切诸众生业尽命必丧</p><p>身为火所烧无有少安住</p><p>又彼诸众生由心界差别</p><p>各造作诸业为三有缠缚</p><p>世间喑痖人由行不善道</p><p>彼希于乐报如搅水求火</p><p>若无所作善乐果则不生</p><p>常乐放逸者决定无<a href=\"/remen/gongde.html\" class=\"keylink\" target=\"_blank\">功德</a></p><p>为业索所牵暗钝无知觉</p><p>彼索无能断苦尽方解脱</p><p>众生由业故于轮回往返</p><p>见此灭彼生皆从因所得</p><p>愚夫着五欲未尝生<a href=\"/remen/juewu.html\" class=\"keylink\" target=\"_blank\">觉悟</a></p><p>由贪爱相资何穷苦边际</p><p>愚夫无厌足乐作诸欲乐</p><p>由彼无厌故则自取衰灭</p><p>于现生<a href=\"/remen/fubao.html\" class=\"keylink\" target=\"_blank\">福报</a>业尽乐亦亡</p><p>由多作放逸<a href=\"/remen/linzhong.html\" class=\"keylink\" target=\"_blank\">临终</a>始觉知</p><p>起无量分别造彼种种业</p><p>各随业因缘而受其果报</p><p>众生为业驱或为业所招</p><p>或生于快乐或招于苦报</p><p>若得生天中受五欲妙乐</p><p>福尽而退堕及此无能救</p><p>又彼轮回因皆从虚妄起</p><p>佛以真实见示解脱正道</p><p>昔修诸善业<a href=\"/remen/jiedinghui.html\" class=\"keylink\" target=\"_blank\">戒定慧</a>相应</p><p>此非轮回因安住清净乐</p><p>是福报无尽不应作放逸</p><p>当毕竟一心增修殊胜行</p><p>若人具福报当远诸不善</p><p>为善跻圣道作恶招殃咎</p><p>若人作善行勇悍无退屈</p><p>常获寂静乐能趣菩提道</p><p>若人着放逸乐作诸不善</p><p>彼福则随减当堕于恶道</p><p>是业如秋千皆从心变化</p><p>众生痴所诳常依彼而转</p><p>生死其如轮十二处如辐</p><p>旋转于世间皆为心所使</p><p>由心造善业引生于天中</p><p>为境界所迷不思惟后苦</p><p>于乐及非乐当审虑而行</p><p>苦乐业虽殊皆从因缘起</p><p>世间无有乐皆为业所牵</p><p>乐坏苦现前由心而造作</p><p>众生由业风吹至所生处</p><p>于彼生爱乐则为业所拘</p><p>唯善不善业后世常相逐</p><p>犹如采其花彼香则随至</p><p>众生自业使随生灭流转</p><p>譬若彼秋千升坠无休息</p><p>于天人修罗六趣而往返</p><p>为痴之所覆不生真实见</p><p>又如世间轮依手而旋转</p><p>彼为业所催速疾无与等</p><p>由业之所缠十二支和合</p><p>是名缘生轮世间无知者</p><p>诸天痴所覆常着于欲境</p><p>唯业果长存彼乐无积聚</p><p>彼不知善业如良药明灯</p><p>除暗获轻安能为作归救</p><p>受难堪极苦及种种怖畏</p><p>是业有大力而不生疲劳</p><p>天灭生人中人殁堕地狱</p><p>狱出作傍生复堕于鬼趣</p><p>皆由彼业风飘转而无定</p><p>彼愚痴众生未尝生觉悟</p><p>众生乘业车能行于三界</p><p>余乘则不然速疾无相似</p><p>若所作清净则受其福报</p><p>唯于彼现生则知其自业</p><p>彼业如彩绘皆从心所起</p><p>所画无不周长时而不灭</p><p>谓广大福报皆从业所生</p><p>福业若尽时彼乐则散坏</p><p>于善若不废彼乐则增长</p><p>是故于善因展转常修作</p><p>于彼百千生受形躯骨锁</p><p>为业之所缠曾无安乐想</p><p>若造种种因则受种种报</p><p>当于此生中勤修诸善行</p><p>业画极工巧皆依心造作</p><p>业尽果则亡<a href=\"/remen/shana.html\" class=\"keylink\" target=\"_blank\">刹那</a>不久住</p><p>唯自业为亲于他何所得</p><p>善调伏其心如理而安住</p><p>以业自庄严则非余所作</p><p>于百生千生而未曾暂舍</p><p>若了知生灭及真实因果</p><p>则离诸罪垢得至不灭处</p><p>所造作诸业迂曲常相随</p><p>如辐依彼轮于世间旋转</p><p>当以慧拣择如理而修作</p><p>是为调御师永脱诸<a href=\"/remen/fannao.html\" class=\"keylink\" target=\"_blank\">烦恼</a></p><p>教示众生品第十四</p><p>谓贪恚痴垢及老病死苦</p><p>此六如深冤能损诸含识</p><p>又五境如贼能劫功德财</p><p>初如彼亲朋后则为冤害</p><p>由心生放逸于欲境嚣驰</p><p>能令诸众生趣地狱饿鬼</p><p>贪为其炽火嗔则如彼冤</p><p>黑暗说为痴是三皆可畏</p><p>谓三十六业及彼四十行</p><p>九十八烦恼周遍于三界</p><p>离<a href=\"/remen/shieryinyuan.html\" class=\"keylink\" target=\"_blank\">十二因缘</a>一百八烦恼</p><p>善解法非法常获无量乐</p><p>于十六现观及彼十六空</p><p>了我法二相是名为智者</p><p>善达道非道及彼四究竟</p><p>解脱四瀑流能灭诸罪垢</p><p>修习八圣道出二种生死</p><p>显现彼十力得证菩提果</p><p>明真俗二谛及彼<a href=\"/remen/sinianchu.html\" class=\"keylink\" target=\"_blank\">四念处</a></p><p>除三际无知不为魔所伏</p><p>是五欲境界初甘后则苦</p><p>令堕诸险难是故常远离</p><p>以正智思惟伏断诸烦恼</p><p>斯为具智人世世常安隐</p><p>智能断诸惑犹火焚干薪</p><p>正智若增明令<a href=\"/remen/sanbao.html\" class=\"keylink\" target=\"_blank\">三宝</a>显现</p><p>若乐智境界<a href=\"/remen/changzhu.html\" class=\"keylink\" target=\"_blank\">常住</a>寂静法</p><p>烦恼如毒蛇则能害诸善</p><p>若具真实见能利于自他</p><p>离老死过患住最上寂静</p><p>若乐于轮回常为彼缠缚</p><p>是烦恼冤贼遍三有逼迫</p><p>若人知佛教为众生演说</p><p>常修纯净行得生于梵天</p><p>若厌离三毒常<a href=\"/remen/gongyang.html\" class=\"keylink\" target=\"_blank\">供养</a>诸佛</p><p>破坏彼轮回如燃于槁木</p><p>若人知苦因而不造诸罪</p><p>无量烦恼聚于彼无能缚</p><p>智为胜光明痴为极黑暗</p><p>若能善分别此说为智者</p><p>若离痴过失则无诸险难</p><p>为痴之所覆何能得解脱</p><p>宁触于猛火及毒蛇共处</p><p>善求寂灭乐不应与痴俱</p><p>愚人无正智如盲处黑暗</p><p>不怖畏轮回常造非法行</p><p>众生为痴诳常起于爱染</p><p>受世间贫穷为衰老逼迫</p><p>由三世业果从地狱生天</p><p>或天堕畜生或受饿鬼报</p><p>众生由彼贪随业往诸趣</p><p>复为痴罥拘轮回三有海</p><p>无始造诸罪受种种生死</p><p>由彼惯习故曾不生疲倦</p><p>诸天为乐损人世匮乏苦</p><p>地狱常烧然傍生互相啖</p><p>饿鬼饥渴逼皆由彼痴故</p><p>长处于轮回何曾有少乐</p><p>愚痴着欲乐由乐而受苦</p><p>不近善知识无正法救护</p><p>若人具真实常乐闻正法</p><p>修习诸<a href=\"/remen/chanding.html\" class=\"keylink\" target=\"_blank\">禅定</a>彼则无忧苦</p><p>诸佛宣正法如灯常照明</p><p>慈念诸众生过如彼父母</p><p>众生由三因造三种过失</p><p>循环三界中三受常相逐</p><p>由三业所起趣三恶险难</p><p>众生着乐故驰骋于三有</p><p>若尊重三宝当得三菩提</p><p>远离三种见则不生诸苦</p><p>于彼昼夜中三时常观察</p><p>谓彼老病死三种过失藏</p><p>三业离邪思善住三平等</p><p>不着于轮回永离诸忧恼</p><p>于彼道非道及空有等相</p><p>慈心善观察当证无上道</p><p>是人意清净不触诸染欲</p><p>永离诸垢浊得解脱安乐</p><p>离三有贪求常生于<a href=\"/remen/zhengnian.html\" class=\"keylink\" target=\"_blank\">正念</a></p><p>是人于正道决定无退转</p><p>众生痴所蔽于智不通达</p><p>起无量贪爱常为苦缠缚</p><p><a href=\"/remen/xiedai.html\" class=\"keylink\" target=\"_blank\">懈怠</a>无惭愧习近恶知识</p><p>为地狱种子智者善防护</p><p>由彼无惭愧常造作众罪</p><p>后堕于险道徒生于悔恼</p><p>起憍慢嗔恚嫉妒并覆恼</p><p>愚痴无信根何能生善道</p><p>嗜酒复贪财起邪见<a href=\"/remen/wangyu.html\" class=\"keylink\" target=\"_blank\">妄语</a></p><p>常行碜毒因定招地狱报</p><p>邪见障诸善不应起少分</p><p>如是愚痴人自投险恶道</p><p>谓起邪见者非因而计因</p><p>彼为自欺诳沉沦无出期</p><p>若人着邪见徒修其苦行</p><p>诳惑于他人愚痴生我慢</p><p>由愚痴黑暗溺生死大海</p><p>是人无正因以苦欲舍苦</p><p>随彼外道说炙身求出离</p><p>智者令炙心则能烧诸惑</p><p>若具修正智能破诸烦恼</p><p>是名真丈夫得离诸苦际</p><p>乐着世名闻而互相谄赞</p><p>彼清净菩提非邪见所得</p><p>于善不勤修心常生掉举</p><p>贪着利养故舍离彼净戒</p><p>乐着于酒味好侵于外色</p><p>杀害诸众生由此堕地狱</p><p>亲近恶知识起邪见两舌</p><p>不获诸威仪三业多毁犯</p><p>由我慢无明所说无真实</p><p>于此世佗生何能得快乐</p><p>为众苦沉溺此灭彼复生</p><p>如诸佛所说皆由无明行</p><p>若人起我慢邪慢增上慢</p><p>此为苦根本毕竟常远离</p><p>乐造作诸恶无初中后善</p><p>随彼无明流入生死大海</p><p>若人具胜智善息除烦恼</p><p>能解一切缚得至不灭处</p><p>由修胜智故则能断诸惑</p><p>此说烦恼缚由智得解脱</p><p>诸烦恼如薪智火烧永尽</p><p>若乐欲境界何能离缠缚</p><p>五欲为重瘴能覆于智眼</p><p>常令诸众生坏<a href=\"/remen/shuofa.html\" class=\"keylink\" target=\"_blank\">说法</a>正道</p><p>于善说法者当一心谛听</p><p>是人为法将能敌诸魔军</p><p>谓于四颠倒及世间八法</p><p>自不生正慧则为彼欺诳</p><p>五欲如迅流漂沦难出离</p><p>当以智舡筏于彼能超越</p><p>由彼愚痴心常乐着诸欲</p><p>轮回五趣中何能得解脱</p><p>不如理作意如火常炽然</p><p>若如理而行如<a href=\"/remen/ganlu.html\" class=\"keylink\" target=\"_blank\">甘露</a>除热</p><p>谓积集无明从久远生起</p><p>以一智明灯破灭令不现</p><p>若人具正智则能趣<a href=\"/remen/niepan.html\" class=\"keylink\" target=\"_blank\">涅槃</a></p><p>无智纵贪痴则生于懈怠</p><p>若具智光明坏三毒黑暗</p><p>是故当一心持戒修净智</p><p>常以大智火焚烧诸惑薪</p><p>若无此善根为三毒所损</p><p>众生萦痼疾偃卧命将终</p><p>痴迷无所依眷属徒悲恼</p><p>由多作放逸常乐愚痴行</p><p>为无量恶因受众苦逼迫</p><p>是三毒过患损恼诸众生</p><p>若正智相应于彼悉除遣</p><p>当知彼智火能焚烦恼山</p><p>惑业既无余常栖寂静乐</p><p>说罪品第十五</p><p>谓由彼作意常造诸<a href=\"/foxue/changshi/153417.html\" class=\"keylink\" target=\"_blank\">罪恶</a></p><p>愚痴不了知徒生于后悔</p><p>众生造诸罪皆受于苦报</p><p>是故当远离常求于乐果</p><p>初虽作少罪后则堕险道</p><p>由痴覆彼心出已而复造</p><p>小罪不防护皆为地狱因</p><p>譬如微少火能烧于山林</p><p>由罪生恶趣受极重苦恼</p><p>彼于己如冤何能得寂静</p><p>若人造诸罪则无有少乐</p><p>若乐求乐者当修诸善行</p><p>作善称善哉造恶皆轻毁</p><p>修福乃为难于罪何容易</p><p>若见造非法生劣心<a href=\"/remen/suixi.html\" class=\"keylink\" target=\"_blank\">随喜</a></p><p>由彼无智故受苦复过是</p><p>若人造众罪积集诸果报</p><p>是苦难堪任于恶不应作</p><p>由造众恶故定受其恶报</p><p>是故当远离不作则无咎</p><p>若不怖诸罪则习近恶友</p><p>由自造作故感果非佗受</p><p>行善招善果作恶受恶报</p><p>若造众罪者于善则无有</p><p>若人着邪见展转生诸罪</p><p>虽刀杖火坑无与彼相似</p><p>若人离众恶常修于善行</p><p>身语意清净去菩提不远</p><p>若乐造诸恶受极重苦恼</p><p>非由造恶故而能得乐果</p><p>若乐修诸善得最上快乐</p><p>此善非苦因无颠倒受者</p><p>从无始劫来作善得乐报</p><p>若造彼恶因定获于苦果</p><p>为善亲良朋造罪近恶友</p><p>憎嫉贤善人彼则堕恶道</p><p>心若乐修善则远诸罪恶</p><p>是人于菩提如掌中不远</p><p>谓于所修作初中后皆善</p><p>能生于乐报舍此则不然</p><p>是故远诸罪令善常相续</p><p>能离彼恶者常获于快乐</p><p>无始生死中数数受诸罪</p><p>愚夫痴所使而不生疲厌</p><p>着欲造诸恶不知后苦果</p><p>暂生于适悦长时受苦恼</p><p>乐作诸罪者世间共轻鄙</p><p>是故离诸恶于善无令废</p><p>无益非究竟受最上苦恼</p><p>是故彼智者于罪常远离</p><p>若人具慈心则不造诸罪</p><p>为恶自招殃不作则不受</p><p>常造诸罪恶依邪师邪教</p><p>若离彼二种善住真实道</p><p>愚夫不觉知乐造诸恶行</p><p>若离彼过失常生于胜处</p><p>若乐作众罪定为业所牵</p><p>不怖后轮回于人身难得</p><p>若人怖诸罪多乐作诸善</p><p>彼能趣菩提得最上妙乐</p><p>若能离诸过能修诸善业</p><p>是人于世间获第一福报</p><p>善降伏诸根为世所尊重</p><p>尽此一报身得生于天中</p><p>若人鲜福德无初中后善</p><p>罪恶常增长则堕于地狱</p><p>若造作众罪自招其恶果</p><p>作善如所见定受于乐报</p><p>由不善种子后生于险难</p><p>如昔所作业因果皆相似</p><p>众生堕恶趣皆由罪所召</p><p>如鱼吞彼钩无因而得免</p><p>罪为苦之根毕竟当除断</p><p>众生常染习如具随不净</p><p>常习当爱乐能破诸恶业</p><p>譬如压胡麻华坏香不散</p><p>常乐着五欲散乱无安忍</p><p>懈怠虚妄言彼则定无善</p><p>若造众恶者如长夜黑暗</p><p>若安住善法如旭日出现</p><p>若人无嫉妒此为善净行</p><p>愚痴作众罪彼则常忿怒</p><p>如舡载少物所至则能浮</p><p>众生罪若轻则免沈诸恶</p><p>远离恶知识常获诸快乐</p><p>于彼若随顺则受诸险难</p><p>善了知业报离微细毁犯</p><p>是人不着罪如空泥不染</p><p>未闻者令闻闻己能忆念</p><p>恶趣尚生天何况具智者</p></div>"
},{
    "title": "诸法集要经 第七卷",
    "author": "沙门臣日称 译",
    "html": "<div class=\"B1_text\"><p>诸法集要经 第七卷</p><p>观<a href=\"/remen/wuwei.html\" class=\"keylink\" target=\"_blank\">无畏</a>尊者集</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>说罪品第十五之余</p><p>明了罪福相是为具智者</p><p>于此无正解乃愚痴所作</p><p>善达诸<a href=\"/remen/gongde.html\" class=\"keylink\" target=\"_blank\">功德</a>于过恶亦然</p><p>二种如实知常获于乐分</p><p>若人造诸罪如与冤同处</p><p>乐<a href=\"/remen/xingshan.html\" class=\"keylink\" target=\"_blank\">行善</a>利者如近于良友</p><p>由爱染造作境界常现前</p><p>展转痴暗中常受诸楚毒</p><p>欲境如稠林贪爱常游处</p><p>愚夫不达法何因能出离</p><p>堕彼<a href=\"/remen/diyu.html\" class=\"keylink\" target=\"_blank\">地狱</a>中和合受众苦</p><p>当知不作罪无由来至此</p><p>行善获胜报无量福<a href=\"/remen/zhuangyan.html\" class=\"keylink\" target=\"_blank\">庄严</a></p><p>为恶自招殃决定无能免</p><p>谓自他苦乐循环三有海</p><p>由业风所吹如波依于水</p><p>若<a href=\"/remen/rensheng.html\" class=\"keylink\" target=\"_blank\">人生</a>于逸常造作诸恶</p><p>以是<a href=\"/remen/yinyuan1.html\" class=\"keylink\" target=\"_blank\">因缘</a>故当堕于地狱</p><p>从地狱得脱生于余趣中</p><p>复为欲所牵忘昔所受苦</p><p>此心由惯习暂悟即还迷</p><p>乐坏苦复生不思惟后患</p><p>为五根所诳狂乱侵佗境</p><p>受<a href=\"/remen/liuzhuan.html\" class=\"keylink\" target=\"_blank\">流转</a>无穷皆由爱缠缚</p><p>堕地狱鬼趣傍生及边夷</p><p>或暂生天中须臾还退殃</p><p>受诸趣流转如<a href=\"/remen/shijian.html\" class=\"keylink\" target=\"_blank\">世间</a>车轮</p><p>皆由业习牵而不生疲厌</p><p>设使生天中受极妙快乐</p><p>福尽还退堕此皆<a href=\"/remen/lunhui.html\" class=\"keylink\" target=\"_blank\">轮回</a>行</p><p>堕莲华地狱百千俱胝数</p><p>受无量苦恼愚痴无厌怖</p><p><a href=\"/remen/sanjie.html\" class=\"keylink\" target=\"_blank\">三界</a>无有乐皆为苦所逼</p><p><a href=\"/remen/zhongsheng.html\" class=\"keylink\" target=\"_blank\">众生</a>痴所盲未尝怀忧畏</p><p>愚夫迷苦因于苦不能了</p><p>是苦从因起如种生其果</p><p>由苦乐所拘于三有往返</p><p>唯除寂灭乐永离诸忧恼</p><p>若在所生处能思念诸苦</p><p>是苦不复生离苦获安隐</p><p>若人能忆念地狱中苦恼</p><p>则于彼乐中少分而不着</p><p>如是了知已世间悉虚假</p><p>当离诸过患以慧善修作</p><p><a href=\"/remen/shouming.html\" class=\"keylink\" target=\"_blank\">寿命</a>不久住瞬息<a href=\"/remen/shana.html\" class=\"keylink\" target=\"_blank\">刹那</a>间</p><p>断除彼恶因常奉行众善</p><p>了住寿非坚一切由心造</p><p>依正行所作不求邪活命</p><p>未来世苦恼何不生惊怖</p><p>痴索镇萦缠狱火常烧煮</p><p>痴为不善法违白净福业</p><p>能引恶众生长沦于<a href=\"/remen/kuhai.html\" class=\"keylink\" target=\"_blank\">苦海</a></p><p>若人不怖罪乐多造诸恶</p><p>展转地狱中为狱火烧炙</p><p>如一微细火则能烧诸物</p><p>愚夫罪少许亦堕于地狱</p><p>若人怖恶道不作诸罪行</p><p>能摄受<a href=\"/remen/zhengfa.html\" class=\"keylink\" target=\"_blank\">正法</a>舍恶而从善</p><p>恶友生放逸起无惭无愧</p><p>智者常远之彼如火如毒</p><p>苦法为魔障乐法无所碍</p><p>于二善分别一切皆通达</p><p>远彼恶知识乐广行施忍</p><p>慈念诸众生是生天要行</p><p>地狱品第十六</p><p>若人邪活命造作众恶业</p><p>今当说其报后堕于地狱</p><p>谓等活黑绳众合二号叫</p><p>烧然极烧然无间地狱等</p><p>如是八地狱方面各一门</p><p>彼一一狱门四狱为城郭</p><p>铁城遍围绕造恶者充满</p><p>狱卒叉罪人如鱼烹鼎镬</p><p>雨山石器杖斫截碎其身</p><p>日夜常悲啼渴令饮铜汁</p><p>为极苦逼切发声大号吼</p><p>受种种治罚向四方奔窜</p><p>若人痴所覆横生诸恶见</p><p>招彼地狱因如海深且广</p><p>此下劣恶见损害于自佗</p><p>无量苦因缘汝为自缠缚</p><p>由着邪见故恃己生憍慢</p><p>永堕恶道中长时受极苦</p><p>由造彼恶业汝今来至此</p><p>下劣愚痴人自作何愁怖</p><p>作恶希善报则无有是处</p><p>种植于深渊必无其果利</p><p>若人纵愚痴数亲近和合</p><p>为彼少乐故后受于多苦</p><p>愚夫妄为乐恋着于妻孥</p><p>起染污<a href=\"/remen/fannao.html\" class=\"keylink\" target=\"_blank\">烦恼</a>皆由爱惑心</p><p>于己命终时无一能捄护</p><p>独趣险恶道惨然而长逝</p><p>又彼地狱中本无诸苦器</p><p>随造恶有情自心之所变</p><p>譬如然妙香倏尔飘无状</p><p>亦如群宿禽夜集晓还散</p><p>或劫取佗财及害彼身命</p><p>造此极不善皆为痴所致</p><p>谓由彼痴故从瞑入于瞑</p><p>失生天正行及最上寂静</p><p>彼妻子眷属缠缚难出离</p><p>没<a href=\"/remen/shengsi.html\" class=\"keylink\" target=\"_blank\">生死</a>海中而无所依怙</p><p>贪求造众恶云为于妻孥</p><p>及自受酸辛彼各知何所</p><p>于无量生中常贪着美色</p><p>由是造诸过鄙劣而无愧</p><p>先造彼<a href=\"/foxue/changshi/153417.html\" class=\"keylink\" target=\"_blank\">罪恶</a>后不生追悔</p><p>定堕地狱中长劫无出期</p><p>亲属虽聚多于己何能捄</p><p>见余着欲者受报亦如此</p><p>自行于善行必招其乐果</p><p>愚夫痴所蔽于此殊无悟</p><p>若为痴所覆贪恚亦随生</p><p>所爱为佗有己苦无能免</p><p>内为三毒烧外狱火围绕</p><p>长劫受楚毒何时免恶道</p><p>自心造诸恶曾不生愧耻</p><p>为狱火烧炙何用徒悲啼</p><p>汝辈极暗钝乐行于非法</p><p>不须生悔恨于苦当安忍</p><p>愚夫造众罪作己生惊怖</p><p>业果常相随皆从因缘起</p><p>于善何曾修于恶不能断</p><p>若离彼恶者地狱不复见</p><p>若人痴所覆不了于业果</p><p>为邪师所误转增其过咎</p><p>由怖先造罪常生于热恼</p><p>无正法对治终为苦逼切</p><p>若能离诸过于苦则无分</p><p>住<a href=\"/remen/zhengnian.html\" class=\"keylink\" target=\"_blank\">正念</a>思惟不应作诸罪</p><p>若乐作众恶彼于苦无厌</p><p>以苦而加苦何由能出离</p><p>心不生厌患彼何有寂静</p><p>我于罪众生故不生悲愍</p><p>汝为痴所缚造彼非法行</p><p>彼因汝自作匪我而能捄</p><p>积集彼痴行罪恶悉盈满</p><p>不能持净戒苦报孰能免</p><p>若人造恶业随因则受报</p><p>应知苦因缘自作而自受</p><p>汝为爱索拘狂乱无惭[赤*皮]</p><p>受极险治罚彼苦无能说</p><p>若人造众恶则受诸楚毒</p><p>不作则不受无因亦无报</p><p>如是诸过患果在于地狱</p><p>于诸善法中曾不生欣乐</p><p>不修于福业造无量罪恶</p><p>受报亦如然愚夫徒悔恼</p><p>舍离诸善人多行于诡诈</p><p>不修真实因求乐不可得</p><p>积集众罪垢从愚痴心起</p><p>长劫受极苦皆由昔所造</p><p>地狱诸有情为狱卒囚执</p><p>苦切而责之业尽汝当出</p><p>又彼愚痴人为自心所诳</p><p>不了所作业烦惋怀悲怆</p><p>以非利为善以良友如冤</p><p>损坏于自他常处大黑暗</p><p>彼三毒恶行与深冤无异</p><p>能牵诸有情至焰摩罗所</p><p>是痴何因生皆由计我所</p><p>不修施等行以何而济度</p><p>罪为第一冤随恶趣显现</p><p>于此世他生而不相舍离</p><p>所造作诸恶如利刀毒火</p><p>险恶极可畏作已汝当受</p><p>若人心寂静不着诸境界</p><p>不随痴所行则离于恶报</p><p>闻地狱苦声愚暗不生怖</p><p>如持彼干薪投之于烈火</p><p>又世间火然焰久即能灭</p><p>当知彼业火长时而炽盛</p><p>常火势可断业火长相续</p><p>若人造恶行毕竟为所烧</p><p>是故彼业火常烧地狱人</p><p>不怖恶道者无能免斯害</p><p>以慧当拣择于己善防护</p><p>远离彼恶业则不受诸苦</p><p>为痴之所覆常造作众恶</p><p>今受此极苦悲号徒尔为</p><p>谓初中后分及尽苦边际</p><p>苦因与苦果皆不可爱乐</p><p>昔在于人间广作诸恶业</p><p>招此险恶报汝今当自受</p><p>离颠倒分别<a href=\"/remen/yinguo.html\" class=\"keylink\" target=\"_blank\">因果</a>常相应</p><p>如昔之所作随业而受报</p><p>汝能于自身常生其保重</p><p>云何起杀业伺断佗寿命</p><p>汝求彼财利备受诸艰辛</p><p>云何于佗财兴心而劫盗</p><p>汝于自妻妾专意而防护</p><p>云何于佗色而生于侵暴</p><p>汝作<a href=\"/remen/wangyu.html\" class=\"keylink\" target=\"_blank\">妄语</a>罪欺诳于良善</p><p>为佗不信受彼舌极可畏</p><p>汝乐饮酒罪引生于痴钝</p><p>招非法诽谤何不生远离</p><p>如是五种恶皆汝先所造</p><p>今受此恶报何为徒悲恸</p><p>不善法如毒应当常远离</p><p>能令诸有情长沦于苦海</p><p>又彼贪欲火于三有炽然</p><p>见善利不修后乐何所得</p><p>说巧笑言辞增长于贪欲</p><p>斯为大过咎当断无有余</p><p>堕彼地狱已发声大号哭</p><p>狱卒咸谓言如彼因而受</p><p>不远离诸恶作己还复造</p><p>彼因即增长受报亦如此</p><p>若畏未来苦当现修众善</p><p>则无地狱报亦不生悲啼</p><p>放逸如彼地出生诸不善</p><p>无量诸有情皆为贪所牵</p><p>汝昔造众罪起贪等恶行</p><p>愚夫不了知当苦何人代</p><p>不生慈愍心随诸恶流转</p><p>无边苦海中凭何而济度</p><p>资财及所爱命尽悉遗弃</p><p>由造此众罪为狱卒所追</p><p>极猛恶火聚充遍于<a href=\"/remen/xukong.html\" class=\"keylink\" target=\"_blank\">虚空</a></p><p>乃至地方所炽焰而无间</p><p>苦切不可观惶怖何所至</p><p>锋刃为其道驱逐令履践</p><p>险难广如海独逝而无伴</p><p>何时得<a href=\"/remen/jietuo.html\" class=\"keylink\" target=\"_blank\">解脱</a>于我谁能捄</p><p>我为苦逼切疲乏不能往</p><p>为彼所执缚牵挽而将去</p><p>妻孥朋属等到此皆如冤</p><p>纵无量珍财求嘱无能脱</p><p>由昔放逸故乐坏翻为苦</p><p>为死罥所牵冥莫何归趣</p><p>彼琰摩狱卒极暴恶忿怒</p><p>执缚加凌辱心生大惶怖</p><p>我观彼恶处种种苦治罚</p><p>一切情非情皆腾于猛焰</p><p>复有大毒蟒周匝悉围绕</p><p>悲号求出离无归亦无捄</p><p>堕黑暗狱中深广犹大海</p><p>虚空宿曜光长劫何由睹</p><p>谓由彼五根颠倒生贪着</p><p>流转三有中何由能寂静</p><p>一切身肢分为利锯分解</p><p>无量极苦恼言莫能尽宣</p><p>积集罪如山众苦常围绕</p><p>念念常增长心作身自受</p><p>受极苦迫窄辛酸唯自知</p><p>琰摩敕彼言汝观昔所作</p><p>若了知自罪于苦能堪忍</p><p>乃至业未尽一一当思惟</p><p>昔由痴所覆今徒生悔恼</p><p>汝作如是因自受如是果</p><p>由恶作所起造增上重罪</p><p>堕难中险难受苦中极苦</p><p>愚夫造罪已如以薪投火</p><p>从劫而至劫业尽或当出</p><p>非诸天修罗夜叉鬼神等</p><p>我为死罥拘彼皆不能捄</p><p>为彼索所缚牵至琰摩所</p><p>惶怖无依归随业之所趣</p><p>若离欲过患三界中最胜</p><p>解脱一切缚则不造诸罪</p><p>若和合因缘先从父所得</p><p>彼如是劬劳汝何行杀害</p><p>又复害母罪恶业无过此</p><p>堕于地狱中受增上极苦</p><p>断三有结缚是名阿罗汉</p><p>愚痴行杀害今受此苦报</p><p>一切诸法藏显示解脱门</p><p>法破和合僧今受此苦报</p><p>常发虚妄言指东而谈北</p><p>所说无诚信今受此苦报</p><p>又复生绮语损坏真实宝</p><p>无益于自佗今受此苦报</p><p>起两舌恶业互相而谗谤</p><p>离散彼亲朋今受此苦报</p><p>说无义恶语如刀杖毒火</p><p>令佗生热恼今受此苦报</p><p>护惜己身命损害诸有情</p><p>常无慈愍心今受此苦报</p><p>佗所有珍财偷取或劫夺</p><p>恣为五欲因今受此苦报</p><p>乐作欲邪行如火益其薪</p><p>常生疑怖心增长诸不善</p><p>乐着于邪见损坏佗善根</p><p>受恶报无穷受第一苦恼</p><p>此诸恶境界汝愚痴随转</p><p>皆由身语心相应而造作</p><p>造彼众恶已将终苦现前</p><p>为狱卒所驱速趣于地狱</p><p>是地狱苦恼极难堪忍受</p><p>假使海深广烧然亦枯涸</p><p>若人了诸恶因果非可乐</p><p>常当正思惟于罪不应作</p><p>谓<a href=\"/remen/fofa.html\" class=\"keylink\" target=\"_blank\">佛法</a>僧宝众德皆<a href=\"/remen/yuanman.html\" class=\"keylink\" target=\"_blank\">圆满</a></p><p>得生于人中何不能亲近</p><p>初作微细罪如小火所烧</p><p>后广造恶因如投身火聚</p><p>于罪徒忧怖意不断诸恶</p><p>常思受苦报今汝复何造</p><p>当知彼少罪则能生众苦</p><p>业尽当出离余无有能捄</p><p>彼琰摩使者检察随释放</p><p>若恶报未尽还牵受众苦</p><p>于身肢方面分裂而斫截</p><p>无数罪有情生悲愁号叫</p><p>复有恶有情多作离间语</p><p>犹如一种子后增长无数</p><p>皆由彼恶慧而生于斗乱</p><p>于亲属朋友悉为作破坏</p><p>常远诸善言乐发于恶语</p><p>当割截其舌因果还相似</p><p>百千功德门由舌而破坏</p><p>今受此苦报何时获出离</p><p>堕彼地狱中极热生饥渴</p><p>譬如以芥子掷须弥火聚</p><p>又彼地狱火复从饥渴生</p><p>及堕落诸天受报亦如此</p><p>所造众恶业皆由三毒起</p><p>展转猛焰间无藏窜逃避</p><p>无智诸有情妄起于分别</p><p>不善说为善于良友如冤</p><p>云何诸众生不悟真实法</p><p>设为彼开示心不生爱乐</p><p>不乐闻正法轻毁<a href=\"/remen/shuofa.html\" class=\"keylink\" target=\"_blank\">说法</a>师</p><p>于浊恶世中何由生慧眼</p><p>愚夫之境界爱欲长迷惑</p><p>不依正法律无因能自悟</p><p>为痴索所牵常乐作诸恶</p><p>作已受极苦徒生于忧悔</p><p>由增上愚痴于法说非法</p><p>彼因既颠倒则错行乱学</p><p>无明慧拣择耽嗜于五欲</p><p>于善不修习见恶则随作</p><p>诸天心着乐投放逸火中</p><p>不遇胜善缘彼即随退堕</p><p>又彼愚痴人憎嫉诸贤善</p><p>矫现诸威仪诳佗而求利</p><p>口虽说正法心常伺他咎</p><p>是人于世间为第一恶者</p><p>若人着欲乐则是求苦恼</p><p>为自心所诳乐坏非他受</p><p>是故以正慧常修十善行</p><p>于诸非义利毕竟永除断</p><p>乐利益于佗系心无暂舍</p><p>常依净善法应当如是住</p><p>饿鬼品第十六</p><p>若人不行施如无灯求光</p><p>舍离于善业何能有乐报</p><p>如世间盲者于物无所睹</p><p>离施无福因当堕饿鬼趣</p><p>堕无财鬼中周遍而求觅</p><p>常困于饥渴皆由悭所感</p><p>若乐修施者一切无能坏</p><p>不作于少因后乃徒生悔</p><p>由先造恶业堕饿鬼趣中</p><p>为狱火烧炙长受饥渴苦</p><p>何时离彼趣暂得于快乐</p><p>何劫得解脱则舍诸热恼</p><p>由不了因果及彼道非道</p><p>为饥火所逼相续苦不断</p><p>丑状发髼乱唯筋皮相连</p><p>希求诸饮食暂睹无由得</p><p>为众苦逼迫堕诸恶险难</p><p>曾无有亲朋于我暂能捄</p><p>汝昔于人中断作诸福行</p><p>如至于宝洲空手而独返</p><p>若乐修胜行常远彼诸恶</p><p>我观彼善人蹑生天阶渐</p><p>由彼身语意造作诸不善</p><p>眷属皆他往独依苦而住</p><p>为琰摩使者捉缚而驱逐</p><p>入深邃黑暗去处极悬远</p><p>我于一切处常受诸苦恼</p><p>乃至须臾顷曾无微少乐</p><p>今受此<a href=\"/remen/guobao.html\" class=\"keylink\" target=\"_blank\">果报</a>皆由先所作</p><p>何时免斯苦得至于乐处</p><p>为渴所逼故徒陟彼高原</p><p>设见于河池到则皆枯涸</p><p>于旷野山林周遍而寻觅</p><p>受渴乏艰辛求水不可得</p><p>乃至湿润处彼亦不能见</p><p>复有大乌鸢利嘴而啄食</p><p>为彼饥渴火常逼切其身</p><p>宛转险道中叫呼求捄护</p><p>昔近欲境界彼如镜中像</p><p>虚坏己修财今独受此报</p><p>由造彼业故笼罩难出离</p><p>于四向奔走业尽当解脱</p><p>从三毒所生极恶猛火聚</p><p>念念常炽然则能烧巨石</p><p>又火焚彼石水沃即能止</p><p>我业火如海深广何能灭</p><p>恶业如其薪爱风同发起</p><p>烧彼罪有情周匝无能避</p><p>我造诸罪咎远离于善法</p><p>堕彼鬼世间为自心所诳</p><p>我为彼饥渴二火镇烧然</p><p>及刀杖伤残受三种极苦</p><p>我造诸恶业堕饿鬼趣中</p><p>非眷属亲朋能为作捄济</p><p>唯有彼善法与我作依怙</p><p>谓施戒多闻三种为归捄</p><p>乃至我造作诸极恶苦因</p><p>堕愚痴网中长沦于苦海</p><p>受极重热恼实难堪难忍</p><p>我若得出离少罪不复造</p><p>彼饿鬼趣中常生大愁怖</p><p>于此不善因是故当远离</p><p>畜生品第十八</p><p>彼畜生苦报为牵缚捶打</p><p>不断杀因缘则更生食啖</p><p>愚夫爱惑心乐行于损害</p><p>不修施戒因后受畜生报</p><p>为爱索所缚五根如痴痖</p><p>怀忿恨憎嫉后受畜生报</p><p>应作不应作可食不可食</p><p>于善不善法皆不能了知</p><p>人趣多追求诸天着放逸</p><p>饿鬼受饥渴地狱唯极苦</p><p>若人于有情乐行于杀戮</p><p>招种种危苦当互相残害</p><p>又复诸众生多悭复散乱</p><p>以是因缘故当堕鬼畜趣</p><p>彼三毒过患没溺诸有情</p><p>受生死轮回深险难出离</p><p>若乐求正法则生诸善果</p><p>具足彼明慧为人所恭敬</p><p>是故具智者乐修清净业</p><p>如理而作意跻解脱正道</p><p>饥乏业报品第十九</p><p>乐作不<a href=\"/remen/154932.html\" class=\"keylink\" target=\"_blank\">饶益</a>驱役诸众生</p><p>招下劣苦因无与饥相似</p><p>叫呼求饮食从自身起火</p><p>烧彼罪众生如然于槁木</p><p>是火遍方处所至即随逐</p><p>设经百劫中匪食无能济</p><p>世火虽炎热饥火复过是</p><p>奔驰三有中于食求无得</p><p>又世间有情常生种种过</p><p>为饮食因缘沉沦三有海</p><p>住彼三有中随业而牵去</p><p>长时受楚毒此苦说无尽</p><p>处于胎藏中为粪秽所溺</p><p>受逼迫热恼此苦说无尽</p><p>耽着于欲境乐殊妙严饰</p><p>贪求受艰辛此苦说无尽</p><p>常诣他舍宅求丐于衣食</p><p>为彼所轻贱此苦说无尽</p><p>由爱毒所使劳己而求觅</p><p>乃至身未终此苦说无尽</p><p>自贪其欲境众冤伺其便</p><p>心常生惶怖此苦说无尽</p><p>由为彼妻孥多生于忧戚</p><p>斯为第一冤此苦说无尽</p><p>枉费诸珍财为亲朋诃毁</p><p>由斯起愁恼此苦说无尽</p><p>变异身衰老策杖而徐行</p><p>色力顿疲羸此苦说无尽</p><p>生平所爱宠<a href=\"/remen/linzhong.html\" class=\"keylink\" target=\"_blank\">临终</a>皆弃舍</p><p>独往无所依此苦说无尽</p><p>愚夫造诸罪堕于恶趣中</p><p>皆由饮食因智者之所诫</p><p>了知是业报心当生怖畏</p><p>乐修于施戒以众善庄严</p></div>"
},{
    "title": "诸法集要经 第八卷",
    "author": "沙门臣日称 译",
    "html": "<div class=\"B1_text\"><p>诸法集要经 第八卷</p><p>观<a href=\"/remen/wuwei.html\" class=\"keylink\" target=\"_blank\">无畏</a>尊者集</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>舍离<a href=\"/remen/xiedai.html\" class=\"keylink\" target=\"_blank\">懈怠</a>品第二十</p><p>谓由彼劣慧而生于懈怠</p><p>好习戏论言远离于正智</p><p>舍离善知识乐习近恶友</p><p>为破法<a href=\"/remen/yinyuan1.html\" class=\"keylink\" target=\"_blank\">因缘</a>此说为邪命</p><p>不知时与方及彼诸难处</p><p>不应说为说心常生愁怖</p><p>不避于讥嫌而常往乞食</p><p>为佗所轻贱乐自称己德</p><p>起增上贪痴生掉举邪慢</p><p>深着于五欲心不依正教</p><p>违背王教敕常怀于忿恚</p><p>狂乱失<a href=\"/remen/zhengnian.html\" class=\"keylink\" target=\"_blank\">正念</a>非时而致死</p><p>远离<a href=\"/remen/shuofa.html\" class=\"keylink\" target=\"_blank\">说法</a>师不达法非法</p><p>善人虽教招生嗔而毁呰</p><p>贪嗜彼饮食常着于睡眠</p><p>如是罪<a href=\"/remen/zhongsheng.html\" class=\"keylink\" target=\"_blank\">众生</a>当堕于<a href=\"/remen/diyu.html\" class=\"keylink\" target=\"_blank\">地狱</a></p><p>若决定<a href=\"/remen/jingjin.html\" class=\"keylink\" target=\"_blank\">精进</a>能生于乐报</p><p>是故依<a href=\"/remen/zhengfa.html\" class=\"keylink\" target=\"_blank\">正法</a>而当取善果</p><p>若懈怠为本生三种过失</p><p>唯精进对治能破诸痴惑</p><p>谓彼三毒因能招三种报</p><p>此三为根本随趣于三有</p><p>若乐彼懈怠则弃诸善法</p><p>众恶由之生当堕于地狱</p><p>或取彼生贪或舍此增恚</p><p>如是处执着此说为愚痴</p><p>懈怠覆其心如中毒闷绝</p><p>于放逸深坑堕落无疑惑</p><p>若乐行精进离懈怠垢秽</p><p><a href=\"/remen/jietuo.html\" class=\"keylink\" target=\"_blank\">解脱</a>诸恐怖此则获乐分</p><p>若作意懈怠不修胜净法</p><p>得广大过咎是人唯苦分</p><p>由眷属缠缚当堕于险难</p><p>是故此生中无贪彼欲乐</p><p>又彼懈怠者常为痴所蔽</p><p>无少分福业众共生轻贱</p><p>又彼懈怠者生睡眠惛沈</p><p>破坏解脱门智者善防护</p><p>又彼懈怠者起无惭无愧</p><p>此二为苦本后得大恐怖</p><p>又彼懈怠者悉废其修作</p><p>是人于<a href=\"/remen/shijian.html\" class=\"keylink\" target=\"_blank\">世间</a>虽活即如死</p><p>又彼懈怠者引生于掉举</p><p>令心不寂静命终心散乱</p><p>没懈怠淤泥何由超<a href=\"/remen/kuhai.html\" class=\"keylink\" target=\"_blank\">苦海</a></p><p>唯勇猛精进能到于<a href=\"/remen/bian.html\" class=\"keylink\" target=\"_blank\">彼岸</a></p><p>又彼懈怠者如傍生无异</p><p>但思念所食余则无所知</p><p>由贪嗜饮食乐作不净行</p><p>所欲多匮乏常从佗乞丐</p><p>乃至于自身忍寒热饥渴</p><p>皆由懈怠故备受于艰苦</p><p>由彼懈怠故众人皆嫌弃</p><p>彼为自欺罔何能尽苦际</p><p>不学真实乘唯贪于美味</p><p>命终堕恶道徒劳生后悔</p><p>若发起精进安住彼正念</p><p>永断不善法此则为智者</p><p>如是种种苦皆由懈怠生</p><p>了知是业报毕竟不复造</p><p>众生三毒火念念常炽然</p><p>大悲<a href=\"/remen/ganlu.html\" class=\"keylink\" target=\"_blank\">甘露</a>雨为彼而息除</p><p>悲愍有情品第二十一</p><p>谓身语意业常与善相应</p><p>显示三恶道引之令出离</p><p>若依止悲心能趣寂灭乐</p><p>愍念诸众生如母爱己子</p><p>于有苦众生寻求而捄护</p><p>鬼趣尚蒙祐得生于天趣</p><p>若具足悲心爱念诸含识</p><p>是名大丈夫人天咸恭敬</p><p>若人有悲心则能持净戒</p><p>如月照世间光明常清净</p><p>能令诸众生离愁怖忧戚</p><p>是故于悲心毕竟常亲近</p><p>若人离粗犷以悲心<a href=\"/remen/zhuangyan.html\" class=\"keylink\" target=\"_blank\">庄严</a></p><p>是名良<a href=\"/remen/futian.html\" class=\"keylink\" target=\"_blank\">福田</a>名称普周遍</p><p>由悲心普滋诸根无垢染</p><p>住清净<a href=\"/remen/zhengjian.html\" class=\"keylink\" target=\"_blank\">正见</a>去<a href=\"/remen/puti.html\" class=\"keylink\" target=\"_blank\">菩提</a>不远</p><p>若人具悲心如诸天<a href=\"/remen/zizai.html\" class=\"keylink\" target=\"_blank\">自在</a></p><p>于百千生中永离彼贫乏</p><p>若人意质直如金可贵重</p><p>复安住悲心斯为无尽宝</p><p>若人具精进常勤求正法</p><p>以悲心明灯为说除疑暗</p><p>常于昼夜中不舍其悲意</p><p>随其所至处乐说而无懈</p><p>悲心极清凉息众生热恼</p><p>令得上妙乐后获真常果</p><p>故诸佛所赞悲为无尽财</p><p>亦如净池沼能涤诸罪垢</p><p>是最上庄严破<a href=\"/remen/fannao.html\" class=\"keylink\" target=\"_blank\">烦恼</a>黑暗</p><p>沃润菩提苗令得真常果</p><p>若人有悲心如牛出醍醐</p><p>具足其美味蠲身心热恼</p><p>三有如巨海三毒如驶流</p><p>悲心为舡筏仁者所乘蹈</p><p>悲为<a href=\"/remen/gongde.html\" class=\"keylink\" target=\"_blank\">功德</a>财白净法严莹</p><p>善人常系念此说名为悲</p><p>悲舍离刚强内则生诸善</p><p>除烦恼过患如镕金出矿</p><p>悲心如宝器满中容妙物</p><p>增长彼善根随念获安隐</p><p>悲心如宝藏众生用无尽</p><p>能破彼贫穷成就广大利</p><p>悲心常寂静乐修习诸禅</p><p>离放逸境界出五欲垢染</p><p>又复起慈心于他生愍念</p><p>令彼获轻安得脱苦缠缚</p><p>以意善思惟常远彼罪垢</p><p>解脱诸恐怖志求寂静乐</p><p>常与忍相应自他则无恼</p><p>世间咸喜见后得生天中</p><p>若人能安住慈忍无上宝</p><p>一切诸有情瞻之如父母</p><p>慈愍无过上为乐之根本</p><p>若人无是心后则唯有苦</p><p>若梵天悲心自在天忍辱</p><p>诸持明智母皆不及慈行</p><p>不害第一福正见最上善</p><p>寂静心常安得离诸险难</p><p>是故当了知心常生怜愍</p><p>以施戒忍慈修成无垢智</p><p><a href=\"/remen/bushi.html\" class=\"keylink\" target=\"_blank\">布施</a>品第二十二</p><p>由净施所感十二种功德</p><p>得生人天中<a href=\"/remen/caifu.html\" class=\"keylink\" target=\"_blank\">财富</a>无与等</p><p>若人返是者获咎亦如此</p><p>愚痴不乐施后堕于恶处</p><p>为妻子眷属起悭吝贪爱</p><p>造匮乏苦因常希求不足</p><p>若广行布施解脱贪缠缚</p><p>摧彼我慢幢破灭诸痴暗</p><p>施为彼先导引生殊胜处</p><p>于人世天中当招于巨富</p><p>施如彼浴池戒能净诸垢</p><p>以智善观察能超于三有</p><p>谓施戒及智三种如灯明</p><p>若人善修习永离诸痴暝</p><p>爱恚如巨海疑惑如波涛</p><p>欲渡彼险难当修施戒智</p><p>众生多狂乱随所生贪着</p><p>欲防护彼心当修施戒智</p><p>如是三种行我说为良药</p><p>善除烦恼病皆使获清凉</p><p>心起邪思惟生放逸过失</p><p>为彼淫怒痴相应而缠缚</p><p>是三毒可畏如火烧世间</p><p>以施等对治当断令永尽</p><p>不修施等行彼则为愚痴</p><p>是人常苦恼求乐则无有</p><p>若在在处处众生造诸罪</p><p>随彼彼因缘受种种<a href=\"/remen/guobao.html\" class=\"keylink\" target=\"_blank\">果报</a></p><p>一切有为法皆从因缘起</p><p>未见无恶因而受于苦报</p><p>心不乐惠施面常生怒色</p><p>斯为贫窭因是故当远离</p><p>若施生喜心离相应悭垢</p><p>后得生天中诸天共游戏</p><p>是悭如彼冤损坏极可畏</p><p>能令诸众生受饿鬼饥渴</p><p>若乐行布施所生即快乐</p><p>是故诸智者于施常称赞</p><p>施如彼光明所至则随有</p><p>若生人天中得<a href=\"/remen/gongyang.html\" class=\"keylink\" target=\"_blank\">供养</a>恭敬</p><p>故诸佛所说当善修布施</p><p>住不可破坏最上坚牢处</p><p>善行其施者则降彼悭冤</p><p>常以慧观察无令得其便</p><p>施如彼良田而有其三种</p><p>善熏心种子各获其果利</p><p>初乐行于施后专持净戒</p><p>以智断爱垢此理无过上</p><p>世间皆<a href=\"/remen/wuchang.html\" class=\"keylink\" target=\"_blank\">无常</a>复多诸过失</p><p>不能断彼爱何由生胜处</p><p>当发起大心乐广行布施</p><p>舍此不修习后受饿鬼报</p><p>由依止施故复坚持净戒</p><p>是人于后身受转轮王位</p><p>由具彼禁戒善知时非时</p><p>解脱苦边际得近菩提道</p><p>诸天不行施其福则随灭</p><p>智者了知已当乐行喜舍</p><p>乃至此生中受人间快乐</p><p>皆由彼施故常系念修作</p><p>设堕畜生中亦受彼快乐</p><p>皆由彼施故是如来所说</p><p>若人不乐施后堕饿鬼趣</p><p>斯由悭吝故常食诸不净</p><p>若乐行布施则得清凉果</p><p>不修如是行为饥渴所烧</p><p>由先放逸故不修施等因</p><p>于彼命终时自心生热恼</p><p>心喜而行施得众所爱敬</p><p>常获于吉祥感果故相似</p><p>若人不乐施自亦不受用</p><p>常吝惜其财终为佗散坏</p><p>若人具珍财奉尊亲师长</p><p>斯顺于正行则不为虚用</p><p>于贫病疲乏一切诸有情</p><p>常乐清净施为之作眼目</p><p>由如是行施施已得生天</p><p>诸天若生悭不久而退堕</p><p>人间修施因天中受乐报</p><p>非无所修因而妄招其果</p><p>若离于施戒亦不修<a href=\"/remen/chanding.html\" class=\"keylink\" target=\"_blank\">禅定</a></p><p>如是愚痴人虽活死无异</p><p>若不乐正法则减失慧命</p><p>愚夫不修习虽活则如死</p><p>若人无智灯心则不明了</p><p>彼则如傍生为人皮所覆</p><p>不施复多贪诸根常散乱</p><p>当知彼非人如饿鬼斗诤</p><p>住慈念观察修施戒禅定</p><p>斯为寂静人诸天咸恭敬</p><p>具德众所尊无德咸轻易</p><p>如是善了知是名人中天</p><p>善修其施者获富乐长寿</p><p>于此世佗世常乐行喜舍</p><p>众生随自业生于五趣中</p><p>唯施等善因见之如父母</p><p>了知布施因所感其胜报</p><p>当奉持净戒得脱三有苦</p><p>持戒品第二十三</p><p>戒为最胜财如日光普照</p><p>若人命终时唯戒为伴侣</p><p>持戒得生天或得诸禅定</p><p>于此世佗世光明无与等</p><p>若人乐生天少因则能得</p><p>是故远诸恶常持于净戒</p><p>若能护彼戒心乐行于施</p><p>后得生天中获妙乐无比</p><p>妻子及珍财亲眷朋属等</p><p>护持净戒者睹此皆非乐</p><p>于戒生爱敬如护念赤子</p><p>则离彼毁犯常生于胜处</p><p>由修彼净行施戒悉<a href=\"/remen/yuanman.html\" class=\"keylink\" target=\"_blank\">圆满</a></p><p>以白业庄严得生于天上</p><p>戒如于宝藏能生彼富饶</p><p>名称及生天不求而自至</p><p>此三种胜报鬼趣尚能求</p><p>何况具智人净心而奉戒</p><p>若人于净戒尽形能护持</p><p>得至不灭处永尽诸苦际</p><p>过去诸<a href=\"/remen/lunhui.html\" class=\"keylink\" target=\"_blank\">轮回</a>为三毒缠缚</p><p>戒如净光明能破彼黑暗</p><p>戒如天池沼具众宝严莹</p><p>亦名坚固财水火无能坏</p><p>是故彼正士于戒曾无犯</p><p>常生爱敬心得最上寂静</p><p>决定心坚固于戒无缺漏</p><p>唯彼戒功能命终常守护</p><p>若亲持戒人如日光所照</p><p>习近毁禁者转增其痴钝</p><p>离不善垢秽无希求热恼</p><p>如是持戒人诸佛所称赞</p><p>持戒具<a href=\"/remen/fuhui.html\" class=\"keylink\" target=\"_blank\">福慧</a>初中后皆善</p><p><a href=\"/remen/pojie.html\" class=\"keylink\" target=\"_blank\">破戒</a>唯愚夫如傍生无异</p><p>若人持净戒得戒衣所覆</p><p>于戒若毁犯彼则如裸体</p><p>由持戒生天天众竞迎奉</p><p>于彼园苑中而共相游戏</p><p>具足诸福业坚修持梵行</p><p>是<a href=\"/remen/rensheng.html\" class=\"keylink\" target=\"_blank\">人生</a>天中决定无疑惑</p><p>由持彼戒故增益诸善利</p><p>于上妙五欲心不生染着</p><p>若此世佗世戒为其伴侣</p><p>于彼险恶道为之作依怙</p><p>于饥渴怖畏作第一捄护</p><p>应当善观察舍此何归趣</p><p>宁以利刀剑而自断其首</p><p>于彼戒功能不应生毁犯</p><p>是持戒功德<a href=\"/remen/yinguo.html\" class=\"keylink\" target=\"_blank\">因果</a>皆清净</p><p>招世出世乐为诸佛所赞</p><p>若人不护戒无初中后善</p><p>失广大利益及最上寂静</p><p>持戒第一善施所不能及</p><p>彼财有限量戒功能无尽</p><p>由戒德庄严众人所爱敬</p><p>当知诸如来因戒而成圣</p><p>持戒最清凉除身心热恼</p><p>是故常奉行当得生天道</p><p>戒为生天梯亦名为乐海</p><p>若人离彼戒后唯生忧悔</p><p>戒如清凉水深广常弥满</p><p>为彼持戒者涤身心垢秽</p><p>受天中妙乐及殊胜庄严</p><p>皆由戒功能善因之所致</p><p>若安住净戒众善咸依止</p><p>念念常增长无恶道怖畏</p><p>若专修梵行以戒而严身</p><p>是人于现生得供养恭敬</p><p>由坚持禁戒常远诸不善</p><p>于彼一切处得快乐安隐</p><p>若持彼彼戒各别有功能</p><p>常生殊胜处随意而自在</p><p>施戒智三种能生于慈心</p><p>常爱念众生得亲近承事</p><p>戒如妙珍宝善人常贵重</p><p>永离诸过失得生于天中</p><p>具足清净智如镕金离垢</p><p>常乐持净戒得生于天中</p><p>能令诸有情一切处安隐</p><p>不造诸罪行得生于天中</p><p>若人护彼戒以智善拣择</p><p>于彼昼夜中精进常无退</p><p>戒如彼良马善人所乘御</p><p>以真实思惟不着于乐报</p><p>天中上妙乐诸天共游戏</p><p>皆由持戒故而得生于彼</p><p>天上妙花鬘天衣而严饰</p><p>诸天共游戏皆善因所得</p><p>有妙莲花池生清凉香风</p><p>诸天共游戏皆善因所得</p><p>天上诸宫殿众宝而庄严</p><p>诸天共游戏皆由持戒故</p><p>天中妙园林众华悉开发</p><p>游止诸宝山皆由持戒故</p><p>由具彼净戒生三十三天</p><p>如人入己宅即无诸忧患</p><p>若人护彼戒得最上<a href=\"/remen/shouming.html\" class=\"keylink\" target=\"_blank\">寿命</a></p><p>破戒命终时受无量极苦</p><p>于持戒功德知已常爱乐</p><p>善护于戒者则不生毁犯</p><p>由能护彼戒善住于忍辱</p><p>以寂静因缘众人咸乐睹</p><p>若依止净戒如乘于舡筏</p><p>能运载自佗得渡三有海</p><p>由戒水清凉能涤于心智</p><p>阎浮檀金花诸天来奉献</p><p>若人意寂静以戒常庄严</p><p>自在生诸天受乐而无极</p><p>由广修胜行受最上妙乐</p><p>游戏于诸天皆由持戒故</p><p>若持彼净戒如升于阶陛</p><p>智力常相扶得生尊胜处</p><p>若人纯净心于戒无缺漏</p><p>由戒法清净常生安隐处</p><p>善护于戒者常思惟观察</p><p>离微细毁犯得至寂灭处</p><p>戒能生彼乐弃背诸罪垢</p><p>是故常守护毕竟除忧怖</p><p>由持彼戒故命终无怖畏</p><p>于三恶道中为第一捄护</p><p>若人不护戒如盲瞖眼目</p><p>于戒不清净常生下劣处</p><p>求人天快乐唯戒为其本</p><p>于戒不清净后则生悔恼</p><p>无戒愚痴人不得生天界</p><p>是故具智者于戒常奉持</p><p>天中妙五欲第一殊胜乐</p><p>由戒清净故而获于多果</p><p>弥卢山金光戒光复过彼</p><p>柝为十六分亦不及其一</p><p>戒光常照明逾真金严莹</p><p>皆由自善业得生于忉利</p><p>持戒有三品谓彼上中下</p><p>皆如所作因受报亦如是</p><p>由持彼戒故则不生放逸</p><p>安住于正法常获诸妙乐</p><p>戒能离诸垢常发净光明</p><p>设百千日光类此无能及</p><p>若上品持戒获七种功德</p><p>随意而受用善逝之所说</p><p>由依止净戒正见常现前</p><p>从人世生天斯不为难得</p><p>戒为清凉触于身不舍离</p><p>愚夫不亲近常受诸热恼</p><p>若人清净心善护于禁戒</p><p>具彼七种财决定无能坏</p><p>若人清净心修持于梵行</p><p>如禽有二翼飞空而不堕</p><p>由持彼戒故而得清净果</p><p>为胜中最胜则更无过上</p><p>若心善修作依止施戒宝</p><p>于天上人间长生殊胜处</p><p>身不持净戒心不乐正法</p><p>内外无所蕴何由免恶道</p><p>若乐寂静法为人所恭敬</p><p>彼内外坚固如金刚无异</p><p>旃檀沉水香怛计薝卜花</p><p>人天咸所重不及彼戒香</p><p>若人修施戒唯意乐生天</p><p>此为垢浊因如毒和美膳</p><p>是故于彼戒坚持求出离</p><p>远离破戒人如毒如刀杖</p><p>如是善护戒往趣人天中</p><p>无戒众所嫌求乐不可得</p><p>了知是功德专心无暂舍</p><p>为第一捄护无与戒相似</p><p>忍辱品第二十四</p><p>善安住于忍为第一庄严</p><p>此为最胜财非世宝所及</p><p>若人修忍行为世所恭敬</p><p>是故常一心坚固而修习</p><p>若人修忍行离忿怒过失</p><p>于此世佗世善人常称赞</p><p>忍财与戒财及彼胜慧财</p><p>如是诸功德超过于世间</p><p>是故具智者乐行于忍辱</p><p>常于诸众生心不生厌舍</p><p>忍如妙良药能疗治忿毒</p><p>由彼忍力故展转无令起</p><p>愚夫无明慧如盲无所睹</p><p>以忍辱灯明引之登正道</p><p>由无正法财于五趣旋转</p><p>善修忍<a href=\"/remen/xingzhe.html\" class=\"keylink\" target=\"_blank\">行者</a>我说为富饶</p><p>忿怒深过咎如险恶旷野</p><p>若人具忍行于彼善超越</p><p>若不修忍行迷失于正道</p><p>欲离恶趣苦非忍何由免</p><p>若人行忍辱昼夜获安隐</p><p>永离诸忧戚后世常端正</p><p>忍为功德藏善人常守护</p><p>于意善调伏无烦恼所娆</p><p>忍为生天梯出轮回怖畏</p><p>若能善修习解脱地狱苦</p><p>忍为功德水清净常充满</p><p>能捄饿鬼渴涤傍生罪垢</p><p>若专修忍行获吉祥安乐</p><p>等视诸有情如世之慈母</p><p>精进品第二十五</p><p>为长养正法观彼时及方</p><p>起勇猛精进而求彼彼果</p><p>若离于正法及时方作用</p><p>由无彼精进多增懒堕事</p><p>智者多勇捍乐解脱正法</p><p>速趣于天中如箭顷相似</p><p>由彼精进力善营种种事</p><p>于彼彼所作皆悉得成就</p><p>若出世正法及世间义利</p><p>皆由彼精进舍此则无有</p><p>若人远精进则舍诸善法</p><p>为世所轻嫌如兔影昏月</p><p>舍离八圣道净智不增长</p><p>唯彼精进力得至安隐处</p><p>若人具精进如王力自在</p><p>罗汉无精进不能成菩提</p><p>了知是功德诸根不散乱</p><p>发起精进心为第一最胜</p><p>得净智现前常生于正念</p><p>远离彼老死得证真常果</p><p>禅定品第二十六</p><p>若人修诸定于慧而不着</p><p>应当常一心生清净意乐</p><p>善住心一境<a href=\"/remen/wuxiang.html\" class=\"keylink\" target=\"_blank\">无相</a>违过失</p><p>解脱诸怖畏此说为安乐</p><p>若心住一境则离诸疑惑</p><p>清净如真金此说为安乐</p><p>若人心寂静诸根不散乱</p><p>决定趣菩提此说为安乐</p><p>由心住一境乐修习诸定</p><p>是人常获得三摩地快乐</p><p>乐独处空闲常修彼胜定</p><p>了知彼妙乐出过于世间</p><p>如是清净心常安住一境</p><p>解脱过失网到最上寂静</p><p>若心专一境善制于五根</p><p>以智水灭除爱火所烧害</p><p>常现前安住清净殊妙乐</p><p>由解脱彼爱受用而无尽</p><p>心邪曲思惟处处而生起</p><p>善住持定者常一境相应</p><p>此最上禅定能趣<a href=\"/remen/niepan.html\" class=\"keylink\" target=\"_blank\">涅盘</a>城</p><p>破坏诸魔怨是故应修习</p><p>善坚固诸定则能调意马</p><p>永离诸忧染得最上安住</p><p>善修于定者离贪而止足</p><p>所招殊胜报此无能尽说</p><p>如是善修习住心一境性</p><p>能超<a href=\"/remen/shengsi.html\" class=\"keylink\" target=\"_blank\">生死</a>流得至不灭处</p><p>胜慧品第二十七</p><p>由慧力为先乐勤求正法</p><p>与定常相应如母爱于子</p><p>又世间父母不能偏随逐</p><p>彼于五趣中一切皆捄护</p><p>慧山极高峻戒水常清净</p><p>于三有过患一切皆明见</p><p>若真实了知眼根所缘境</p><p>以智为所依能渡三有海</p><p>善修施戒定说彼智为先</p><p>由智乐持戒则能免恶趣</p><p>若眼所观境由慧而离染</p><p>故如来所说善住八圣道</p><p>于苦等<a href=\"/remen/sidi.html\" class=\"keylink\" target=\"_blank\">四谛</a>最初而开示</p><p>由增上慧力破愚夫常见</p><p>智如彼利剑断贪爱藤蔓</p><p>离生等缠缚及彼过失聚</p><p>智为胜甘露是出世法财</p><p>最上善知识为第一宝藏</p><p>修智戒耆旧离贪爱疑惑</p><p>常依止寂静开示真实道</p><p>慧如彼金刚力能极坚利</p><p>摧坏诸烦恼令乘大智车</p></div>"
},{
    "title": "诸法集要经 第九卷",
    "author": "沙门臣日称 译",
    "html": "<div class=\"B1_text\"><p>诸法集要经 第九卷</p><p>观<a href=\"/remen/wuwei.html\" class=\"keylink\" target=\"_blank\">无畏</a>尊者集</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>寂静品第二十八</p><p>若尽诸<a href=\"/remen/fannao.html\" class=\"keylink\" target=\"_blank\">烦恼</a>则得最上乐</p><p>此为寂静通智者如实说</p><p>又彼诸如来常赞寂静法</p><p>得至不灭处诸苦则不生</p><p>若人离放逸无贪欲过患</p><p>乐修寂静行去<a href=\"/remen/puti.html\" class=\"keylink\" target=\"_blank\">菩提</a>不远</p><p>若能离贪爱于境心不乱</p><p>及舍恶知识去菩提不远</p><p>若能善观察不着善不善</p><p>离<a href=\"/remen/lunhui.html\" class=\"keylink\" target=\"_blank\">轮回</a>怖畏去菩提不远</p><p>若能断诸惑除<a href=\"/remen/xiedai.html\" class=\"keylink\" target=\"_blank\">懈怠</a>垢秽</p><p>了自他<a href=\"/remen/wuwo.html\" class=\"keylink\" target=\"_blank\">无我</a>去菩提不远</p><p>离三毒过患令诸根寂静</p><p>明了于<a href=\"/remen/sidi.html\" class=\"keylink\" target=\"_blank\">四谛</a>去菩提不远</p><p>于精粗饮食而不生贪厌</p><p>智境两相如去菩提不远</p><p>于苦乐二种亦不生执着</p><p>得离诸怖畏去菩提不远</p><p>若人怖诸罪当离诸放逸</p><p>善求趣菩提得最上寂静</p><p>圣道品第二十九</p><p>若人于四谛以智善观察</p><p><a href=\"/remen/jietuo.html\" class=\"keylink\" target=\"_blank\">解脱</a>诸轮回趣无为<a href=\"/remen/bian.html\" class=\"keylink\" target=\"_blank\">彼岸</a></p><p>若无正思惟愚痴着诸欲</p><p>不厌离<a href=\"/remen/shengsi.html\" class=\"keylink\" target=\"_blank\">生死</a>为轮回所缚</p><p>不畏广大苦无出离方便</p><p>为欲箭所中当堕于恶道</p><p>愚人着诸欲如蛾爱灯光</p><p>不知大怖畏毕竟无少乐</p><p>佛说真实道谓苦空<a href=\"/remen/wuchang.html\" class=\"keylink\" target=\"_blank\">无常</a></p><p>及无我作者能免脱轮回</p><p>智境本平等一切皆心造</p><p>于此证解已故不说三种</p><p>离饮食过患不依邪活命</p><p>起无分别智证出<a href=\"/remen/shijian.html\" class=\"keylink\" target=\"_blank\">世间</a>法</p><p>善住真实智作十六行相</p><p>然后能了知达诸法次第</p><p>永离三毒垢出三有逼迫</p><p>趣越三恶趣是名须陀洹</p><p>不善法为因定堕于恶道</p><p>由依解脱法得须陀洹果</p><p>善修习诸定引生于轻安</p><p>纯净业相应得超三有海</p><p>永断诸疑惑离贪及不害</p><p>乘白业船舫能到于彼岸</p><p>谓有为诸法从<a href=\"/remen/yinyuan1.html\" class=\"keylink\" target=\"_blank\">因缘</a>生起</p><p>知彼<a href=\"/remen/sishengdi.html\" class=\"keylink\" target=\"_blank\">四圣谛</a>为染净<a href=\"/remen/yinguo.html\" class=\"keylink\" target=\"_blank\">因果</a></p><p>若了达四谛决定得解脱</p><p>愚夫着欲境随三有旋转</p><p>若能离贪欲则住寂静道</p><p>此道无过上智者所游履</p><p>若人于诸佛常净心恭敬</p><p>生生获快乐离佛无解脱</p><p>若人于<a href=\"/remen/zhengfa.html\" class=\"keylink\" target=\"_blank\">正法</a>常净心爱乐</p><p>生生获快乐离法无解脱</p><p>若人于众僧常净心<a href=\"/remen/gongyang.html\" class=\"keylink\" target=\"_blank\">供养</a></p><p>生生获快乐离僧无解脱</p><p>若人于四谛常净心信解</p><p>生生获快乐离此无解脱</p><p>若人于圣道常净心修习</p><p>生生获快乐离此无解脱</p><p>若求证真如当安住净慧</p><p>不乐着游戏此为天中天</p><p>若乐着嬉戏心不生暂舍</p><p>增长诸病恼斯则实非乐</p><p>善解四谛法及修施等行</p><p>当知如是人作最上安隐</p><p>教诫<a href=\"/remen/biqiu.html\" class=\"keylink\" target=\"_blank\">比丘</a>品第三十</p><p>常乐行慈忍不害诸有情</p><p>得一切<a href=\"/remen/zhongsheng.html\" class=\"keylink\" target=\"_blank\">众生</a>敬之如其父</p><p>身业常清净诸根善相应</p><p>心不生悭贪远离不与取</p><p>于彩绘女人亦不应观视</p><p>断坚固欲想为世解脱者</p><p>乐习诸<a href=\"/remen/chanding.html\" class=\"keylink\" target=\"_blank\">禅定</a>得离诸忧畏</p><p>不触烦恼蛇视金如瓦砾</p><p>于苦乐安危及盛衰等事</p><p>其心不倾动此名为比丘</p><p>善降伏诸根不为境所娆</p><p>以智如实知于冤亲平等</p><p>若具足明智了欲境如毒</p><p>我记如是人当得菩提道</p><p>具真实<a href=\"/remen/zhengjian.html\" class=\"keylink\" target=\"_blank\">正见</a>悟<a href=\"/remen/shana.html\" class=\"keylink\" target=\"_blank\">刹那</a>生灭</p><p>安住如须弥超出轮回海</p><p>于草及旃檀等视无差别</p><p>珍饍及名衣皆不生爱乐</p><p>于利养名闻观之如炽火</p><p>心常生止足依草而坐卧</p><p>于过现所作种种诸事业</p><p>离颠倒思惟则不生染着</p><p>乐闻于正法不随<a href=\"/remen/liuzhuan.html\" class=\"keylink\" target=\"_blank\">流转</a>因</p><p>以慧善拣择常修殊胜行</p><p>欲境虽炽然由彼心寂静</p><p>驱策如僮仆则无诸苦恼</p><p>若诸根调顺则不生流荡</p><p>离欲缠缚者与牟尼无异</p><p>善人如金宝见者咸贵重</p><p>乐修寂静行令他生喜心</p><p>栖止阿兰若不乐居楼观</p><p>知足持毳衣常行于乞食</p><p>善修身语心不生苦乐想</p><p>离分别执着得最上安隐</p><p>由习诸禅定能破彼魔怨</p><p>常以真实言引导于群品</p><p>善乘<a href=\"/remen/zhihui.html\" class=\"keylink\" target=\"_blank\">智慧</a>车摧六根贪使</p><p>当知如是人得近菩提道</p><p>乐住阿兰若则永离诸过</p><p>如风于空中吹云无障碍</p><p>以清净三业勤修诸胜行</p><p>具真实正见破坏诸魔教</p><p>于彼贪等行本性而不染</p><p>常起慈悲心是比丘所作</p><p>了知色等境为彼缠缚因</p><p>是人无忧恼得至寂灭处</p><p>知诸因缘法<a href=\"/remen/shane.html\" class=\"keylink\" target=\"_blank\">善恶</a>皆决定</p><p>乐闻解脱法于贪则不着</p><p>于未修善业而常生爱乐</p><p>是人如月光本性净无垢</p><p>焚烧<a href=\"/foxue/changshi/153417.html\" class=\"keylink\" target=\"_blank\">罪恶</a>法如火投干薪</p><p>弃背诸苦因于三有称胜</p><p>志求于解脱不着世间法</p><p>超出诸轮回如鸟随空往</p><p>如实知其因决定而受果</p><p>彼于三有中是名真解脱</p><p>于苦乐精粗皆无有所著</p><p>此最上比丘观世间如焰</p><p>心不生散乱乐求于正法</p><p>勤修本白业彼如阿罗汉</p><p>乐近善知识远离于亲属</p><p>捐在家垢染彼如阿罗汉</p><p>由慧寂诸根不着于境界</p><p>行视二足指彼如阿罗汉</p><p>不诣王履道城邑四衢巷</p><p>贩卖为讥呵彼如阿罗汉</p><p>不观于歌舞不乐相斗诤</p><p>住旷野空闲彼如阿罗汉</p><p>一日唯一食未得不希求</p><p>知分量止足彼如阿罗汉</p><p>常持粪扫衣不乐上妙服</p><p>与食行相应彼如阿罗汉</p><p>由不造诸业离一切虚妄</p><p>不起亦不乐彼如阿罗汉</p><p>不起恚怒相离贪欲愚痴</p><p>解脱诸恶法彼如阿罗汉</p><p>离一切嗔恼超越诸结使</p><p>住<a href=\"/remen/zhengnian.html\" class=\"keylink\" target=\"_blank\">正念</a>思惟彼如阿罗汉</p><p>修习八圣道善住于寂静</p><p>破诸烦恼怨彼如阿罗汉</p><p>寂静根坚固超贪欲淤泥</p><p>住心一境性彼如阿罗汉</p><p>于自经行所及他游止处</p><p>知已如实说彼如阿罗汉</p><p>知漏无漏法皆从因缘生</p><p>决定无有疑彼如阿罗汉</p><p>离惛沉睡眠无懈依时起</p><p>勤修诸梵行彼如阿罗汉</p><p>喜住阿兰若修毗钵舍那</p><p>奢摩他诸定彼如阿罗汉</p><p>智者依正理常栖止林野</p><p>如禽处空虚彼如阿罗汉</p><p>受信施饮食平等为<a href=\"/remen/shuofa.html\" class=\"keylink\" target=\"_blank\">说法</a></p><p>破根随烦恼彼如阿罗汉</p><p>善知真实道相应心次第</p><p>能到于彼岸彼如阿罗汉</p><p>若具于明智离怖畏<a href=\"/remen/huanxi.html\" class=\"keylink\" target=\"_blank\">欢喜</a></p><p>于二无所著彼如阿罗汉</p><p>于自他众类如实知老死</p><p><a href=\"/remen/tianren.html\" class=\"keylink\" target=\"_blank\">天人</a>咸归信彼如阿罗汉</p><p>常乐修梵行离三衣无有</p><p>得少以为足彼如阿罗汉</p><p>不耽嗜美味依时一坐食</p><p>离名利垢染彼如阿罗汉</p><p>与悲舍相应不覆藏众罪</p><p>焚烧过失林彼如阿罗汉</p><p>违僧伽轨则其心常懈怠</p><p>无勇捍<a href=\"/remen/jingjin.html\" class=\"keylink\" target=\"_blank\">精进</a>此则非比丘</p><p>佛诫诸<a href=\"/remen/dizi.html\" class=\"keylink\" target=\"_blank\">弟子</a>不应畜卧具</p><p>若乐懈怠者何能获安乐</p><p>由懈怠一种诸过患之本</p><p>于流转轮回受无量苦恼</p><p>若有懈怠者众善则不生</p><p>虽被<a href=\"/remen/jiasha.html\" class=\"keylink\" target=\"_blank\">袈裟</a>服此则非比丘</p><p>若不<a href=\"/foxue/changshi/153408.html\" class=\"keylink\" target=\"_blank\">修定</a>慧何由尽诸漏</p><p>唯具假形相此则非比丘</p><p>乐安住僧坊离学法境界</p><p>耽味于酒色此则非比丘</p><p>若断诸魔缚远离众罪业</p><p>不应与毁禁共住同饮食</p><p>又<a href=\"/remen/pojie.html\" class=\"keylink\" target=\"_blank\">破戒</a>比丘受用众饮食</p><p>彼则如服毒饮洋铜无异</p><p>由彼无胜能不预众同分</p><p>后堕<a href=\"/remen/diyu.html\" class=\"keylink\" target=\"_blank\">地狱</a>中于食不可得</p><p>若断诸烦恼如蛇出其室</p><p>不乐见女人依正命乞食</p><p>云何诸比丘以身为所质</p><p>造诸恶趣因坏僧宝名称</p><p>贪名利境界习近于女人</p><p>彼非俗非僧为法中之贼</p><p>恃王臣威势恣啖于酒馔</p><p>为假名比丘诳惑于施者</p><p>无善摄方便同营办俗务</p><p>常依止王城如蛇处林壑</p><p>若不生厌离念念常增长</p><p>当舍欲爱缠乐依止寂静</p><p>诸烦恼惑业于见所治断</p><p>解脱色等蕴应当善修作</p><p>乐修诸禅定<a href=\"/remen/juewu.html\" class=\"keylink\" target=\"_blank\">觉悟</a>于诸法</p><p>善达真实相得最上安隐</p><p>发广大慈心勤求于正法</p><p>了自身如幻名真实比丘</p><p>常生净<a href=\"/remen/shanxin.html\" class=\"keylink\" target=\"_blank\">善心</a>除贪欲忿恚</p><p>离颠倒分别名真实比丘</p><p>断一切结缚离一切和合</p><p>常愍诸众生名真实比丘</p><p>善调伏自心欲境不能乱</p><p>如真金离垢名真实比丘</p><p>于诸欲境界不起爱非爱</p><p>彼心无所著名真实比丘</p><p>具足诸戒法降诸根怨贼</p><p>离下劣讥谤名真实比丘</p><p>不耽诸饮食常发生明慧</p><p>乐研究诸法名真实比丘</p><p>于旷野冢间敷草而坐卧</p><p>心不生疲倦名真实比丘</p><p>了知诸恶因定受其苦报</p><p>则离彼垢浊名真实比丘</p><p>由意根清净离诸恶险难</p><p>超出轮回道名真实比丘</p><p>智慧深如海毁誉而无动</p><p>心不生恚爱名真实比丘</p><p>善宣微妙法无垢无所著</p><p>智慧力坚固依时无疲懈</p><p>知欲界<a href=\"/remen/sejie.html\" class=\"keylink\" target=\"_blank\">色界</a>及彼<a href=\"/remen/wusejie.html\" class=\"keylink\" target=\"_blank\">无色界</a></p><p>种种因缘生是名具智者</p><p>能离欲过失不着世言论</p><p>我说彼比丘见欲境如毒</p><p>由具彼正慧观欲如淤泥</p><p>此为解脱人得免于沦溺</p><p>乐修诸禅定远离于懈怠</p><p>常读诵经典<a href=\"/remen/154932.html\" class=\"keylink\" target=\"_blank\">饶益</a>诸众生</p><p>具足大辩才随问而为答</p><p>知诸法次第离颠倒分别</p><p>善营僧伽事护惜诸财物</p><p>身不生疲劳亦无有悔恼</p><p>不求己名称亦不希<a href=\"/remen/fubao.html\" class=\"keylink\" target=\"_blank\">福报</a></p><p>我说彼比丘则离一切缚</p><p>又彼持净戒不求生天中</p><p>以所作善因唯趣菩提果</p><p>常乐修正行不亲近恶友</p><p>我记如是人则得离诸咎</p><p>善修于慈观精进心质直</p><p>无少犯<a href=\"/remen/lvyi.html\" class=\"keylink\" target=\"_blank\">律仪</a>去菩提不远</p><p>怖生老病死厌离轮回苦</p><p>除散乱修禅去菩提不远</p><p>依止<a href=\"/remen/zixing.html\" class=\"keylink\" target=\"_blank\">自性</a>空悟无常生灭</p><p>次第修诸禅得尽苦边际</p><p>又彼毁戒人为<a href=\"/remen/fofa.html\" class=\"keylink\" target=\"_blank\">佛法</a>之害</p><p>外虽服袈裟内无德所蕴</p><p>犹如彼聚沫怯弱非坚固</p><p>如是虚行人窃比丘名字</p><p>毁戒地狱人为僧宝所摈</p><p>由自心所诳身坏堕恶道</p><p>诳诸法律仪随业而自受</p><p>为业网缠缚彼唯有极苦</p><p>不着善法衣如裸形丑恶</p><p>后堕地狱中受种种治罚</p><p>无众善<a href=\"/remen/zhuangyan.html\" class=\"keylink\" target=\"_blank\">庄严</a>唯苦恼逼迫</p><p>如是破戒人速趣于恶道</p><p>谓由破戒故不修诸善行</p><p>狱火极烧然决定无能免</p><p>内安住戒法外具诸威仪</p><p>舍此皆邪命则无由出离</p><p>于彼昼夜中增长诸不善</p><p>愚痴恶行人毁坏于戒宝</p><p>闻诸法皆空意坚持不舍</p><p>住正念思惟为善护戒者</p><p>戒能远诸罪善人常奉持</p><p>破戒如垢索缚诸造恶者</p><p>若毁于禁戒唯与罪相应</p><p>彼则乐亲近焰摩罗使者</p><p>愚痴无戒人起增上散乱</p><p>相续造诸罪去地狱非远</p><p>若乐造众恶彼唯自损害</p><p>今果如昔因云何生后悔</p><p>罪河极深广波涛常汹涌</p><p>漂溺诸罪人昼夜受诸苦</p><p>若离彼净戒则舍白净去</p><p>后纵得人身心常生放逸</p><p>于戒全毁犯增嫉贤善人</p><p>如是恶比丘决定堕恶道</p><p>若乐持净戒常游履善道</p><p>是人不久得出世真常乐</p><p>善坚持斋法读诵诸经典</p><p>其心常寂静无烦恼相应</p><p>于三有海中以戒为船筏</p><p>当依教奉行能到于彼岸</p><p>常持粪扫衣唯畜一破钵</p><p>飡木实根蓏彼乐佛所赞</p><p>清净身语心当行于正命</p><p>乐修诸禅定趣菩提不远</p><p>常栖止旷野心不生放逸</p><p>唯净修梵行趣菩提不远</p><p>弃背于五欲知足无希求</p><p>常生寂静心趣菩提不远</p><p>不行邪活命离烦恼尘垢</p><p>其心等<a href=\"/remen/xukong.html\" class=\"keylink\" target=\"_blank\">虚空</a>趣菩提不远</p><p>佛说诸法律心不生爱乐</p><p>不修彼梵行诽谤寂静道</p><p>习近下劣人远离于戒法</p><p>弃真实正见不乐修诸定</p><p>由彼掉举故作意而破坏</p><p>离彼对治法何由得禅定</p><p>离自分善法乐邪师事业</p><p>彼二皆破坏决定堕恶道</p><p>舍比丘形相改易俗形服</p><p>为人所轻笑处世常贫乏</p><p>彼下劣愚痴自矜夸所学</p><p>弃舍己善业乐行于非法</p><p>由返俗自济则失善名闻</p><p>为彼诸善人弃之如草芥</p><p>乐造诸恶业则坏彼正见</p><p>此破法比丘其心常谄诈</p><p>常贪妙饮食乐着于欲事</p><p>此恶行比丘名著袈裟贼</p><p>穷历象星宿说占相等事</p><p>此世俗比丘乐亲近王者</p><p>习医方彩画结构非理事</p><p>此险恶比丘常营务衣食</p><p>厌诵经习定贪利养名闻</p><p>此假名比丘不久当自损</p><p>多狎近恶友求方术烧金</p><p>此非法比丘彼则自损减</p><p>若离彼欲行则远诸恶友</p><p>食麨而知足亦不生热恼</p><p>若欲境来侵舍之如炽火</p><p>此护戒比丘等摩尼无垢</p><p>内外悉清净智德而严身</p><p>此梵行<a href=\"/remen/biqiujie.html\" class=\"keylink\" target=\"_blank\">比丘戒</a>衣之所覆</p><p>不着世间法如须弥不动</p><p>此寂静比丘一切咸恭敬</p><p>入城邑聚落不逾三昼夜</p><p>此解脱比丘常乐居岩谷</p><p>极怖贪欲罪修定除散乱</p><p>此单己比丘寂然心不动</p><p>远离恶知识泯绝于贪爱</p><p>此离染比丘不着诸所作</p><p>常远离亲朋习定或读诵</p><p>此出离比丘则脱诸苦难</p><p>少欲而知足勤修无懈怠</p><p>此精进比丘能坏诸魔业</p><p>比丘栖山谷远离诸贪求</p><p>云何披袈裟如奴而活命</p><p>又彼持戒人天龙常恭敬</p><p>无善法可亲如池涸鹅去</p><p>若能离贪欲永无诸过患</p><p>乐亲近王臣则生诸忧怖</p><p>于阿兰若处及旷野冢间</p><p>藤萝山谷中息心而宴坐</p><p>若不修禅定唯营求饮食</p><p>当知如是人则同诸饿鬼</p><p>定为离垢乐智者之所说</p><p>若离于禅定余则无少乐</p><p>劣慧愚痴人则不能修习</p><p>着世间饮食彼则自欺诳</p><p>为欲境所牵心复生爱乐</p><p>增长不善法破坏生天行</p><p>若人于法师信解除我慢</p><p>发起精进心忆持令不忘</p><p>由闻是法故依彼如是说</p><p>复能令他人不生于我慢</p><p>于慢过慢相善能分别说</p><p>自他如实知为比丘智者</p><p>无智心散乱怀我慢忿毒</p><p>恃名利醉慠彼何有寂静</p><p>名与行相应善住智境界</p><p>怖生死过患具<a href=\"/remen/chujia.html\" class=\"keylink\" target=\"_blank\">出家</a>果利</p><p>由住智境界了自性他性</p><p>道非道亦然及善恶业报</p><p>离苦乐二边不行彼非道</p><p>舍在家缠缚安隐无忧苦</p><p>比丘住僧房则生于散乱</p><p>与世俗不殊损坏沙门法</p><p>若栖止山林不为人毁谤</p><p>常习定持经意则无散乱</p><p>若乐在僧房多贪求积畜</p><p>其心不暂暇以至损<a href=\"/remen/shouming.html\" class=\"keylink\" target=\"_blank\">寿命</a></p><p>不悟命非坚快乐亦随减</p><p>不顾现在因而求后世乐</p><p>心不起希望是为离贪者</p><p>少欲而知足彼得沙门果</p><p>乐依止山林修习诸禅定</p><p>常赞定<a href=\"/remen/gongde.html\" class=\"keylink\" target=\"_blank\">功德</a>能离诸过患</p><p>离一切合和不为境所牵</p><p>善断彼贪欲如火焚干薪</p><p>若乐居寂静则怖三有海</p><p>此净身比丘非房舍所累</p><p>若乐住僧坊唯增长贪爱</p><p>于此世他生何由能出离</p><p>若乐住僧坊多追求知识</p><p>常造作诸恶后则堕恶道</p><p>若人具明慧能离冤亲想</p><p>则无彼对待其心常寂静</p><p>诸恶如淤泥不应着少分</p><p>当独处山林舍妄求寂静</p><p>善修无垢行则坏诸垢染</p><p>唯依止空闲能超欲境界</p><p>于世出世法离垢无所著</p><p>苦乐平等知此说名寂静</p><p>舍离于五欲知足无希求</p><p>清净而活命此说名寂静</p><p>常远诸愦闹不游止非处</p><p>单己而<a href=\"/remen/xiuxing.html\" class=\"keylink\" target=\"_blank\">修行</a>此说名寂静</p><p>永绝于贪欲则无诸忧喜</p><p>清净身语心此说名寂静</p><p>于胜劣等法心不生高下</p><p>以智平等观此说名寂静</p><p>于善不善行咸知其业报</p><p>不着世间法此说名寂静</p><p>发起于正慧常念欲过失</p><p>了知受所生此说名寂静</p><p>善调伏诸根知时方说法</p><p>怖彼轮回因此说名寂静</p><p>了知自身相除诸根散乱</p><p>常依止山林此说名寂静</p><p>住正念精进常思离诸恶</p><p>不游戏园林此说名寂静</p><p>断一切烦恼如火烧林木</p><p>是名为沙门彼不着诸欲</p><p>若乐世俗事常游止聚落</p><p>愚痴诳于人自称依法住</p><p>清净阿兰若心不生爱乐</p><p>此唯离贪者所居之境界</p><p>若耽着五欲好说世言论</p><p>当知如是人彼则不能往</p><p>意乐于空寂专修诸禅定</p><p>彼梵志沙门善住安隐道</p><p>福行品第三十一</p><p>若人营福业当获殊胜报</p><p>是故广修作无福则无财</p><p>福为最胜宝福称无尽藏</p><p>福如彼明灯福同于父母</p><p>福能生诸天福能引胜处</p><p>人间修福行感果得如意</p><p>若修彼福行定招于富乐</p><p>应当善了知无福则无乐</p><p>福为三世益自性可爱乐</p><p>如影常相随彼则无暂舍</p><p>诸天福若减不久则退堕</p><p>是故于福行应相续修作</p><p>无福多艰辛常生下劣处</p><p>无善希乐果如沙中求酥</p><p>愚夫为心诳常离于福业</p><p>既不修善法罪恶常增长</p><p>现生修众善福随行所生</p><p>以是因缘故后得生天中</p><p>若乐修福业众人所尊奉</p><p>身离诸逼迫其心常安静</p><p>善人<a href=\"/remen/xingshan.html\" class=\"keylink\" target=\"_blank\">行善</a>法获乐中妙乐</p><p>由彼清净因当得菩提道</p><p>是故诸有情勤修于福业</p><p>倏尔无常至定为他所有</p><p>若于胜福行数数而修作</p><p>随其种种因则受彼彼果</p><p>一切诸世间善恶法为主</p><p>当勤修善法彼则能捄护</p><p>若舍离善法乐造作众罪</p><p>由是因缘故则受地狱苦</p><p>乃至命未谢及身肢<a href=\"/remen/yuanman.html\" class=\"keylink\" target=\"_blank\">圆满</a></p><p>努力勤修作彼则具大智</p><p>若人善说法能开悟于他</p><p>令至<a href=\"/remen/niepan.html\" class=\"keylink\" target=\"_blank\">涅盘</a>城安隐离忧怖</p><p>若于彼正法为说四句偈</p><p>显示出离道为第一归捄</p><p>善宣说正法能疾<a href=\"/remen/chengfo.html\" class=\"keylink\" target=\"_blank\">成佛</a>道</p><p>虽帝释少因多财岂能致</p><p>若贪着世财法慧不增长</p><p>珍宝有散坏法财用无极</p><p>唯所修善法百千生相逐</p><p>己所有资财一步不随去</p><p>又水火盗贼则能损其财</p><p>善法在心中少分无能夺</p><p>纵经久远劫受无量欲乐</p><p>决定当破坏须谛求正法</p><p>唯此一善法当精勤守护</p><p>作善命延长造恶速磨灭</p><p>当亲近善法如教而修行</p><p>诸苦则不生获得殊胜乐</p><p>若乐作不善常行于非法</p><p>后堕地狱中受无量极苦</p><p>于<a href=\"/remen/wuliangjie.html\" class=\"keylink\" target=\"_blank\">无量劫</a>中当归依<a href=\"/remen/sanbao.html\" class=\"keylink\" target=\"_blank\">三宝</a></p><p>先受天中乐后得寂静果</p><p>观现受福报皆从先业生</p><p>或乐或苦因各各无差忒</p><p>当坚持净戒广崇于福业</p><p>昼夜常相续如河流不绝</p><p>若人舍善法今生则虚过</p><p>若不废善因得人天快乐</p><p>若福行圆满善护持正法</p><p>是人于世间最胜无伦匹</p><p>宁丧失身命不违背正法</p><p>若离正法者随诸恶流转</p><p>愚痴着欲乐弃舍正<a href=\"/remen/fayan.html\" class=\"keylink\" target=\"_blank\">法眼</a></p><p>彼现生虚掷如海中下雨</p><p>不护彼禁戒乐造作诸恶</p><p>心田善种子则无由生长</p><p>当一心观察最上清净法</p><p>得至不灭处于苦则无有</p><p>若诸根纵逸于境而耽着</p><p>则为彼所缠轮转无休息</p><p>若不着罪法如镕金赫奕</p><p>离三有险难获毕竟寂静</p><p>具足清净慧常尊重正法</p><p>于彼说法师闻已能信受</p><p>常供养三宝孝事于父母</p><p>能至涅盘城住最上安隐</p><p>具出家形仪善宣说正法</p><p>精修于梵行得最胜妙乐</p><p>于诸<a href=\"/remen/bushi.html\" class=\"keylink\" target=\"_blank\">布施</a>中法施无过上</p><p>起勇猛精进修习诸禅定</p><p>如是说法者如来所称赞</p><p>若不生净信如傍生无异</p><p>常乐诸贤圣所说寂静法</p><p>于三种<a href=\"/remen/futian.html\" class=\"keylink\" target=\"_blank\">福田</a>修持求出离</p><p>于彼说法师生第一恭敬</p><p>为求正法故心不生疲倦</p><p>观察五欲境彼则实非乐</p><p>设见不应取牟尼之所诫</p><p>乐修习正法则见离垢道</p><p>彼受用法乐诸天所不及</p><p>现所作善业如依背而住</p><p>是故当一心常亲近彼善</p><p>以慧眼观见未来诸苦报</p><p>愚夫乐作罪智者心常怖</p><p>由具彼正慧见诸恶险难</p><p>常与善相应得离诸烦恼</p><p>若纵彼愚痴唯乐于欲境</p><p>乐坏苦现前徒劳生悔恼</p><p>乃至尽形寿心不生散乱</p><p>常修于福行则能免恶道</p><p>寿命速迁谢福报亦非久</p><p>当摄受正法为知足天主</p><p>若弃舍善法彼则生放逸</p><p>复不修福行不久当退没</p><p>各闻强健时及身肢无缺</p><p>广营诸福业后则无忧悔</p><p>若不修福因唯乐于放逸</p><p>当知如是人为地狱苦本</p><p>彼虽具诸根而不乐正法</p><p>云何求活命养育多眷属</p><p>常于昼夜中心摄持正法</p><p>亲近说法师得远诸罪垢</p><p>由持戒生天得受诸欲乐</p><p>愚痴废福行不久则退没</p><p>乐发生净智以戒宝严身</p><p>常怖彼欲蛇诸天共称赞</p><p>由爱乐善法诸天常恭敬</p><p>若生颠倒心贫穷无<a href=\"/remen/fuhui.html\" class=\"keylink\" target=\"_blank\">福慧</a></p><p>善法如桥梁持戒则能往</p><p>不修彼善行<a href=\"/remen/kuhai.html\" class=\"keylink\" target=\"_blank\">苦海</a>何由渡</p><p>随顺修善行决定得善果</p><p>百千俱胝劫彼善无能坏</p><p>常修施戒法以智而防护</p><p>诸有所求者令归依三宝</p><p>善修三种施能治三过失</p><p>由离彼过故获清净功德</p><p>乐圆满净戒生决定正信</p><p>破坏三有苦如日除云翳</p><p>若具足正法诸天咸尊重</p></div>"
},{
    "title": "诸法集要经 第十卷",
    "author": "沙门臣日称 译",
    "html": "<div class=\"B1_text\"><p>诸法集要经 第十卷</p><p>观<a href=\"/remen/wuwei.html\" class=\"keylink\" target=\"_blank\">无畏</a>尊者集</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>生天品第三十二</p><p>若人修众善清净心质直</p><p>当得生天中牟尼之所说</p><p>乐<a href=\"/remen/bushi.html\" class=\"keylink\" target=\"_blank\">布施</a>爱语慈心常相应</p><p>护念诸<a href=\"/remen/zhongsheng.html\" class=\"keylink\" target=\"_blank\">众生</a>此因为真实</p><p>由彼心清净为白法依止</p><p>受天中快乐身出于光明</p><p>是光明最胜相续而不绝</p><p>如世有灯明不堕诸险难</p><p>若人心清净如摩尼无垢</p><p>平等常谦和得生于诸天</p><p>若心善调伏持戒修诸定</p><p>清净如真金得生于诸天</p><p>于一切有情心常生怜愍</p><p>不造<a href=\"/remen/shasheng.html\" class=\"keylink\" target=\"_blank\">杀生</a>罪得生于诸天</p><p>处世身光洁不染诸罪法</p><p>离一切损害得生于诸天</p><p>见欲境如毒视金宝如草</p><p>离贪欲过患得生于诸天</p><p>若人离贪欲心不为境牵</p><p>脱怖畏险难得生于诸天</p><p>远亲眷朋属彼互相缠缚</p><p>单己而<a href=\"/remen/xiuxing.html\" class=\"keylink\" target=\"_blank\">修行</a>得生于诸天</p><p>具足殊胜行安住于净慧</p><p>善降伏贪欲得生于诸天</p><p>三业离毁犯乐修诸<a href=\"/remen/chanding.html\" class=\"keylink\" target=\"_blank\">禅定</a></p><p>为众所称赞得生于诸天</p><p>弃背恶知识远离爱毒箭</p><p>不为女索缚得生于诸天</p><p>善离彼爱缠如剑断朽索</p><p>安隐离诸怖得生于诸天</p><p>慧力极坚勇常专求<a href=\"/remen/zhengfa.html\" class=\"keylink\" target=\"_blank\">正法</a></p><p>修施戒禅定得生于诸天</p><p>又彼诸众生广修其善行</p><p>感果生天中诸天常恭敬</p><p>人作善生天天修福为人</p><p>常依于正法互相有力能</p><p>或从天退没或余趣生天</p><p>若离彼善业则趣三恶道</p><p>诸寂静善法为乐之因本</p><p>乃至于梦中不应舍善法</p><p>善法灭非法真实摧虚妄</p><p>诸天降非天<a href=\"/remen/zhihui.html\" class=\"keylink\" target=\"_blank\">智慧</a>破愚钝</p><p>善法为阶梯智者能升蹈</p><p>往趣诸天中受上妙快乐</p><p>谓身语七支不行杀盗等</p><p>此七能为梯得生于天界</p><p>由净业严身光洁极可爱</p><p>犹如彼明灯从自身而发</p><p>是故诸<a href=\"/remen/tianren.html\" class=\"keylink\" target=\"_blank\">天人</a>皆以戒为本</p><p>常生适悦心受乐无穷极</p><p>诸天女侍卫如众星拱月</p><p>游戏于天中皆善因所得</p><p>随所欲从心得已无减失</p><p>彼乐常增长皆善因所得</p><p>善修布施行怜愍诸有情</p><p>与慈心相应得生于天上</p><p>远离杀生罪不害诸众生</p><p>与善行相应得生于天上</p><p>远离不与取而乐行布施</p><p>不吝惜少物得生于天上</p><p>弃舍欲邪行常依彼正道</p><p>离垢心寂静得生于天上</p><p>离饮酒过失意不生迷乱</p><p>不为人轻笑得生于天上</p><p>诸天受快乐不应生放逸</p><p>当求寂静乐彼则常安隐</p><p>受天中妙欲及最胜宫殿</p><p>念念即<a href=\"/remen/wuchang.html\" class=\"keylink\" target=\"_blank\">无常</a>不久后当尽</p><p>弥卢极高胜善业能过彼</p><p>乃至究竟天匪善何能诣</p><p>于欲境无厌天中更殊胜</p><p>由爱转增长何由得寂静</p><p>诸天由爱故着乐无休息</p><p>常为爱火烧于乐何能得</p><p>作善有三品三类为三因</p><p>三有三现行三业感三果</p><p>由汝乐善法修施忍不害</p><p>真实行相应得生于天上</p><p>具足胜<a href=\"/remen/zhuangyan.html\" class=\"keylink\" target=\"_blank\">庄严</a>花鬘宝缨络</p><p>受乐于天中皆由善业得</p><p>又天中妙乐上中下差别</p><p>如是三品因随福果所现</p><p>随修彼善行不失二种报</p><p>或人或天中则受于快乐</p><p>汝昔修福业善护七支戒</p><p>今来此天中自受其乐果</p><p>有妙莲花池生清凉香风</p><p>珍妙楼阁中诸天共游戏</p><p>极殊妙金山琉璃为峰顶</p><p>宝树多花果诸天共游戏</p><p>上妙劫波林枝叶悉滋茂</p><p>清泉绕其中诸天共游戏</p><p>复有七宝山河流四围绕</p><p>金沙布其底诸天共游戏</p><p>青莲花妙香曼陀罗花林</p><p>众鸟出妙音诸天共游戏</p><p>复有余胜处皆众宝林木</p><p>宫殿宝庄严诸天共游戏</p><p>微妙五音乐及最胜歌舞</p><p>闻已咸适悦诸天共游戏</p><p>戒为其种子出生诸乐果</p><p>于上妙五欲随心而受用</p><p>诸天光明鬘殊胜净无垢</p><p>乃至诸快乐皆善因所感</p><p>与诸天游戏受无量快乐</p><p>如是快乐因此因非我作</p><p>最胜妙楼阁众宝而庄严</p><p>由夙植善因得其中安住</p><p>受广大五欲不生染着心</p><p>由离三种缚为帝释天王</p><p>若人心质直<a href=\"/foxue/changshi/153408.html\" class=\"keylink\" target=\"_blank\">修定</a>除散乱</p><p>来生此天中自业为现证</p><p>广修众善业受乐常相续</p><p>悟昔所行因今来受斯果</p><p>此现生修善犹如植林木</p><p>令相续滋荣是人为智者</p><p>于在所生处作善或不善</p><p>各各如其因而受种种报</p><p>若人修善因得生于天中</p><p>造彼不善因当堕于<a href=\"/remen/diyu.html\" class=\"keylink\" target=\"_blank\">地狱</a></p><p>愚痴着欲人舍善作不善</p><p>不怖命终时彼为自损坏</p><p>善不善业报如种各滋长</p><p>愚夫心着乐而未尝暂舍</p><p>修三品善业观身语七支</p><p><a href=\"/remen/jietuo.html\" class=\"keylink\" target=\"_blank\">解脱</a>彼三毒得生于天中</p><p>于欲境不动亦不生赞美</p><p>住离染清净得生于天中</p><p>善修种种施治彼悭吝心</p><p>越诸苦难处得生于天中</p><p>不害众<a href=\"/remen/shengming.html\" class=\"keylink\" target=\"_blank\">生命</a>而常生爱护</p><p>住寂静慈心得生于天中</p><p>远离不与取其心如炽火</p><p>安住正思惟得生于天中</p><p>不染欲淤泥见他色如母</p><p>以慧善观察得生于天中</p><p>自心怀狱火从舌薪发起</p><p>斯由说妄言离此生天中</p><p>由舌无真实指虚而谈有</p><p>离诡饰言词得生于天中</p><p>常远彼两舌慈心相爱敬</p><p>不说离间语得生于天中</p><p>恶语如刀杖智者当远离</p><p>常出美妙言得生于天中</p><p>善护斯七戒则能生诸天</p><p>智者当了知此诸佛所说</p><p>以众善庄严得生于天上</p><p>若废昔修行彼则生后悔</p><p>天上妙林藤修蔓四垂布</p><p>好花香庄严诸天憩其下</p><p>若修众善行当获诸快乐</p><p>往趣于天中得见如是果</p><p>又彼诸天众受三品快乐</p><p>各各如先业而得彼彼果</p><p>因与果相似而不肯修因</p><p><a href=\"/remen/yinguo.html\" class=\"keylink\" target=\"_blank\">因果</a>善了知当获于乐分</p><p>胜妙五欲境诸天生乐着</p><p>愚夫意迷妄不觉后大怖</p><p>希上妙欲乐求殊胜境界</p><p>爱果不修因彼愚痴增上</p><p>若乐彼乐果而不持净戒</p><p>如人处暗中离灯而求明</p><p>离种子无果离灯何有光</p><p>离戒不生天离智无解脱</p><p>乐因业所招一切皆染浊</p><p>当生决定心而求无垢乐</p><p>若人弃欲乐永绝于追求</p><p>彼无爱染心善除我所执</p><p>如屈伸臂顷得生夜摩天</p><p>天众竞来迎身光常照耀</p><p>如弥卢山王众宝所严莹</p><p>从彼大海中涌出于空住</p><p>宝树生凉风禽鹿相依止</p><p>天女处红莲而共相游戏</p><p>殊妙宝花鬘适意众歌舞</p><p>诸天及天女咸<a href=\"/remen/gongyang.html\" class=\"keylink\" target=\"_blank\">供养</a>恭敬</p><p>普遍光明鬘清河可爱乐</p><p>闻妙五乐音悟缘生虚幻</p><p>无量诸天众咸共相游戏</p><p>依昔所修因受三品快乐</p><p>久修习施戒志念常坚固</p><p>由具足彼行是<a href=\"/remen/rensheng.html\" class=\"keylink\" target=\"_blank\">人生</a>彼天</p><p>常遵于佛语护念诸众生</p><p>安住寂静心是人生彼天</p><p>具足于慈忍除怨根深戚</p><p>慈心常相应是人生彼天</p><p>若人意寂静不着于三有</p><p>由善调彼心是人生彼天</p><p>唯一真实言不乐多虚说</p><p>远离非义利是人生彼天</p><p>悟彼老病死怖<a href=\"/remen/lunhui.html\" class=\"keylink\" target=\"_blank\">轮回</a><a href=\"/remen/liuzhuan.html\" class=\"keylink\" target=\"_blank\">流转</a></p><p>乐求寂灭乐是人生彼天</p><p>栖岩谷林泉冢间或树下</p><p>深修诸禅定是人生彼天</p><p>具足妙辩才知时方<a href=\"/remen/shuofa.html\" class=\"keylink\" target=\"_blank\">说法</a></p><p>常舍恶知识是人生彼天</p><p>于聚落城邑不游往观玩</p><p>唯处一空闲是人生彼天</p><p>常观于自身以不净为本</p><p><a href=\"/remen/shana.html\" class=\"keylink\" target=\"_blank\">刹那</a>不久停是人生彼天</p><p>善达诸法性是法住法位</p><p>不着彼轮回是人生彼天</p><p>如实知诸受能生于取着</p><p>心不生爱乐是人生彼天</p><p>了诸法如幻如乾闼婆城</p><p>善调伏自心是人生彼天</p><p>乃至色等蕴彼唯一空性</p><p>志求于<a href=\"/remen/niepan.html\" class=\"keylink\" target=\"_blank\">涅盘</a>是人生彼天</p><p>于男<a href=\"/remen/zinv.html\" class=\"keylink\" target=\"_blank\">子女</a>人皆生父母想</p><p>平等观众生是人生彼天</p><p>离两舌过恶乐发于爱语</p><p>其心常质直是人生彼天</p><p>远离心高举观身如瓦木</p><p>知足常谦和是人生彼天</p><p>于彼昼夜中心不生疲倦</p><p>乐勤修众善是人生彼天</p><p>于掉举惽沈睡眠<a href=\"/remen/xiedai.html\" class=\"keylink\" target=\"_blank\">懈怠</a>等</p><p>心常生远离是人生彼天</p><p>由五根散乱数数取诸境</p><p>以智善防护是人生彼天</p><p>善修四摄行明了<a href=\"/remen/sidi.html\" class=\"keylink\" target=\"_blank\">四谛</a>法</p><p>具广大知见是人生彼天</p><p>于苦因苦果及尽苦边际</p><p>皆真实了知是人生彼天</p><p>设遇极险难不舍诸善法</p><p>由心寂静故是人生彼天</p><p>不乐殊妙衣常持于毳服</p><p>依净命乞食是人生彼天</p><p>心乐修禅定安坐如朽木</p><p>善修出离行是人生彼天</p><p>随所得饮食精妙或粗粝</p><p>心不生欣厌是人生彼天</p><p>依地为卧具树下如楼观</p><p>其心常泰然是人生彼天</p><p>诸根常寂静不为境所牵</p><p>离散乱垢染是人生彼天</p><p>眼观色等境了彼相皆空</p><p>如是皆正知是人生彼天</p><p>若毁若称赞闻已心不动</p><p>无<a href=\"/remen/fannao.html\" class=\"keylink\" target=\"_blank\">烦恼</a>相应是人生彼天</p><p>了善不善业受报咸决定</p><p>当修彼梵行是人生彼天</p><p>当离贪等咎作已招恶报</p><p>常怖诸苦恼是人生彼天</p><p>如是大义利则为彼乐因</p><p>众善当奉行是人生彼天</p><p>快乐品第三十三</p><p>定为<a href=\"/remen/gongde.html\" class=\"keylink\" target=\"_blank\">功德</a>林最上清净乐</p><p>能引至<a href=\"/remen/puti.html\" class=\"keylink\" target=\"_blank\">菩提</a>如犊随其母</p><p>若新修乐因则能除旧苦</p><p>或新造苦因则能坏旧乐</p><p>如蜜涂其檗如毒杂其膳</p><p>由<a href=\"/remen/shane.html\" class=\"keylink\" target=\"_blank\">善恶</a>相参甘味不可得</p><p>乐不因贪生此乐唯清净</p><p>能趣寂静道则无三毒名</p><p>是乐无过上初中后皆善</p><p>则于贪爱心毕竟不复起</p><p>愚夫心散乱不能了<a href=\"/remen/wuwo.html\" class=\"keylink\" target=\"_blank\">无我</a></p><p>于苦乐境中常求彼欲乐</p><p>若人离染欲则断轮回因</p><p>由依止净业能到于<a href=\"/remen/bian.html\" class=\"keylink\" target=\"_blank\">彼岸</a></p><p>彼染爱非乐与贪嗔相应</p><p>解脱贪等失则得无垢乐</p><p>虽受天中乐而不生欣乐</p><p>彼善求出离于爱无所著</p><p>若为爱罥拘缠缚实非乐</p><p>得至不灭处斯为毕竟乐</p><p>若乐从欲生非智者所乐</p><p>离染欲<a href=\"/remen/yinyuan1.html\" class=\"keylink\" target=\"_blank\">因缘</a>斯为最上乐</p><p>不乐寂静行远离阿兰若</p><p>如鹫依莲池无食何能住</p><p>诸天由放逸不乐依寂静</p><p>于日求凉光颠倒非相应</p><p>若乐离其爱则能脱诸苦</p><p>是乐无过上愚夫所不知</p><p>善修诸禅定能除心散乱</p><p>则离贪羞耻此乐无能胜</p><p>智者处林中常思惟寂静</p><p>得离彼贪心诸天乐难比</p><p>一切五欲乐毕竟非长久</p><p>于彼不生贪此乐为最上</p><p>若栖止林野得最上安隐</p><p>一切诸苦因以贪欲为本</p><p>为贪之所覆乐饮食衣服</p><p>是人则不能于林中宴坐</p><p>常以智观察依止善境界</p><p>常乐于林中修无贪等行</p><p>若人心寂静则不生散乱</p><p>常乐于林中得离于贪染</p><p>若人离痴行无三有过失</p><p>常乐于林中得最上寂静</p><p>由心寂静故则无诸希求</p><p>常乐于林中修习诸禅定</p><p>于城邑聚落心不生爱乐</p><p>唯依止空闲栖心而宴坐</p><p>若人邪思惟为贪等围绕</p><p>不乐处林中何由尽诸漏</p><p>若近于愦闹则生彼散乱</p><p>是故当远离为人所称赞</p><p>当知处林中为胜清净乐</p><p>离贪等惽浊智者常亲近</p><p>若栖止林中诸根常适悦</p><p>虽帝释天主于乐所不及</p><p>常修习禅定安住清净法</p><p>彼夜摩诸天着乐不能习</p><p>若耽五欲乐常生诸苦恼</p><p>为痴爱所覆彼乐何能久</p><p>常求善法财不造三恶行</p><p>当知如是人痴爱无能系</p><p>于所修善法心常生守护</p><p>愍念诸众生令至安隐处</p><p>若心生散乱善法不现前</p><p>既无彼善因后乐不可得</p><p>智者常观察<a href=\"/remen/shijian.html\" class=\"keylink\" target=\"_blank\">世间</a>诸众生</p><p>皆苦空无常则不生贪着</p><p>乐行寂静法勤求于佛智</p><p>常出真实言得尽苦边际</p><p>远离一贪法及苦乐二种</p><p>了三世过患是人得乐分</p><p>乐果从因生生已即随减</p><p>彼有漏乐因不修不增长</p><p>于乐不生着此为离贪者</p><p>善越三有海能到于彼岸</p><p>又彼有漏乐刹那不久住</p><p>是故当远离勤求不动乐</p><p>于苦不疲厌于乐不生爱</p><p>于二无所著能趣菩提道</p><p>愚夫着快乐无出离方便</p><p>如沙中求油毕竟不可得</p><p>愚痴心散乱起百千思惟</p><p>常造诸恶因于善无少分</p><p>若人须快乐常依止正法</p><p>乐行非法者则受诸苦恼</p><p>自作诸苦因何能见彼乐</p><p>苦乐各依因知已修众善</p><p>世乐非寂静无常力广大</p><p>为彼爱所染如毒杂嘉馔</p><p>善人依妙乐得至不灭处</p><p>离爱除烦恼无冰炭交心</p><p>乐从女色生此说彼唯苦</p><p>为诸恶种子当堕于恶趣</p><p>若乐后招苦彼何名为乐</p><p>凡夫不了知自受其苦报</p><p>受用彼欲乐为时分所迁</p><p>如日不久停光明亦随没</p><p>若人于苦乐心不随彼转</p><p>无怖亦无爱是为具智者</p><p>受昔修福业不作新善行</p><p>彼乐随减少大怖即将至</p><p>又彼诸天人受上妙快乐</p><p>是乐非坚固为无常破坏</p><p>若不悟彼乐如幻泡水月</p><p>如是着乐者身乐皆散坏</p><p>此世间大怖无方便能免</p><p>死魔势速疾去已无回者</p><p><a href=\"/remen/shouming.html\" class=\"keylink\" target=\"_blank\">寿命</a>及快乐一切皆散坏</p><p>为业索所拘牵至余恶道</p><p>过去受诸乐广大岂能说</p><p>云何彼痴人而不生厌足</p><p>现在所受乐爱毒二相杂</p><p>彼有为无常一切皆堕落</p><p>彼三有快乐智者不爱乐</p><p>能惛醉诸天何由离热恼</p><p>时分非久长迅速如飞电</p><p>彼着乐诸天如火益干薪</p><p>一切乐已过当心修众善</p><p>无令命终时后生于忧悔</p><p>于百千生中受用诸快乐</p><p>愚夫何久住彼乐复何往</p><p>愚者乐无厌如以薪投火</p><p>是故当舍离彼乐非究竟</p><p>知五欲过患当离于渴爱</p><p>修禅除散乱斯乐最清净</p><p>若人着贪欲彼所得非乐</p><p>能生轮回因如毒杂其蜜</p><p>是故于五欲常不生爱乐</p><p>彼乐不寂静当求毕竟乐</p><p>善降伏诸根不为境所娆</p><p>诸有具智人心不随境转</p><p>愚夫无少智于苦妄为乐</p><p>起迷妄颠倒驰流于五趣</p><p>智者常称赞最上寂静乐</p><p>若乐欲乐者不怖后险难</p><p>未来诸苦恼以智而对治</p><p>由罪生苦因不作则无咎</p><p>善知识品第三十四</p><p>由自他对待相勉远诸恶</p><p>于难能救护此说名知识</p><p>常说利益言令自他安乐</p><p>若乐行众恶彼则非其友</p><p>若近恶知识则能生苦恼</p><p>依止贤善人永离诸忧患</p><p>彼二所习行谓染污清净</p><p>于此二友中智者善拣择</p><p>当远离诸恶专修于众善</p><p>既无其苦因唯获于乐分</p><p>若近善知识得供养称赞</p><p>亲附不善人即堕于险难</p><p>远离彼我慢怖畏一切罪</p><p>善拔诸罪根除贪等过失</p><p>坚固众善业违背彼恶者</p><p>增长功<a href=\"/remen/dexing.html\" class=\"keylink\" target=\"_blank\">德行</a>不生诸懈怠</p><p>具足于<a href=\"/remen/zhengjian.html\" class=\"keylink\" target=\"_blank\">正见</a>心安固不动</p><p>勇猛心调柔此名为良友</p><p>当知如是人世间所希有</p><p>诸有具智人于此应亲近</p><p>若离恶知识则得善名闻</p><p>如是善了知相依求出离</p><p>若人恃种姓及豪富端严</p><p>如醉象奔驰不怖于深阱</p><p>其心常高举诸根常散乱</p><p>当知如是人为世间轻贱</p><p>不怖后苦报盲然造众罪</p><p>先因不易得彼何自轻毁</p><p>虽具诸福业今不修善行</p><p>彼无智愚夫复漂沈<a href=\"/remen/kuhai.html\" class=\"keylink\" target=\"_blank\">苦海</a></p><p>彼种性珍财及余诸快乐</p><p>一切皆无常无有能防护</p><p>若具彼明智不舍于净戒</p><p>求生胜族中斯则善安住</p><p>当知净戒法如清凉深渊</p><p>能离烦恼热其心常泰然</p><p>具足诸胜行为真实富饶</p><p>与胜族相应心不生舍离</p><p>常亲近智者不生下种姓</p><p>勤修彼<a href=\"/remen/fuhui.html\" class=\"keylink\" target=\"_blank\">福慧</a>善住于胜族</p><p>王者治国品第三十五</p><p>若王行正法臣佐悉清净</p><p>善调伏诸根得诸天守护</p><p>常行安忍行爱语无喜怒</p><p>彼王于世间人民咸敬奉</p><p>以时而输赋依正法受用</p><p>彼王无贪心作夜摩天主</p><p>清净无偏党及无冤亲想</p><p>彼王平等心当得为天主</p><p>于先王所赐而不生夺取</p><p>不恼诸有情当得为天主</p><p>乐勤修施戒常发真实言</p><p>等视诸众生当得为天主</p><p>当乐贤善人摈弃恶营从</p><p>守护于正法当得为天主</p><p>乐忠直臣佐不着于女色</p><p>心离垢寂静当得为天主</p><p>不听谄佞言乐正入所说</p><p>如<a href=\"/remen/ganlu.html\" class=\"keylink\" target=\"_blank\">甘露</a>之美当得为天主</p><p>常乐闻正法不着世珍玩</p><p>解脱贪欲垢当得为天主</p><p>常生于正见不依彼邪教</p><p>清净心不动当得为天主</p><p>与戒慧相应乐勇猛行施</p><p>得人民称赞当得为天主</p><p>常以柔软语爱念于群生</p><p>以真实相应当得为天主</p><p>不畏财增减亦未尝悭吝</p><p>其心如须弥当得为天主</p><p>或他兵侵暴知勇悍怯弱</p><p>以权智和平当得为天主</p><p>于彼<a href=\"/remen/sanjie.html\" class=\"keylink\" target=\"_blank\">三界</a>中<a href=\"/remen/sanbao.html\" class=\"keylink\" target=\"_blank\">三宝</a>为第一</p><p>能以力兴显当得为天主</p><p>依时而布令利乐诸群生</p><p>令离于险难当得为天主</p><p>离染欲过恶不乐多睡眠</p><p>常与智相应当得为天主</p><p>坚固心<a href=\"/remen/jingjin.html\" class=\"keylink\" target=\"_blank\">精进</a>未尝生疲倦</p><p>越三有瀑流当得为天主</p><p>于所作事业审谛无错谬</p><p>爱念于群臣当得为天主</p><p>口不施恶言不喜诸恶者</p><p>唯仁恕和平当得为天主</p><p>不造诸<a href=\"/foxue/changshi/153417.html\" class=\"keylink\" target=\"_blank\">罪恶</a>不妄生喜愠</p><p>心离彼垢染当得为天主</p><p>当决择思惟然后随所作</p><p>依正法而行当得为天主</p><p>不嗜诸饮食常乐于正法</p><p>获清净轻安为智中智者</p><p>由解彼正法爱育于黎民</p><p>彼王具福慧天龙常守护</p><p>轮回极长远如丝绪不绝</p><p>若入解正法于彼善超越</p><p>于如来所说十善真实法</p><p>彼王能奉行依法而治世</p><p>善达因缘法及福非福业</p><p>见色离其贪常生大<a href=\"/remen/juewu.html\" class=\"keylink\" target=\"_blank\">觉悟</a></p><p>以上妙诸物奉施于如来</p><p>由是得人天展转常恭敬</p><p>清净心无染护后妃眷属</p><p>远离彼邪非知足无忧恼</p><p>凡夫为境牵智者心无垢</p><p>当乐修正行于戒能守护</p><p>离彼毁戒者怜念诸善人</p><p>住正见思惟常乐于法乐</p><p>以正法治国护大臣人民</p><p>彼王于世间等诸天无异</p><p>由王修净德臣佐依正行</p><p>民庶悉清净如月丽秋空</p><p>了知因果相则<a href=\"/remen/wuxiang.html\" class=\"keylink\" target=\"_blank\">无相</a>攻罚</p><p>一切处吉祥自他获安隐</p><p>称赞功德品第三十六</p><p>归依正遍知为世间之父</p><p>能断三有缚令登于觉路</p><p>归依净智眼能破诸疑暗</p><p>善摧众异论令住于正见</p><p>归依良<a href=\"/remen/futian.html\" class=\"keylink\" target=\"_blank\">福田</a>滋荣诸善果</p><p>离三毒过患令离垢清净</p><p>归依最上慧住胜三摩地</p><p>以最胜法宝为众生开示</p><p>称赞佛<a href=\"/remen/shizun.html\" class=\"keylink\" target=\"_blank\">世尊</a>相好诸功德</p><p>能令彼见者适悦心清净</p><p>若人意清净常礼敬诸佛</p><p>获最上吉祥得离诸恐怖</p><p>若人意清净善说微妙法</p><p>能至于菩提获毕竟安隐</p><p>若人意清净常起正思惟</p><p>乘彼智慧舟能渡于彼岸</p><p>智眼最清净能瞩于幽显</p><p>自他情非情普遍无不尽</p><p>若离贪等过心不生惛浊</p><p>如彼净琉璃一切悉明了</p><p>彼一切外道不睹智光明</p><p>当以真实言方便为开示</p><p>极放逸众生唯佛能济度</p><p>令至于彼岸号最上丈夫</p><p>佛于诸世间作第一归救</p><p>未安者令安未度者令度</p><p>从无始轮回为无明所蔽</p><p>依佛语能断如日除黑暗</p><p>常思惟此言智者能超越</p><p>得至不灭处获最上寂静</p><p>以无尽法智作广大光明</p><p>功德难称量于圣中最胜</p></div>"
}]