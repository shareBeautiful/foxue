[{
    "title": "父子合集经 第一卷",
    "author": "宋·日称等译",
    "html": "<div class=\"B1_text\"><p>父子合集经 第一卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>净饭王始发<a href=\"/remen/xinxing1.html\" class=\"keylink\" target=\"_blank\">信心</a>品第一</p><p>如是我闻。一时佛在舍卫国。<a href=\"/remen/shuofa.html\" class=\"keylink\" target=\"_blank\">说法</a>施化能事毕已。往迦毗罗国。去城不远住尼拘律陀林中。与大<a href=\"/remen/biqiu.html\" class=\"keylink\" target=\"_blank\">比丘</a>众千二百五十人俱。皆阿罗汉。诸漏已尽无复<a href=\"/remen/fannao.html\" class=\"keylink\" target=\"_blank\">烦恼</a>。心善<a href=\"/remen/jietuo.html\" class=\"keylink\" target=\"_blank\">解脱</a>慧善解脱。如大龙王。所作已办。弃诸重担逮得己利。尽诸有结心得<a href=\"/remen/zizai.html\" class=\"keylink\" target=\"_blank\">自在</a>。能到最上究竟<a href=\"/remen/bian.html\" class=\"keylink\" target=\"_blank\">彼岸</a>。其名曰阿若憍陈如。摩诃迦摄。优娄频罗迦摄。伽耶迦摄。那提迦摄。<a href=\"/remen/sheli.html\" class=\"keylink\" target=\"_blank\">舍利</a>弗。大目干连。众所知识。大阿罗汉等。复有种类差别舍邪归正外道尼干子沙门<a href=\"/remen/poluomen.html\" class=\"keylink\" target=\"_blank\">婆罗门</a>。无数众会皆悉来集。所谓调伏调伏众。寂静寂静众。善超彼岸善超彼岸众。善住安隐善住安隐众。出离烦恼出离烦恼众。能离<a href=\"/foxue/changshi/153417.html\" class=\"keylink\" target=\"_blank\">罪恶</a>能离罪恶众。洗除罪垢洗除罪垢众。善超三有善超三有众。远离五尘远离五尘众。离诸障碍离诸障碍众。清净意乐清净意乐众。具足诸根具足诸根众。违顺解脱违顺解脱众。善护自身善护自身众。具诸<a href=\"/remen/zhengnian.html\" class=\"keylink\" target=\"_blank\">正念</a>具诸正念众。具四神足具四神足众。乐说明记乐说明记众。明了缘谛明了缘谛众。善寂诸根善寂诸根众。决定信解决定信解众。乐求义利乐求义利众。观察<a href=\"/remen/wuwo.html\" class=\"keylink\" target=\"_blank\">无我</a>观察无我众。离诸分别离诸分别众。断除疑惑断除疑惑众。身行轻安身行轻安众。自在爱乐自在爱乐众。心善解脱心善解脱众。慧善解脱慧善解脱众。住圣种族住圣种族众。如是众会身意泰然乐得善利。各与徒属来诣佛所。犹如广大钵罗奢树枝叶繁茂生长<a href=\"/remen/yuanman.html\" class=\"keylink\" target=\"_blank\">圆满</a>。清净而住</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。于初夜分露地而坐。寂然无声。一切大众恭敬围绕。于是如来观察时会诸比丘众。而问之曰。何人堪往化净饭王劝导<a href=\"/remen/faxin.html\" class=\"keylink\" target=\"_blank\">发心</a>生净信解。时尊者憍陈如即从座起。偏袒右肩右膝着地。合掌作礼。白言世尊。我当愿往。佛言。憍陈如。汝居声闻最为上首。先解谛义有大名称。一切<a href=\"/remen/zhongsheng.html\" class=\"keylink\" target=\"_blank\">众生</a>尊奉如师。且止是说。不须汝往。是时会中四大迦摄及舍利弗目干连等。各伸礼敬而作是言。我能往化净饭圣王。佛皆不允。止之如初。时大目干连即作是念。未知如来今遣何人诣父王所。遂入定观。乃睹如来心光远瞩彼优陀夷。犹如杲日穿其楼阁。从于东牖直注西垣。时目干连从定起已。往诣尊者优陀夷所。而语之曰。世尊召子。往化父王故相报尔。优陀夷曰。果蒙教敕固当从命。目干连曰。尊者所往此极难事。宜自审悉无贻后悔。所以者何。彼为灌顶刹帝利王。威德尊严性无敢犯。孰能导达何由召对。况复<a href=\"/remen/jiaohua.html\" class=\"keylink\" target=\"_blank\">教化</a>发生信心。今取诸譬子当可悉。如以百夫于累岁中。担负干薪积成大聚。纵火焚之其焰猛炽。复以酥油而沃其上。颇有人能于此广大火聚中行不为所害。又如有人欲于最胜龙象口中而取其牙。当知是人必遭所损。今欲往化净饭圣王。此极为难。亦复如是。我今粗陈少分譬喻。临事筹量好自安意。于是世尊乃召尊者优陀夷至。而语之曰。于我声闻<a href=\"/remen/dizi.html\" class=\"keylink\" target=\"_blank\">弟子</a>之中。汝为释种。具足辩才善说法要。今可往化净饭父王。以善方便开发道意。时优陀夷承佛指喻。唯然受教。白言世尊。我今当往。唯愿大慈勿垂轸虑。设使父王或见致怒。遥冀慈光冥加救护。尔时世尊为优陀夷。而说偈言</p><p>贤哉优陀夷今当听我说</p><p>汝具智辩才众中为上首</p><p>释种净饭王见必生忻悦</p><p>是故汝应往速劝令发心</p><p>若能化父王发生清净意</p><p>诸天及世人咸增长善利</p><p>安闲不修善如沮岸将坠</p><p>当于现生中除我慢疑惑</p><p>富贵<a href=\"/remen/shana.html\" class=\"keylink\" target=\"_blank\">刹那</a>顷增放逸染着</p><p>如羁旅无财所思唯有苦</p><p>处最胜宫殿受殊妙欲乐</p><p><a href=\"/\" class=\"keylink\" target=\"_blank\">佛教</a>不了知乐坏生悲恼</p><p>具四种兵众七宝诸眷属</p><p>随意而自在乐坏生悲恼</p><p>有夜叉鬼神啖众生精气</p><p>令人染众病于身何不护</p><p>积聚诸珍宝如计罗娑山</p><p>染慧所缠缚不能自观察</p><p>由染慧覆心善法无所了</p><p>如人处梦中何能有知觉</p><p>凡夫失明慧决定获忧怖</p><p>犹如涉远道而丧其伴侣</p><p>是故优陀夷当以善方便</p><p>劝王立信幢摧我慢高举</p><p>余人非善巧奖助令发心</p><p>汝具妙辩才能示三有苦</p><p>我念过去劫有王出于世</p><p>名称遍十方号曰真实聚</p><p>以善法治世境极海边际</p><p>具胝那臾多臣民咸归奉</p><p>诸聚落城邑多种种花果</p><p>地唯生软草无瓦砾荆棘</p><p>流泉及林木处处皆围绕</p><p>百千乾闼婆互奏诸音乐</p><p>贤圣集其中民物咸丰乐</p><p>多诸比丘众依止持净戒</p><p>复有诸外道大仙大智者</p><p>其数有百千舍所修苦行</p><p>咸生真实见信乐佛<a href=\"/remen/zhengfa.html\" class=\"keylink\" target=\"_blank\">正法</a></p><p>怖彼三恶道愿得生天果</p><p>彼王有太子名曰坚固慧</p><p>值过去诸佛久植诸德本</p><p>俱胝那由他人民皆亲近</p><p>观五欲过患心常生厌离</p><p>睹王所居处如彼天宫殿</p><p>后妃竞围绕受欲乐无极</p><p>是时坚固慧即启白父王</p><p>我今诚实心誓求无上道</p><p>于采女眷属都不生忻乐</p><p>少年着欲者乐坏苦即至</p><p>如往古大仙栖止于山谷</p><p>五欲非究竟寂静即为乐</p><p>王语坚固慧勿作如是说</p><p>若不受欲乐何名为我子</p><p>有国之富贵如彼多闻天</p><p>诸宫殿楼阁众宝而<a href=\"/remen/zhuangyan.html\" class=\"keylink\" target=\"_blank\">庄严</a></p><p>百千众妓乐周匝常围绕</p><p>具最上色相类天女无异</p><p>面貌皆圆满唇丹齿齐密</p><p>额广复平正目比青莲叶</p><p>形仪悉端直肤洁犹珂雪</p><p>作众妙歌舞而共相娱乐</p><p>年少色鲜白如彼枝上华</p><p>汝当住于此勿弃于荣贵</p><p>我今诚谓汝非毁亦非誉</p><p>太子善了知王位极尊胜</p><p>我闻是说已决志求出难</p><p>于彼五欲境不着如梦寐</p><p>复白于父王自念从无始</p><p>为欲之所溺娱情不知愧</p><p>犹如彼盲夫艰辛趣险道</p><p>自舍平坦处凭谁为归救</p><p>于欲不了知何由脱苦缚</p><p>当离于险道此心非颠倒</p><p>若能远诸欲安隐除过患</p><p>当知着欲者如盲无所见</p><p>欲境如瀑流倾注难防护</p><p>世有明智人当生于厌怖</p><p>欲为众苦因损害逾蛇螫</p><p>刀杖与毒药炽火然相似</p><p>坚固慧王子含悲白父王</p><p>我志在山林离欲求解脱</p><p>是身深可厌老病苦萦缚</p><p>不顾王宝位愿允听<a href=\"/remen/chujia.html\" class=\"keylink\" target=\"_blank\">出家</a></p><p>是时王族中童子名月施</p><p>见太子出家亦随修梵行</p><p>太子出家已具勇猛<a href=\"/remen/jingjin.html\" class=\"keylink\" target=\"_blank\">精进</a></p><p>获得五神道善修四无量</p><p>人中释师子说法无所畏</p><p>教化诸众生皆令入佛道</p><p>彼月施童子以善巧方便</p><p>示五欲过患劝王发道意</p><p>优陀夷当知往昔坚固慧</p><p>于汝意云何今则我身是</p><p>其月施童子乐修真实行</p><p>同居释种中今则汝身是</p><p>是故优陀夷汝今应当往</p><p>劝父王发心增长诸善利</p><p>尔时尊者优陀夷。闻佛世尊说是偈已。钦承慈旨作礼而退。于晨朝时执持应器。往迦毗罗城诣王宫门。见有百千释种皇族共集一处。时彼众中有一释种。名曰月面。与优陀夷旧为知识。遥见尊者往相慰问。何缘至此。优陀夷曰。今从世尊所住之处尼拘律陀林中。匍匐而来。奉佛慈旨遣令教化净饭父王开发净信。彼闻说已。而作是言。昔者太子若不舍家。决定当作转轮圣王。十善治化王四天下。当有七宝自然出现。所谓轮宝象宝马宝珠宝女宝兵宝主藏神宝。复有千子之所围绕。一切人民恭敬尊重。今既出家志乐空寂。则失如是广大富贵。今所集会正议此耳。所言未竟。时净饭王即召释种群列于庭。而语之曰。卿等当知。悉达太子弃舍国位上妙快乐。乐居林野。一何错谬。而今而后汝等不应往诣彼所<a href=\"/remen/gongyang.html\" class=\"keylink\" target=\"_blank\">供养</a>恭敬。若有违者。必当捶罚。时有释种名曰善悟。聪慧明达多诸善巧。出至宫门见优陀夷。方便附近渐至屏处。始敢伸问。世尊导师。起居轻利安隐快乐。四大调和少病少恼。化度众生无疲劳耶。复有释种名曰无忧。复有释种名曰离忧。诣尊者所问讯世尊。一如前说。我等咸欲诣世尊所。适奉王旨。诸释种等不得于佛亲近供养。若有违越必行捶罚。为惧严敕无敢往者。时优陀夷闻已太息。净饭父王。何意如是。如来慧日出现<a href=\"/remen/shijian.html\" class=\"keylink\" target=\"_blank\">世间</a>。于诸众生多所<a href=\"/remen/154932.html\" class=\"keylink\" target=\"_blank\">饶益</a>。一切人民四大天王帝释天主梵天王等。竞伸供养曾无虚日。我当求见彼净饭王具陈上事。乃入定观。知彼父王信根成熟决定可化。时尊者优陀夷具诸威仪。结跏趺坐涌在<a href=\"/remen/xukong.html\" class=\"keylink\" target=\"_blank\">虚空</a>。高七多罗树即现种种<a href=\"/remen/shentong.html\" class=\"keylink\" target=\"_blank\">神通</a>变化。时净饭王。遥见尊者乘空而来。心生<a href=\"/remen/huanxi.html\" class=\"keylink\" target=\"_blank\">欢喜</a>合掌瞻仰。说伽陀曰</p><p>希有成就殊胜行现诸神变具威仪</p><p>乘空至此有何缘唯愿圣者速当说</p><p>尔时尊者优陀夷。以偈答曰</p><p>我是圣王子之子依止如来法中住</p><p>愿王速发净信心于胜<a href=\"/remen/futian.html\" class=\"keylink\" target=\"_blank\">福田</a>兴供养</p><p>太子弃国<a href=\"/remen/chengfo.html\" class=\"keylink\" target=\"_blank\">成佛</a>道具胜吉祥大名称</p><p>身光常照于世间智光能破诸痴暗</p><p>犹如赫日除云翳空中普放大光明</p><p>龙子智光亦复然于三有中常照耀</p><p>又如皎月舒盛光揜蔽游空诸宿曜</p><p>龙子智光亦复然能伏一切诸外道</p><p>又如师子吼岩谷众兽闻已悉奔窜</p><p>龙子宣畅妙法音摧诸异论令开解</p><p>苦行外仙邪妄智不能入解无我理</p><p><a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/lunhui.html\" class=\"keylink\" target=\"_blank\">轮回</a><a href=\"/remen/sanjie.html\" class=\"keylink\" target=\"_blank\">三界</a>中由无胜慧迷<a href=\"/remen/zhendi.html\" class=\"keylink\" target=\"_blank\">真谛</a></p><p>一切世间诸有情盲无慧眼难出离</p><p>如来开发智光明为破无始无明医</p><p><a href=\"/remen/shane.html\" class=\"keylink\" target=\"_blank\">善恶</a>二途极明显一为平坦一险阻</p><p>如来善为指其迷没淤泥者能救拔</p><p>譬若云能含众水普滋大地无高下</p><p>佛施法雨亦复然增长人天诸善种</p><p>雨能充洽诸山林药草根茎及枝叶</p><p>众妙花蘤悉开敷周遍庄严于大地</p><p>亦如龙子雨法雨滋荣<a href=\"/remen/fofa.html\" class=\"keylink\" target=\"_blank\">佛法</a><a href=\"/remen/gongde.html\" class=\"keylink\" target=\"_blank\">功德</a>树</p><p>十力<a href=\"/remen/wuwei.html\" class=\"keylink\" target=\"_blank\">无畏</a>不共法成熟<a href=\"/remen/puti.html\" class=\"keylink\" target=\"_blank\">菩提</a>智花果</p><p>海中众宝弥卢山焕赫岿然而不动</p><p>佛处声闻大会中最胜光明无与等</p><p>三十三天帝释主广兴供养妙庄严</p><p>龙子巍巍大沙门诸天见者咸开悟</p><p>欲入佛法解脱海成就<a href=\"/remen/zhihui.html\" class=\"keylink\" target=\"_blank\">智慧</a>法宝藏</p><p>当以戒定为船筏能至念处摩尼聚</p><p>太子昔修诸苦行或住陂池或岩窟</p><p>或依逈绝旷野中善达空<a href=\"/remen/wuxiang.html\" class=\"keylink\" target=\"_blank\">无相</a>无作</p><p>牟尼大仙师子吼指诱群迷生<a href=\"/remen/juewu.html\" class=\"keylink\" target=\"_blank\">觉悟</a></p><p>如是善巧方便力难化能化使柔顺</p><p>佛为最上调御师能施众生诸法宝</p><p>寂静妙乐奢摩他戒定功德坚固藏</p><p>若能依教修诸行除惑灭罪令清净</p><p>是故<a href=\"/remen/tianren.html\" class=\"keylink\" target=\"_blank\">天人</a>阿修罗常乐闻持佛正法</p><p>于是净饭王。为尊者优陀夷。而说偈言</p><p>我子舍家无少乐或乏饮食或卧具</p><p>犹如鲜洁青莲华置之陆地当枯悴</p><p>尊者优陀夷。以偈答曰</p><p>如来游戏诸神通常飡禅悦无饥渴</p><p>由住寂静妙等持若金莲华体坚实</p><p>时净饭王。复说偈言</p><p>太子昔在皇宫日百千采女常围绕</p><p>睡寤常闻歌吹声栖止山林有何乐</p><p>尊者优陀夷。以偈答曰</p><p>佛住解脱胜境界深心依止诸<a href=\"/remen/chanding.html\" class=\"keylink\" target=\"_blank\">禅定</a></p><p>行住坐卧威仪中常生喜乐曾无苦</p><p>时净饭王。复说偈言</p><p>太子昔在皇宫日众妙茵褥敷卧具</p><p>百千灯炬常照明向夕未尝知有暗</p><p>尊者优陀夷。以偈答曰</p><p>牟尼广修殊胜行以四无量为茵褥</p><p>心常利乐诸有情于中庸境无痴钝</p><p>时净饭王。复说偈言</p><p>昔时太子居深殿游戏受用诸快乐</p><p>左右侍卫善承迎独止山林何所得</p><p>尊者优陀夷。以偈答曰</p><p>如来所止悉清胜乐居寂静阿兰若</p><p>平等观视于世间常得天龙常恭敬</p><p>时净饭王。复说偈言</p><p>昔日太子处王宫沐浴嫔嫱竞承事</p><p>上妙涂香以莹身栖止山林何所得</p><p>尊者优陀夷。以偈答曰</p><p>牟尼持戒为浴池永涤诸恶净无垢</p><p>能令自他悉清净离众尘秽登彼岸</p><p>时净饭王。复说偈言</p><p>太子所著殊妙衣金缕贯饰珠璎珞</p><p>旃檀和合妙涂香栖止山林何所得</p><p>尊者优陀夷。以偈答曰</p><p>牟尼以惭为上服菩提分法如珠鬘</p><p>护戒清凉若涂香以用庄严功德体</p><p>时净饭王。复说偈曰</p><p>太子所住常严警百千勇士持戈胄</p><p>伞盖迎空蔽日光独向山林谁守护</p><p>尊者优陀夷。以偈答曰</p><p>牟尼具足十智力于诸怖畏心不动</p><p>慈悲普荫诸群生沙门法子常围绕</p><p>时净饭王复说偈言</p><p>善哉善说佛功德不久当往闻法要</p><p>愿今先受我供养复持香饭奉如来</p></div>"
},{
    "title": "父子合集经 第二卷",
    "author": "宋·日称等译",
    "html": "<div class=\"B1_text\"><p>父子合集经 第二卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>净饭王始发<a href=\"/remen/xinxing1.html\" class=\"keylink\" target=\"_blank\">信心</a>品第一之余</p><p>时尊者优陀夷。知净饭王心生感悟。说偈赞已。白言大王。今佛<a href=\"/remen/shizun.html\" class=\"keylink\" target=\"_blank\">世尊</a>出兴于世为大法王。具足成就诸善<a href=\"/remen/gongde.html\" class=\"keylink\" target=\"_blank\">功德</a>。于彼沙门大众之中。犹如满月众星围绕。世尊光明复过于彼。大王。如来出世。如秋空日无云覆蔽其光特盛。佛于沙门大众之中。光明照耀复过于彼。又如海中有光明山。其光赫奕出于众山。佛处沙门大众之中。光明照耀复过于彼。又如帝释处善法堂。天众围绕身光炽盛异诸天子。佛于沙门大众之中。光明照耀复过于彼。又如大梵天王百千俱胝梵众围绕。一切身光无与等者。佛于沙门大众之中。光明照耀复过于彼。时净饭王。闻说世尊如是最胜光明威神。复自忆念。往昔太子初降生时。地六震动。所谓动遍动极遍动。起遍起极遍起。涌遍涌极遍涌。震遍震极遍震。击遍击极遍击。吼遍吼极遍吼。光照天地无与等者。即行七步不假扶掖。是时空中澍二种水。一者温暖。二者清冷。用为灌浴太子之身。地中自然涌出宝座。殊妙伞盖悬处<a href=\"/remen/xukong.html\" class=\"keylink\" target=\"_blank\">虚空</a>。有诸天子恭敬尊重。手执白拂侍立左右。乃至菩萨长年舍家厌五欲乐。<a href=\"/remen/changzhu.html\" class=\"keylink\" target=\"_blank\">常住</a><a href=\"/remen/zhengnian.html\" class=\"keylink\" target=\"_blank\">正念</a>说诚实语。令诸有情不相损害。所作决定勇猛坚固。愿成无上正等<a href=\"/remen/puti.html\" class=\"keylink\" target=\"_blank\">菩提</a>。未得度者皆令得度。渐次至于究竟<a href=\"/remen/bian.html\" class=\"keylink\" target=\"_blank\">彼岸</a>。于是净饭王为优陀夷。而说偈言</p><p>若人初生时言说唯决定</p><p>彼具寂静慧智者何不信</p><p>太子初生时<a href=\"/remen/shijian.html\" class=\"keylink\" target=\"_blank\">世间</a>无与等</p><p>为世所尊重智者何不信</p><p>乃至于梦中曾无虚妄说</p><p>如说而<a href=\"/remen/xiuxing.html\" class=\"keylink\" target=\"_blank\">修行</a>智者何不信</p><p>于境不生贪不为贪所缚</p><p>不顾金宝聚智者何不信</p><p>嗔如利刀剑忿怒令他怖</p><p>善离彼过失智者何不信</p><p>胜慧常相应惊怖不能动</p><p>由离痴过失智者何不信</p><p>受用五欲乐不为彼缠缚</p><p>胜慧善决择智者何不信</p><p>百千种幻术无少分真实</p><p>善人非所乐智者何不信</p><p>无数巧妙言毕竟为戏论</p><p>于缚不能脱智者何不信</p><p>若爱乐法乐相应诸义利</p><p>决定能离缚彼言何不信</p><p>离垢方便力人孰能防御</p><p>逾城出释宫彼言何不信</p><p>弃舍五欲乐栖山若麋鹿</p><p>志乐求菩提彼言何不信</p><p>六年修苦行为度诸<a href=\"/remen/zhongsheng.html\" class=\"keylink\" target=\"_blank\">众生</a></p><p>求最上菩提彼言何不信</p><p>六年食麻麦不思诸美膳</p><p>求最上菩提彼言何不信</p><p>六年处谷山众魔来伺隙</p><p>不能见少过彼言何不信</p><p>何人不求利独无少希望</p><p>善离贪过患彼言何不信</p><p>无上正等觉若他未曾闻</p><p>难信复难解彼言何不信</p><p>若梵天请转或世尊自说</p><p>如是微妙法彼言何不信</p><p>怜愍释种故示生于王宫</p><p>皆令脱苦缚彼言何不信</p><p>未登彼岸者教诏令得度</p><p>常发如是愿彼言何不信</p><p>世尊于往昔尝如是劝化</p><p>当知今亦然彼言何不信</p><p>是故我今者求见法中王</p><p>如是谛观察得身心清净</p><p>时净饭王说是偈已。复更思惟。谓尊者曰。是身何久。乃发道意。时优陀夷为净饭王。而说偈言</p><p>大王今作人中主应当修习诸义利</p><p>如来称赞<a href=\"/remen/faxin.html\" class=\"keylink\" target=\"_blank\">发心</a>因常得生于尊胜处</p><p>若能发生清净意往诣牟尼大仙所</p><p>所获功德难可量增长人天诸善种</p><p>如来昔为王太子大悲愍念诸群萌</p><p>广行平等无量心犹若莲华不着水</p><p>一切有情没瀑流佛能救拔令出离</p><p>是名无上两足尊王发净心善调伏</p><p>佛智最上最第一善拔众生疑惑箭</p><p>永离众苦得安乐王发净心善调伏</p><p>太子永断三有缚降伏四种魔军众</p><p>得成无上大菩提王发净心善调伏</p><p>开示<a href=\"/remen/jietuo.html\" class=\"keylink\" target=\"_blank\">解脱</a><a href=\"/remen/ganlu.html\" class=\"keylink\" target=\"_blank\">甘露</a>法帝释人王咸劝请</p><p>利乐<a href=\"/remen/sanjie.html\" class=\"keylink\" target=\"_blank\">三界</a>诸有情王发净心善调伏</p><p>能转最胜妙法轮摄化一切诸外道</p><p>其数俱胝那臾多王发净心善调伏</p><p>如来慧眼极清净众生无明之所覆</p><p><a href=\"/remen/shuofa.html\" class=\"keylink\" target=\"_blank\">说法</a>能除彼痴暗王发净心善调伏</p><p>众生老死所逼迫如来说法除忧怖</p><p>方便令登常乐门王发净心善调伏</p><p>如来出现于世间如空四澍大云雨</p><p>能灭炽然三毒火王发净心善调伏</p><p>牟尼十力智光明销灭众生三世罪</p><p>毕竟远离诸过咎王发净心善调伏</p><p>如来常以大悲心爱念众生如赤子</p><p>皆令离苦得解脱王发净心善调伏</p><p>难化刚强诸众生如来方便能摄受</p><p>令除掉举与憍慢王发净心善调伏</p><p>众生没于贪欲海诸天着乐亦复然</p><p>佛垂十力能拯接王发净心善调伏</p><p>如来大悲无与等无量功德所<a href=\"/remen/zhuangyan.html\" class=\"keylink\" target=\"_blank\">庄严</a></p><p>能救众生长夜苦王发净心善调伏</p><p>如来大悲方便力若摩尼珠能莹水</p><p>善除斗诤垢浊因王发净心善调伏</p><p>如摩尼宝本性净众生见已咸<a href=\"/remen/huanxi.html\" class=\"keylink\" target=\"_blank\">欢喜</a></p><p>牟尼永离<a href=\"/remen/fannao.html\" class=\"keylink\" target=\"_blank\">烦恼</a>因王发净心善调伏</p><p>人天多受别离苦佛令获得寂静乐</p><p>出离<a href=\"/remen/lunhui.html\" class=\"keylink\" target=\"_blank\">轮回</a><a href=\"/remen/shengsi.html\" class=\"keylink\" target=\"_blank\">生死</a>因王发净心善调伏</p><p>牟尼成就功德海我今略说一少分</p><p>譬如虚空无有边王发净心善调伏</p><p>时净饭王闻偈赞已。即自忆念。向者菩萨未<a href=\"/remen/chujia.html\" class=\"keylink\" target=\"_blank\">出家</a>时。我曾亲见作胜事业。正念相应发决定愿。我当舍家誓<a href=\"/remen/chengfo.html\" class=\"keylink\" target=\"_blank\">成佛</a>道。度诸众生令至彼岸。乃谓尊者优陀夷曰。汝今即是如来之子。自食讫已别赍<a href=\"/remen/gongyang.html\" class=\"keylink\" target=\"_blank\">供养</a>。然后我当诣世尊所。时优陀夷生大欢喜即持香饭奉上如来。佛受供已。召诸<a href=\"/remen/biqiu.html\" class=\"keylink\" target=\"_blank\">比丘</a>而告之曰。彼优陀夷。我遣往化净饭父王。今已信解。佛即赞彼优陀夷言。善哉善哉。汝今获得无量福蕴。令诸世间诸天及人。闻是事已增长善根。有诸比丘。白言世尊。彼优陀夷得几所福。佛言。假使十方殑伽河中所有沙数无量无边不可称量。是优陀夷所得<a href=\"/remen/fubao.html\" class=\"keylink\" target=\"_blank\">福报</a>。与彼沙数正等无异。于是世尊食已收钵。安住威仪加趺而坐。入定观察。父王将至。即召北方多闻天王。与其眷属百千俱胝那臾多大药叉将。于自宫出从空而来。屈伸臂顷到于佛所。合掌作礼。供养世尊及比丘众。住立一面</p><p>复次东方持国天王。与其眷属百千俱胝那臾多乾闼婆众。从空而来到于佛所。合掌作礼供养世尊及比丘众。住立一面</p><p>复次南方增长天王。与其眷属百千俱胝那臾多矩畔拏众。从空而来到于佛所。合掌作礼供养世尊及比丘众。住立一面</p><p>复次西方广目天王。与其眷属百千俱胝那臾多诸大龙众。从空而来到于佛所。合掌作礼供养世尊及比丘众。住立一面</p><p>复次帝释天主。与三十三天无数天子。来至佛所作礼供养。如是焰摩天睹史多天乐变化天他化<a href=\"/remen/zizai.html\" class=\"keylink\" target=\"_blank\">自在</a>天大梵王天光音天广果天净居天。此诸天子。各与百千俱胝那臾多天子眷属。来诣佛所头面作礼。供养恭敬及比丘僧。住立一面</p><p>复次毗摩质多罗阿修罗王。与六十那臾多眷属。着新净衣次第装束。从空而来到于佛所。头面作礼供养世尊及比丘众。在一面住</p><p>复次迦娄罗王。与其眷属八万六千眷属俱。从空而来到于佛所。合掌作礼供养世尊及比丘众。住立一面</p><p>复有外道大仙<a href=\"/remen/poluomen.html\" class=\"keylink\" target=\"_blank\">婆罗门</a>等八十俱胝。从于诸方来诣佛所。亲近供养。譬若满月丽于空中。威德光明隐蔽宿曜。时彼众中天龙鬼神摩睺罗伽等。一心同声。以偈赞曰</p><p>佛具智光明最胜无伦匹</p><p>降伏阿修罗灭三毒痴暗</p><p>佛面犹满月众相悉庄严</p><p>具最上辩才能破诸异论</p><p>百福妙严身<a href=\"/remen/tianren.html\" class=\"keylink\" target=\"_blank\">天人</a>无与等</p><p>开导诸声闻如莲出浊水</p><p>如帝释天主天子常围绕</p><p>威德胜诸天身光亦复尔</p><p>如来二足尊法子常围绕</p><p>善说诸法要令众生开悟</p><p>如焰摩天主眷属常围绕</p><p>安坐大众中诸天咸尊重</p><p><a href=\"/remen/foshen.html\" class=\"keylink\" target=\"_blank\">佛身</a>无边光照险难恶道</p><p>堕落诸众生蒙光皆离苦</p><p>睹史多天主天众常围绕</p><p>由昔福报故身光独为胜</p><p>天与阿修罗及余龙神众</p><p>释师子光明清净超于彼</p><p>乐变化天主皆来至佛所</p><p>为<a href=\"/remen/foguang.html\" class=\"keylink\" target=\"_blank\">佛光</a>所蔽令知先福业</p><p>如是佛光明最上无能比</p><p>能化未调伏令生净信解</p><p>他化自在主天众常围绕</p><p>由宿善业故身光独为胜</p><p>如来十力尊正行皆<a href=\"/remen/yuanman.html\" class=\"keylink\" target=\"_blank\">圆满</a></p><p>于诸天人中光明极炽盛</p><p><a href=\"/remen/sejie.html\" class=\"keylink\" target=\"_blank\">色界</a>大梵王身光超梵众</p><p>八种妙音声诸天无与等</p><p>如来大法王八部常恭敬</p><p>演<a href=\"/remen/sidi.html\" class=\"keylink\" target=\"_blank\">四谛</a>法音光照三千界</p><p>诸天龙神等咸来至佛所</p><p>希闻<a href=\"/remen/fanyin.html\" class=\"keylink\" target=\"_blank\">梵音</a>声愿佛开未悟</p><p>大海深可量虚空可知际</p><p>须弥尚可称佛功德无极</p><p>父子合集经王诣佛所品第二</p><p>时净饭王前已。谓尊者优陀夷言。不久我当躬诣佛所。谅惟世尊。他心先鉴。即召释种择吉祥日。于日天子初出之时。我当严驾决定往矣。时诸释种闻王教敕咸生忻庆。各作是言。善哉大王。愿当侍从。时净梵王敕令排备象马车乘宝饰辇舆。以净黄土遍覆道路。驾青色车青宝装铰。于其车上悬青伞盖。宝网交络宝铃和鸣奏妙音乐作众歌舞。有百勇士擐青甲胄着青革屣。周匝围绕。无数翊从服青色衣。各各执持青色幢幡。及青色拂。复以众宝而饰其柄。种种庄严青色鲜洁。次第行列安徐前进。驾黄色车黄金装铰。于其车上张黄伞盖。宝网交络宝铃和鸣奏妙音乐作众歌舞。有百勇士擐黄甲胄着黄革屣。周匝围绕。无数翊从服黄色衣。各各执持黄色幢幡及黄色拂。复以众宝而饰其柄。种种庄严黄色鲜洁。次第行列安徐前进。驾红色车红宝装铰。于其车上张红伞盖。宝网交络宝铃和鸣奏妙音乐作众歌舞。有百勇士擐红甲胄着红革屣。周匝围绕。无数翊从服红色衣。各各执持红色幢幡及红色拂。复以众宝而饰其柄。种种庄严红色鲜洁。次第行列安徐前进。驾白色车白银装铰。于其车上张白伞盖。宝网交络宝铃和鸣奏妙音乐作众歌舞。有百勇士擐白甲胄着白革屣。周匝围绕。无数翊从服白色衣。各各执持白色幢幡及白色拂。复以众宝而饰其柄。种种庄严白色鲜洁。次第行列安徐前进。驾彩画车众宝装铰。于其车上张彩画盖。宝网交络宝铃和鸣奏妙音乐作众歌舞。有百勇士擐彩画甲着彩画履周匝围绕。无数翊从服彩画衣。各各执持彩画幢幡及杂色拂。复以众宝而饰其柄。种种庄严杂色鲜洁。次第行列安徐前进。于众车后有八万象。一一象上皆有七宝所成楼阁。金幢间列甚可爱乐。复于象后有八万马。亦以金宝而铰饰之。时净饭王乘最胜象。从自宫中出迦毗罗城。诣尼拘律陀林。诸释种等肃恭随从。是时世尊。遥见父王将诸臣佐释种眷属城中人民渐次来至。召诸比丘出林观瞩。比丘见已深生<a href=\"/remen/suixi.html\" class=\"keylink\" target=\"_blank\">随喜</a>。叹未曾有。初睹咸谓三十三天帝释天主而来至此。王所行路净治平坦。散五色华烧众名香。于虚空中悬众缯鬘。种种伎艺诸妙音乐行列道侧。一时俱作。王意熙怡前诣佛所。</p></div>"
},{
    "title": "父子合集经 第三卷",
    "author": "宋·日称等译",
    "html": "<div class=\"B1_text\"><p>父子合集经 第三卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>净饭王致礼如来品第三</p><p>尔时净饭王。将诸释种前后围绕。诣尼拘律陀园中。到已即下宝饰车乘。与诸臣从徒步而进。<a href=\"/remen/shizun.html\" class=\"keylink\" target=\"_blank\">世尊</a>知已欲化父王舍除憍慢发生净信。即升空中现神变相。游行往来<a href=\"/remen/zizai.html\" class=\"keylink\" target=\"_blank\">自在</a>无碍。时<a href=\"/remen/suoposhijie.html\" class=\"keylink\" target=\"_blank\">娑婆世界</a>主大梵天王。在如来左。帝释天主居如来右。焰摩天王都史多天王。乐变化天王。他化自在天王。各各执持种种宝盖。随从如来乘空而行。多闻天王持国天王。合掌作礼住立东面。增长天王广目天王。头顶致敬住立西面。复有六欲诸天眷属。雨诸天花优钵罗花拘没那花奔拏利迦花曼陀罗花。及雨上妙细末栴檀沉水香等。诸天伎乐众妙歌舞。于<a href=\"/remen/xukong.html\" class=\"keylink\" target=\"_blank\">虚空</a>中一时俱作</p><p>尔时世尊。以<a href=\"/remen/shentong.html\" class=\"keylink\" target=\"_blank\">神通</a>力化作无数七宝楼阁。微妙<a href=\"/remen/zhuangyan.html\" class=\"keylink\" target=\"_blank\">庄严</a>光明赫奕。令彼时会若天若人互相往来各得相见。是时众会心大<a href=\"/remen/huanxi.html\" class=\"keylink\" target=\"_blank\">欢喜</a>。从昔已来未曾有也。时净饭王睹斯瑞相生希有心。即作是说。如来昔日为太子时。不以四天下转轮王位富贵自在心生顾恋。今于三千<a href=\"/remen/daqianshijie.html\" class=\"keylink\" target=\"_blank\">大千世界</a>为大法王。具足圣财神通自在。常得诸天恭敬围绕。胜过于彼不可比喻。我今唯有释种眷属及诸人民。而为侍从。作是说已。喜悦无量生清净心。偏袒右肩右膝着地。合掌恭敬瞻仰如来。头面致礼。复作是言。世尊初生无人扶侍。即行七步观视十方。我于<a href=\"/remen/shijian.html\" class=\"keylink\" target=\"_blank\">世间</a>。最尊最胜。更无过上。越老病死。尽苦边际。我于尔时见是事已。心生欢喜曾伸礼敬。又复世尊为太子时。往田野<a href=\"/remen/zhongguan.html\" class=\"keylink\" target=\"_blank\">中观</a>于农作。憩阎浮树荫凉之下。日虽西昃其影不移。是时复有六欲天子。合掌恭敬侍立其侧。我于尔时亦伸礼敬。今睹世尊现是瑞相。乃为第三向佛作礼。时净饭王欲重宣此义。而说偈言</p><p>福智无比两足尊初生即行于七步</p><p>唱言世间独为胜我于彼时曾致礼</p><p>又观农作憩阴凉日昃其影不移动</p><p>六欲诸天侍其侧我于彼时伸礼敬</p><p>今佛现此神变相愍念于我及<a href=\"/remen/zhongsheng.html\" class=\"keylink\" target=\"_blank\">众生</a></p><p>世间无有如佛者此乃第三头面礼</p><p>昔日我为立其名号曰一切义成就</p><p>已得<a href=\"/remen/foguo.html\" class=\"keylink\" target=\"_blank\">佛果</a>遂夙心喜悦犹如饮<a href=\"/remen/ganlu.html\" class=\"keylink\" target=\"_blank\">甘露</a></p><p>时六欲天子。知净饭王一心渴仰欲睹如来。先于尼俱律陀园中。为佛世尊敷师子座。其座高胜诸珍严莹。即以天中憍奢阇衣上妙白[叠*毛]铺设其上。又彼林中自然化出众妙衣服。周匝庄严处处垂下。设座毕已。迎请世尊安坐其上。我自舍家至于<a href=\"/remen/chengfo.html\" class=\"keylink\" target=\"_blank\">成佛</a>。乃与父王初得相见。作是念已从空中下。时净饭王获奉如来心大欢喜得未曾有。瞻仰粹容目不暂舍。尊重赞叹问讯慰劳。佛于座上结加趺坐。王与释种退坐一面</p><p>是时复有<a href=\"/remen/sejie.html\" class=\"keylink\" target=\"_blank\">色界</a>诸天皆来佛会。所谓梵众天。梵辅天。大梵王天。少光天。无量光天。极光净天。遍净天。无量净天。无云天。福生天。广果天。无烦天。无热天。善现天。善见天。色究竟天等。睹佛世尊为化父王现斯瑞相。咸皆欢喜共相庆慰。各持天中曼陀罗花摩诃曼陀罗花。而散佛上。又复以诸上妙天衣悬于空中。而为<a href=\"/remen/gongyang.html\" class=\"keylink\" target=\"_blank\">供养</a>。复以种种严身之具。宝冠耳珰。指环臂钏。珠佩璎珞。珍琦束带。或以黄金为鬘众宝间饰。众宝为鬘黄金间饰。如是宝鬘贯以金线。巧妙光丽。奉上如来。又以种种上妙宝盖宝幢宝幡。行列供养。时诸天子作供养已。头面作礼住虚空中。散诸香水如微细雨。各各合掌以偈赞佛</p><p>归依最胜大丈夫善能摄化群生者</p><p>具大福智及名闻一切世间无与等</p><p>归依最胜大丈夫胜慧深广难思议</p><p>大悲怜愍诸有情为说<a href=\"/remen/sidi.html\" class=\"keylink\" target=\"_blank\">四谛</a>真实法</p><p>归依最胜大丈夫永离贪恚愚痴垢</p><p>巍巍相好遍庄严犹若金山显大海</p><p>归依最胜大丈夫能摧异论无怯弱</p><p>咸令舍除迷妄情具修<a href=\"/remen/zhengjian.html\" class=\"keylink\" target=\"_blank\">正见</a>清净行</p><p>我等自惟宿福庆得值能仁出世间</p><p>以此供养少善根<a href=\"/remen/huixiang.html\" class=\"keylink\" target=\"_blank\">回向</a>自他得作佛</p><p>父子合集经阿修罗王授记品第四</p><p>尔时世尊为化父王现神变已。时彼会中有诸阿修罗王。瞩是瑞相心各踊悦。复见色界诸天子等广大供养。深生<a href=\"/remen/suixi.html\" class=\"keylink\" target=\"_blank\">随喜</a>。时有上首尾摩唧怛啰阿修罗王。而作是言。我今于佛最初供养。以神通力。于彼园中即时化作六十那庾多众宝网幔。杂色间饰弥覆空中。宝幔之下复现六十那庾多宝庄严地。宝地之上复现六十那庾多殊妙楼阁。一一楼阁宝为其门。黄金楼阁以银为门。琉璃为牖。砗磲为柱。玻璃为栱。码瑙为地。真珠等宝间饰庄严。白银楼阁以金为门。琉璃为牖。珊瑚为柱。砗磲为拱。玻璃为地。真珠等宝间饰庄严。乃至码瑙楼阁玻璃为门。如是七宝所成楼阁户牖柱栱次第庄严。一一门中各现众宝师子之座。于座左右皆有修罗童子童女。手执白拂或持宝扇侍立其侧。一一座上有众宝盖。于前复现众色宝幢。于黄金门现出青幢。黄色为顶黄金为干。于白银门现出黄幢。青色为顶赤宝为干。于琉璃门现出红幢。赤色为顶黄金为干。于众宝门现彩画幢。众色为顶白银为干。如上所现众宝网幔宝地楼阁宝幢幡盖回转空中。绕佛三匝行列而住。如三十三天伊罗钵那大龙象王。徐行旋绕帝释天主。亦复如此。又复降雨天诸妙花。所谓曼陀罗花摩诃曼陀罗花。曼殊沙花摩诃曼殊沙花。波噜沙迦花摩诃波噜沙迦花迦哩迦啰嚩花摩诃迦哩迦啰嚩花。钵吒罗花摩诃钵吒罗花。唧怛啰钵吒罗花摩诃唧怛啰钵吒罗花。又雨七宝所成之花。黄金花白银花砗磲花码瑙花吠琉璃花玻胝迦花真珠花等。复雨珍琦玩好之具。时会所乐皆得如意。又复降雨众妙香水涂香末香沉水香等。时迦毗罗城所积之花。举高七尺广六由旬。与其香水合和成泥。佛神力故。其香普薰遍满三千大千世界。其中众生若天若人闻是香已。皆发阿耨多罗三藐三<a href=\"/remen/putixin.html\" class=\"keylink\" target=\"_blank\">菩提心</a>。得不退转。彼阿修罗王作供养已。乘七宝车绕佛三匝。合掌向佛以偈赞曰</p><p>最胜无动尊圆成<a href=\"/remen/puti.html\" class=\"keylink\" target=\"_blank\">菩提</a>果</p><p>能化诸有情出离于<a href=\"/remen/sanjie.html\" class=\"keylink\" target=\"_blank\">三界</a></p><p>我以清净心现前伸供养</p><p>愿得如世尊永脱<a href=\"/remen/lunhui.html\" class=\"keylink\" target=\"_blank\">轮回</a>苦</p><p>牟尼大圣主离染除诸惑</p><p>堪为<a href=\"/remen/tianren.html\" class=\"keylink\" target=\"_blank\">天人</a>师救拔超<a href=\"/remen/bian.html\" class=\"keylink\" target=\"_blank\">彼岸</a></p><p>善宣微妙法调伏诸众生</p><p>度老死苦厄故我称赞礼</p><p>时尾摩唧怛啰阿修罗王。偈赞佛已。我今供养心犹未足。复以海中所有一切无价珍宝。奉上如来。以神通力化作六十那庾多微妙宝车。一一宝车以调顺马而驾御之。皆以金宝装校严饰。一一车上有妙幰盖。悬众宝铃出声和雅。其上各有阿修罗女。色相具足献妙歌舞。作诸伎乐其声嘹喨闻者无厌。佛神力故。令此乐音遍彻三千大千世界。其中有情闻是声已。身意泰然离诸染着。皆于阿耨多罗三藐三菩提。心不退转。时阿修罗王作供养已。与其眷属心大欢喜。合掌向佛重说偈言</p><p>愿我常亲近牟尼大导师</p><p>设最上供养得尽诸苦际</p><p>尔时会中复有阿修罗王。名曰极喜。发清净心广兴供养。一一供养与尾摩唧怛啰阿修罗王。等无有异。作供养已。乘七宝车绕佛三匝。合掌向佛以偈赞曰</p><p>归依无上十力尊具修无边真实行</p><p>决定了达一切法永断诸惑得<a href=\"/remen/wuwei.html\" class=\"keylink\" target=\"_blank\">无畏</a></p><p>归依三界大导师<a href=\"/remen/jietuo.html\" class=\"keylink\" target=\"_blank\">解脱</a>有爱诸结缚</p><p>己超菩提胜彼岸复能拯拔沉溺者</p><p>如来善说出离道众生闻已咸信受</p><p>皆令清净涤诸染犹若莲花不着水</p><p>牟尼胜智善观察了诸法空亦<a href=\"/remen/wuxiang.html\" class=\"keylink\" target=\"_blank\">无相</a></p><p>不着一切有为行譬如虚空无所依</p><p>尔时会中复有阿修罗王。名曰妙臂。发清净心广兴供养。一一供养与极喜阿修罗王。等无有异。作供养已。乘七宝车绕佛三匝。手捧金栗散如来上。合掌向佛以偈赞曰</p><p>稽首吉祥调御师天中世间无与等</p><p>了知众生性本空但有假想如阳焰</p><p>无作无受无众生<a href=\"/remen/wuwo.html\" class=\"keylink\" target=\"_blank\">无我</a>无人无彼此</p><p>无言无说<a href=\"/remen/zixing.html\" class=\"keylink\" target=\"_blank\">自性</a>空诸法本来常寂静</p><p>推求诸法不可得则于<a href=\"/\" class=\"keylink\" target=\"_blank\">佛教</a>善入解</p><p>是人得名法王子随顺先佛之所行</p><p>我今于佛伸供养调伏难化诸众生</p><p>以此称赞少善根回向自他皆作佛</p><p>尔时会中复有阿修罗王。名曰大力。发清净心广兴供养。一一供养与妙臂阿修罗王。等无有异。作供养已。乘七宝车绕佛三匝。以诸宝花而散佛上。合掌向佛以偈赞曰</p><p>稽首大法王慧眼照三有</p><p>已渡<a href=\"/remen/shengsi.html\" class=\"keylink\" target=\"_blank\">生死</a>海到究竟彼岸</p><p>教导诸有情除惑无怖畏</p><p>越四种瀑流得至安隐处</p><p>甚深微妙慧穷世间源底</p><p>知众生所欲深着颠倒想</p><p>常以大悲心开示令<a href=\"/remen/juewu.html\" class=\"keylink\" target=\"_blank\">觉悟</a></p><p>破彼邪妄智具足真实见</p><p>了达一切法无垢无所著</p><p>如幻化阳焰亦如水中月</p><p>牟尼最胜尊视众生如子</p><p>皆令修正行不着于三世</p><p>如来出世间了法皆虚假</p><p>自性无所得他性悉皆空</p><p>如世间愚夫梦中受欲乐</p><p>毕竟不可得应当如理思</p><p>尔时会中复有阿修罗王。名曰罗睺。发清净心广兴供养。一一供养与大力阿修罗王。等无有异。作供养已。乘七宝车绕佛三匝。复以上妙唧怛啰钵吒罗花而散佛上。合掌向佛以偈赞曰</p><p>巍巍无上士身光极晃耀</p><p>诸天及世人无有如佛者</p><p>犹若以芥子比于弥卢山</p><p>亦如牛迹水以况于溟渤</p><p>如来妙色相世间无与等</p><p>一一相端严观者心无厌</p><p>妙相难思议超过一切色</p><p>如日照世间余光皆隐没</p><p>佛威德光明映蔽诸天众</p><p>如月现长空星光皆晦昧</p><p>慧深如巨海身相若金山</p><p><a href=\"/remen/foshen.html\" class=\"keylink\" target=\"_blank\">佛身</a>智光明三界无伦匹</p><p>尔时会中复有阿修罗王。名曰净戒。发清净心广兴供养。一一供养与罗睺阿修罗王。等无有异。作供养已。乘七宝车绕佛三匝。复以摩诃唧怛啰钵吒罗花。而散佛上。合掌向佛以偈赞曰</p><p>牟尼具胜智光明能破贪恚愚痴暗</p><p>成就最上奢摩他降注法雨沃群品</p><p>如来金刚座道场炽然智炬照三有</p><p>能爇众生<a href=\"/remen/fannao.html\" class=\"keylink\" target=\"_blank\">烦恼</a>薪使无遗余成灰烬</p><p>无量百千俱胝劫积集任持妙法藏</p><p>普施热恼诸群迷闻者皆如饮甘露</p><p>如来出现于世间能示众生<a href=\"/remen/zhengfa.html\" class=\"keylink\" target=\"_blank\">正法</a>眼</p><p>无明生死长夜中<a href=\"/remen/zhihui.html\" class=\"keylink\" target=\"_blank\">智慧</a>摩尼能显照</p><p>尔时会中复有阿修罗王。名喜斗战。发清净心广兴供养。一一供养与净戒阿修罗王。等无有异。作供养已。乘七宝车绕佛三匝。复以上妙钵吒罗花而散佛上。合掌向佛以偈赞曰</p><p>归依圣主释师子于诸法中得无畏</p><p>犹如勇将擐甲胄降伏他兵无怯弱</p><p>能仁诸根常寂静不为烦恼所动乱</p><p>永尽三毒一切垢余习展转不复起</p><p>如来六返观众生无爱无憎无分别</p><p>安住<a href=\"/remen/wuyuan.html\" class=\"keylink\" target=\"_blank\">无缘</a>广大慈于冤亲境悉平等</p><p>佛知众生种种想各各开示袪诸妄</p><p>皆令善住正思惟了心如幻无所著</p><p>尔时会中复有阿修罗王。名曰妙眼。发清净心广兴供养。一一供养与喜斗战阿修罗王。等无有异。作供养已。乘七宝车绕佛三匝。复以摩诃钵吒罗花而散佛上。合掌向佛以偈赞曰</p><p>大威德世尊了诸法实相</p><p>所谓诸法者从<a href=\"/remen/yinyuan1.html\" class=\"keylink\" target=\"_blank\">因缘</a>故有</p><p>无法无非法寻求不可得</p><p>若有法可说此说唯假名</p><p>如是种种相本来常寂静</p><p>无名亦无相牟尼之所说</p><p>虽说而无说少分不可得</p><p>说者既亦无听者亦如是</p><p>善达如是义不着一切法</p><p>则能行大行是名真<a href=\"/remen/fozi.html\" class=\"keylink\" target=\"_blank\">佛子</a></p><p>尔时会中复有阿修罗王。名越三世。发清净心广兴供养。一一供养与妙眼阿修罗王。等无有异。作供养已。乘七宝车绕佛三匝。复以殊妙真珠璎珞奉施如来。合掌向佛以偈赞曰</p><p>如来具足诸<a href=\"/remen/gongde.html\" class=\"keylink\" target=\"_blank\">功德</a>净戒威仪悉<a href=\"/remen/yuanman.html\" class=\"keylink\" target=\"_blank\">圆满</a></p><p>四种魔军智伏除三界无与佛齐等</p><p>如来<a href=\"/remen/dingli.html\" class=\"keylink\" target=\"_blank\">定力</a>无能动非浅智者所能测</p><p>行住坐卧定相应现诸利乐神通事</p><p>如来胜慧无过上于大众中师子吼</p><p>善说妙法破群疑摄化一切诸外道</p><p>如来身色超三有种种相好遍庄严</p><p>光明赫奕若金山广修檀施所获得</p><p>尔时会中复有阿修罗王。名曰普耀。发清净心广兴供养。一一供养与越三世阿修罗王。等无有异。作供养已。乘七宝车绕佛三匝。复以众妙珍宝散如来上。合掌向佛以偈赞曰</p><p>我等舍离五欲乐来诣佛所伸供养</p><p>各见如来对已前此不共德难思议</p><p>一音所演清净法或乐广说或略说</p><p>各随意欲而解了此不共德难思议</p><p>一音所演清净法随其趣类各得解</p><p>如来善巧应其机此不共德难思议</p><p>一音所演清净法或令修习或调伏</p><p>或有获证诸果利此不共德难思议</p><p>尔时会中复有阿修罗王。名目真邻陀。发清净心广兴供养。一一供养与普耀阿修罗王。等无有异。作供养已。乘七宝车绕佛三匝。以赤真珠而散佛上。合掌向佛以偈赞曰</p><p>如来善化于父王舍除憍慢及邪见</p><p>令发坚固净<a href=\"/remen/xinxing1.html\" class=\"keylink\" target=\"_blank\">信心</a>此为最上无比子</p><p>法无自性从缘生如梦受乐非实事</p><p>应知彼乐随想起是则名了诸法性</p><p>譬如秋空起浮云妄情执有非坚固</p><p>依于牟尼教法中智者不应增我慢</p><p>心善观察不放逸则于世间无所著</p><p>是名安住<a href=\"/remen/fofa.html\" class=\"keylink\" target=\"_blank\">佛法</a>中当证如幼三摩地</p><p>时诸阿修罗王作供养已。各各合掌住立佛前。身意泰然快得善利。皆发阿耨多罗三藐三菩提心。尔时世尊知诸阿修罗王心之所念。于大众中现微笑相。即于面门放五色光。其光遍照普佛世界。绕佛三匝复从世尊顶门而入。时尊者马胜睹是相已。从座而起偏袒右肩。右膝着地头面作礼。白言。世尊。以何因缘现斯瑞相。合掌向佛以偈问曰</p><p>人中最胜释师子现斯瑞相非无因</p><p>唯愿大悲为我说闻已皆使心安泰</p><p>六十那由阿修罗广大净心兴供养</p><p>将非如来与授记令彼闻已生欢喜</p><p>时会咸作是思念放此光明非小缘</p><p>唯愿如来愍我辈为说现相之所以</p><p>为当有发菩提心或复初生于净信</p><p>如来各各悉了知愿决众疑速当说</p><p>尔时世尊以偈答曰</p><p>善哉马胜大<a href=\"/remen/biqiu.html\" class=\"keylink\" target=\"_blank\">比丘</a>汝能咨问放光事</p><p>我今欲于众会中记别最上真实果</p><p>诸阿修罗兴福业志求无上大菩提</p><p>贪恚障染悉蠲除如手触空无所碍</p><p>由此发生清净意广兴无边妙供养</p><p>后当舍此修罗身常生胜处增明慧</p><p>未来过彼河沙劫亲近承事诸如来</p><p>后身得作法中王相继成佛同名号</p><p>皆称最上灯如来名闻普遍十方界</p><p><a href=\"/remen/jiaohua.html\" class=\"keylink\" target=\"_blank\">教化</a>六十那庾多众生闻法咸得度</p><p>国土广博极严净尽一三千大千界</p><p>其中受化诸众生具足福德及智慧</p><p>不造一切非法业皆修平等安乐行</p><p>彼佛皆说无诤法闻者无著亦无碍</p><p>佛寿六十那庾多众生住命等无异</p><p>彼诸如来<a href=\"/remen/huayuan.html\" class=\"keylink\" target=\"_blank\">化缘</a>终机感相从亦入灭</p><p>次第绍隆得作佛国土寿量悉同然</p><p>亦化如上诸有情<a href=\"/remen/shouchi.html\" class=\"keylink\" target=\"_blank\">受持</a>正法为佛子</p></div>"
},{
    "title": "父子合集经 第四卷",
    "author": "宋·日称等译",
    "html": "<div class=\"B1_text\"><p>父子合集经 第四卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>如来本行品第五</p><p>尔时尊者大迦摄波。见诸阿修罗王于佛会中以<a href=\"/remen/shentong.html\" class=\"keylink\" target=\"_blank\">神通</a>力化作广大诸<a href=\"/remen/gongyang.html\" class=\"keylink\" target=\"_blank\">供养</a>已。叹未曾有。而作是念。如来昔行<a href=\"/remen/pusadao.html\" class=\"keylink\" target=\"_blank\">菩萨道</a>时种何善根。乃能获得如是最上殊胜<a href=\"/remen/guobao.html\" class=\"keylink\" target=\"_blank\">果报</a>。作是念已。入三摩地一心观察。由佛加持即能忆念无量无边阿僧祇劫。<a href=\"/remen/shizun.html\" class=\"keylink\" target=\"_blank\">世尊</a>往昔在在处处。精勤修习无量无边广大福业。一一显现谛了无疑。假使十方殑伽沙数世界。其中所有一切<a href=\"/remen/zhongsheng.html\" class=\"keylink\" target=\"_blank\">众生</a>皆得人身。复于尔所河沙劫中。一一有情各兴供养。如彼尾摩唧怛啰阿修罗王。所有福蕴。不及如来一发无上正等觉心所有<a href=\"/remen/gongde.html\" class=\"keylink\" target=\"_blank\">功德</a>。不可为比。时尊者摩诃迦摄波。从定起已。<a href=\"/remen/huanxi.html\" class=\"keylink\" target=\"_blank\">欢喜</a>合掌以偈赞佛</p><p>往昔牟尼大圣王誓求无上大<a href=\"/remen/puti.html\" class=\"keylink\" target=\"_blank\">菩提</a></p><p>修罗虽兴广供养不及<a href=\"/remen/faxin.html\" class=\"keylink\" target=\"_blank\">发心</a>所得福</p><p>如来圣德超<a href=\"/remen/sanjie.html\" class=\"keylink\" target=\"_blank\">三界</a>于<a href=\"/remen/tianren.html\" class=\"keylink\" target=\"_blank\">天人</a>中无等伦</p><p>旃檀香积若须弥堪受如斯大供养</p><p>上妙涂香极清净其量深广如巨海</p><p>人中师子出<a href=\"/remen/shijian.html\" class=\"keylink\" target=\"_blank\">世间</a>堪受如斯大供养</p><p>或散种种上妙花积聚高若轮围顶</p><p>如来圣德妙难思堪受如斯大供养</p><p>以大海水为膏油苏弥山量为其炷</p><p>然灯奉施大导师堪受如斯大供养</p><p>或以无数妙花鬘奉上如来及塔庙</p><p>佛具广大胜威德堪受如斯大供养</p><p>设于无量俱胝劫持以万亿妙宝盖</p><p>如来善化于父王堪受如斯大供养</p><p>于不思议俱胝劫以宝幢满十方界</p><p>如来成就大慈门堪受如斯大供养</p><p>复于无量俱胝劫以河沙数妙缯幡</p><p>牟尼利乐诸众生堪受如斯大供养</p><p>如来善说诸法要众生咸悉能听受</p><p>辩才无碍法中王言辞善巧<a href=\"/remen/wuxiang.html\" class=\"keylink\" target=\"_blank\">无相</a>似</p><p>假使殑伽沙世界其中所有诸众生</p><p>皆为十力天人师同出世间<a href=\"/remen/chengfo.html\" class=\"keylink\" target=\"_blank\">成佛</a>道</p><p>如是无数河沙佛各各化出无量首</p><p>一一首现百千口复于口有百千舌</p><p>于彼殑伽沙劫中称赞如来功德海</p><p>寿量<a href=\"/remen/zhihui.html\" class=\"keylink\" target=\"_blank\">智慧</a>及发心不能了知一少分</p><p>尔时世尊赞尊者摩诃迦摄波言。善哉善哉。迦摄波。汝今于彼声闻众中。具修梵行了达诸法。现证实际心得寂静。于我所证功德蕴中。善能入解思惟观察。我已成就无量无边不可思议福德之聚。已到最上第一<a href=\"/remen/bian.html\" class=\"keylink\" target=\"_blank\">彼岸</a>。迦摄。止于如来一发大心。所有<a href=\"/remen/fubao.html\" class=\"keylink\" target=\"_blank\">福报</a>。若有色相。十方所有河沙世界不能容受。假使十方殑伽沙数诸佛世尊同出于世。复于尔所殑伽沙劫。欲说如来一发大心所有功德。不能穷尽。所以者何。如来昔修菩萨行时。无一发心不为摄受利益安乐一切有情。彼有情界无限量故。如来发心亦无限量。以有情界毕竟无尽故。如来发心亦复无尽。是故我今得诸天人阿修罗王如是供养。假使十方殑伽沙世界。其中所有一切众生。皆作供养。如彼阿修罗王。犹不能及一发大心所获功德。所以者何。彼诸有情心不清净。着果报故。迦摄当知。过去无量诸佛出世。初发大心。皆为怜愍一切有情令脱<a href=\"/remen/lunhui.html\" class=\"keylink\" target=\"_blank\">轮回</a>得<a href=\"/remen/niepan.html\" class=\"keylink\" target=\"_blank\">涅槃</a>乐。我今所作亦复如是。复次迦摄。我念过去无量无边不可称数不可思议阿僧祇劫。尔时有佛出现于世。名曰帝幢如来应供正遍知明行足善逝世间解无上士调御丈夫天人师佛世尊。其佛刹中所有众生不造<a href=\"/foxue/changshi/153417.html\" class=\"keylink\" target=\"_blank\">罪恶</a>。心无散乱不起邪思。无颠倒见及彼憍慢。身语意业毕竟清净。伏除<a href=\"/remen/fannao.html\" class=\"keylink\" target=\"_blank\">烦恼</a>离恶趣因。精勤修习互相策励。能于<a href=\"/remen/shengsi.html\" class=\"keylink\" target=\"_blank\">生死</a>长夜之中。发勇猛心爱乐大乘。听闻<a href=\"/remen/zhengfa.html\" class=\"keylink\" target=\"_blank\">正法</a>如理<a href=\"/remen/xiuxing.html\" class=\"keylink\" target=\"_blank\">修行</a>。彼佛刹中有五种乐。一者欲乐。二出离乐。三者定乐。四者等持乐。五菩提乐。彼诸众生而常受用如是快乐。虽受彼乐而不耽着。如蜂采花但延其命。如禽飞空无所挂碍。此诸众生亦复如是。又彼有情无贪恚痴种种恶业烦恼过患。随先善业而受其乐。何以故。彼佛修行菩萨道时。所化众生唯纯善行。设有先世不善故业。现善根力销伏不起。是故彼土一切有情。唯一乐受相应现行。又彼佛土无种种难暴恶风雨祁寒酷热。随时所欲即降甘雨。又彼众生常乐闻法。各能了达尊重恭敬。设若经行若坐若立。思惟义趣深入法味。无有疲倦未尝睡眠。四威仪中精勤修习。由法乐故不生劳苦。唯修正断无颠倒见。设有错误寻即改悔。故无苦受。又彼如来昔修行时。身语意业未尝错谬。凡有所作智为先导。说菩萨法化诸众生。彼闻法已随智慧行。所作义利非痴爱俱。故无不苦不乐受。彼国众生其心平等。于一切处如理安住。故无冤憎会苦。又彼众生无彼无此。于一切法心无所著。故无爱别离苦。又彼众生于诸善法。不生轻慢。亦不毁訾。故无求不得苦。彼国众生有为所迁唯有行苦。何以故。其佛常说第一义谛微妙法故</p><p>复次迦摄彼。帝幢如来出现于世。<a href=\"/remen/shouming.html\" class=\"keylink\" target=\"_blank\">寿命</a>长远无量无边恒河沙劫。其中众生各各具足广大辩才。善<a href=\"/remen/shuofa.html\" class=\"keylink\" target=\"_blank\">说法</a>要。皆为过去诸佛世尊<a href=\"/remen/jiaohua.html\" class=\"keylink\" target=\"_blank\">教化</a>成熟。来生其中。迦摄。于汝意云何。如是广大严净佛土。颇有无信。无戒无定无慧寡闻<a href=\"/remen/xiedai.html\" class=\"keylink\" target=\"_blank\">懈怠</a>如是有情得生彼不。迦摄白言。不也世尊。迦摄。于汝意云何。如是广大严净佛土。颇有微细善根少劣善根怯弱善根业集烦恼为苦所摄。如是众生不净<a href=\"/remen/huixiang.html\" class=\"keylink\" target=\"_blank\">回向</a>得生彼不。迦摄白言。不也世尊。如是佛刹其中生者。具足善根纯净无杂。住正思惟<a href=\"/remen/jietuo.html\" class=\"keylink\" target=\"_blank\">解脱</a>诸苦。多闻<a href=\"/remen/jingjin.html\" class=\"keylink\" target=\"_blank\">精进</a>清净回向。皆蒙先佛久已化度。如是众生得生其中。佛言迦摄。善哉善哉。如汝所说其事如是。昔帝幢如来者。于汝等意云何。知是谁也。时诸<a href=\"/remen/biqiu.html\" class=\"keylink\" target=\"_blank\">比丘</a>默尔无对。当于是时东方去此过殑伽沙世界。有国名月光<a href=\"/remen/zhuangyan.html\" class=\"keylink\" target=\"_blank\">庄严</a>。是中有佛名光明聚。现在说法。彼佛会中有妙吉祥童子。遥闻此界所问<a href=\"/remen/yinyuan1.html\" class=\"keylink\" target=\"_blank\">因缘</a>。知诸大众无能答者。时彼童子即白佛言。我今应往<a href=\"/remen/suoposhijie.html\" class=\"keylink\" target=\"_blank\">娑婆世界</a>释迦牟尼佛所为彼时会答其所问。时光明聚如来。谓童子曰。随意当往。是时童子即从彼没。以神通力屈伸臂顷。至娑婆世界释迦牟尼佛所。头面礼足住立一面。时佛世尊。语童子言。以何因缘而来至此。时妙吉祥童子合掌白言。我为众会答前所问。自远而来。彼往昔帝幢如来。岂异人乎。即今释迦牟尼如来是也。所以者何。由佛世尊具足成就不可思议微妙功德。方便善巧怜愍有情。皆令安住菩提之道。时众闻已咸共赞言。善哉童子。善答斯问。决众疑网。汝今所说是为正说。是真实说是最上说。尔时童子为彼众会。而说偈言</p><p>圣主释师子具勇猛精进</p><p>怜愍于世间现不思议事</p><p>彼牟尼世尊过去已曾作</p><p>八十俱胝佛成熟诸有情</p><p>常以大悲心严净佛国土</p><p>浅识不能知种种善方便</p><p>不舍初发心随机而应现</p><p>亦于未来世复现无量身</p><p>或现为释梵或示作魔王</p><p>遍法界有情莫能知少分</p><p>或现王宫生成道转法轮</p><p>乃至入<a href=\"/remen/niepan.html\" class=\"keylink\" target=\"_blank\">涅盘</a>显现佛功德</p><p>或随其种类现作女人相</p><p>不染世间法如莲性本净</p><p>或涕泪悲泣或歌舞嬉戏</p><p>或乘空往来皆为作佛事</p><p>怖者令安隐慢者令柔顺</p><p>为利彼众生现种种调伏</p><p>痴者令离痴愚者示明智</p><p>为利彼众生作权巧方便</p><p>狂者得<a href=\"/remen/zhengnian.html\" class=\"keylink\" target=\"_blank\">正念</a>跛者得安行</p><p>为利彼众生现诸神变事</p><p>是故我稽首不思议精进</p><p>普化诸有情皆令入佛道</p><p>父子合集经迦楼罗王授记品第六</p><p>尔时会中。复有六万八千迦楼罗王。见诸阿修罗王作供养已。复闻如来与彼授记。发<a href=\"/remen/suixi.html\" class=\"keylink\" target=\"_blank\">随喜</a>心广兴供养。以神通力即时化作六万八千殊妙楼阁。一一楼阁七宝所成。所谓金银琉璃砗磲码瑙珊瑚玻璃。皆有七重。第一层级黄金为柱。椽梠枅栱白银为之众宝装铰。第二层级白银为柱。椽梠枅栱黄金为之诸珍严饰。乃至第七珊瑚为柱。真珠等宝杂厕间饰。如是楼阁一一皆有宝网罗上。或黄金网白银为网。乃至真珠以为其网。复悬无数众妙宝铃。微风发声听者无厌。复现六万八千宝盖。诸珍间错光明显照。复现六万八千宝幢。众色相间珠珍严饰。复现六万八千缯幡。五色敬砩蹩砂?帧8聪至?虬饲П︶!;蚧平鹣叨?煤铣伞;蛞砸?叻土鹆?哒嬷榈认摺G擅钛鲜巍J卞嚷ヂ尥酢</p></div>"
},{
    "title": "父子合集经 第五卷",
    "author": "宋·日称等译",
    "html": "<div class=\"B1_text\"><p>父子合集经 第五卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>龙女授记品第七</p><p>尔时会中。复有九十六俱胝龙女。见彼阿修罗王迦楼罗王于<a href=\"/remen/shizun.html\" class=\"keylink\" target=\"_blank\">世尊</a>所作<a href=\"/remen/gongyang.html\" class=\"keylink\" target=\"_blank\">供养</a>已。复闻如来各与授彼<a href=\"/remen/chengfo.html\" class=\"keylink\" target=\"_blank\">成佛</a>之记。心大<a href=\"/remen/huanxi.html\" class=\"keylink\" target=\"_blank\">欢喜</a>踊跃无量。发清净心广陈供养。此诸龙女以<a href=\"/remen/shentong.html\" class=\"keylink\" target=\"_blank\">神通</a>力化作九十六俱胝青色伞盖。一一伞盖吠琉璃宝而作千骨。巧妙安布黄金为柄真珠为网。垂诸花鬘诸珍严饰。复化九十六俱胝上妙良马。亦以众宝装铰严饰。吠琉璃宝而为辔勒。又复变现众宝网幔。其量周广六十踰缮那。遍覆一切诸来大众。宝幔之下现一殊妙摩尼宝珠。光明显照无不明了。复现九十六俱胝众宝花鬘。巧妙奇绝周遍垂下。又复悬缀无数宝铃。微风动摇其声和雅。犹如天乐闻者无厌。复以细末多摩罗跋旃檀香沉水香等散如来上。复散优钵罗花詹博迦花。及散无量上妙衣服。种种无量杂色璎珞。种种无量杂色花鬘。是诸龙女。各乘彼马张设伞盖。于<a href=\"/remen/xukong.html\" class=\"keylink\" target=\"_blank\">虚空</a>中绕佛三匝。复奏龙宫种种音乐。其声清婉众所乐闻。又于迦毗罗城。降诸涂香及众香水如雨而下。与其香花合和成泥。纵广六十踰缮那。以彼如来威德加持。令此乐声及香水泥普闻三千<a href=\"/remen/daqianshijie.html\" class=\"keylink\" target=\"_blank\">大千世界</a>。其中<a href=\"/remen/zhongsheng.html\" class=\"keylink\" target=\"_blank\">众生</a>闻此声香。皆于阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>得不退转。是诸龙女作供养已。头面礼敬合掌向佛。以偈赞曰</p><p>我等宿庆值于佛净心忻乐兴福业</p><p>供养牟尼大导师冀脱此身龙女报</p><p>化出九十六俱胝众宝<a href=\"/remen/zhuangyan.html\" class=\"keylink\" target=\"_blank\">庄严</a>妙伞盖</p><p>供养无上调御师以此善因求出离</p><p>复化九十六俱胝调顺善御青色马</p><p>上妙青宝以庄严皆为供养如来故</p><p>复化九十六俱胝青色宝幢空中转</p><p>一一皆以身语心头面作礼伸<a href=\"/remen/huixiang.html\" class=\"keylink\" target=\"_blank\">回向</a></p><p>诸龙宫中妙乐音一时俱奏声清彻</p><p>牟尼出现于<a href=\"/remen/shijian.html\" class=\"keylink\" target=\"_blank\">世间</a>堪受如斯大供养</p><p>如是种种乐音声远彻三千大千界</p><p>其中众生若得闻皆得菩提不退转</p><p>复现广大一宝幔纵广六十踰缮那</p><p>周匝普遍于空中广覆诸来大集会</p><p>中现最上摩尼珠炽盛光明悉委照</p><p>普于<a href=\"/remen/tianren.html\" class=\"keylink\" target=\"_blank\">天人</a>大会中净心忻喜为供养</p><p>我等以此少善根志求寂静菩提果</p><p>一如牟尼大导师成就甚深微妙慧</p><p><a href=\"/remen/jiaohua.html\" class=\"keylink\" target=\"_blank\">教化</a><a href=\"/remen/154932.html\" class=\"keylink\" target=\"_blank\">饶益</a>诸众生<a href=\"/remen/jietuo.html\" class=\"keylink\" target=\"_blank\">解脱</a>尘劳诸结缚</p><p>亦如十力无上尊演说无边清净法</p><p>诸有为法如幻化亦如聚沫非坚牢</p><p>如空注雨起浮泡<a href=\"/remen/zixing.html\" class=\"keylink\" target=\"_blank\">自性</a>虚假无主宰</p><p>智者观诸世间法譬如镜中现影像</p><p>众生体性亦同然唯佛现证如实说</p><p>愚夫不了谓为实于虚妄境生执着</p><p>毕竟诸法本来空此愚痴者自欺诳</p><p>由彼迷妄无知故不达诸法真实性</p><p>如来由是出世间显示<a href=\"/remen/wuwo.html\" class=\"keylink\" target=\"_blank\">无我</a>不可得</p><p>譬如秋空起浮云暂时显现须臾没</p><p>当知我相本来无智者谛观何所有</p><p>如是一切世间法皆无自性非真实</p><p>但能诳惑诸根门愚夫由此增狂乱</p><p>牟尼超越于<a href=\"/remen/sanjie.html\" class=\"keylink\" target=\"_blank\">三界</a>了诸法性无分别</p><p>若依如来教奉行一切世间皆解脱</p><p>若人闻是深妙法心生忻乐正思惟</p><p>则能越离<a href=\"/remen/shengsi.html\" class=\"keylink\" target=\"_blank\">生死</a>泥此非愚者之境界</p><p>是故我今头面礼无<a href=\"/remen/fannao.html\" class=\"keylink\" target=\"_blank\">烦恼</a>者天人师</p><p>大悲能救苦众生为舟为舍为依怙</p><p>我等供养于如来为求无上菩提故</p><p>当宣法要警群迷普愿自他成佛道</p><p>尔时如来。知诸龙女心之所念希望授记。即现瑞相放大光明。时尊者马胜睹是相已。头面礼足合掌向佛。以偈问曰</p><p>世出世间胜智者忽兴神变放光明</p><p>时会睹此称吉祥非无<a href=\"/remen/yinyuan1.html\" class=\"keylink\" target=\"_blank\">因缘</a>发斯瑞</p><p>人中最上牟尼主愿说光相之端由</p><p>诸天人民龙鬼神闻已咸生欢喜念</p><p>如来威德圣中圣于世间法无不了</p><p>怜愍摄受诸众生说此放光神变事</p><p>如来慧力妙难思穷尽诸法实相义</p><p>众会瞻仰愿欲闻各令知已心安隐</p><p>牟尼久已成正觉能与群生作义利</p><p>何因放此大光明愿说咸得除疑惑</p><p>今此大众心寂然堪能领解深法义</p><p>一心瞻仰于如来闻已各发菩提意</p><p>若人于事未决了其心掉动则生恼</p><p>由此皆堕疑网中唯冀洪慈速开示</p><p>谁于今日发大心何佛他方说大法</p><p>谁得菩提破魔军放此光明甚希有</p><p>何人广兴净福业佛怜愍故放净光</p><p>圣主师子十力尊于大众中<a href=\"/remen/wuwei.html\" class=\"keylink\" target=\"_blank\">无畏</a>说</p><p>我等若蒙佛显示离诸疑怖心泰然</p><p>咸生清净<a href=\"/remen/suixi.html\" class=\"keylink\" target=\"_blank\">随喜</a>心各各奉行于<a href=\"/\" class=\"keylink\" target=\"_blank\">佛教</a></p><p>尔时世尊。为尊者马胜。说伽陀曰</p><p>善哉马胜大<a href=\"/remen/biqiu.html\" class=\"keylink\" target=\"_blank\">比丘</a>汝能咨问放光事</p><p>吾今于此众会中为说龙女未来果</p><p>汝等一心当谛听离诸散乱染因缘</p><p>闻我说此放光因增长人天诸善利</p><p>此诸龙女心开解能以<a href=\"/remen/zhihui.html\" class=\"keylink\" target=\"_blank\">智慧</a>观实相</p><p>了知诸法本性空不着世间业<a href=\"/remen/guobao.html\" class=\"keylink\" target=\"_blank\">果报</a></p><p>无人无我无众生亦无作者及受者</p><p>补特伽罗自相空犹如阳焰镜中像</p><p>诸龙女等植德本共与广大净福业</p><p>善能安住<a href=\"/remen/fofa.html\" class=\"keylink\" target=\"_blank\">佛法</a>中了世间法皆如幻</p><p>如是作诸供养已誓求<a href=\"/remen/foguo.html\" class=\"keylink\" target=\"_blank\">佛果</a>大菩提</p><p>后当舍此龙女身得生三十三天上</p><p>得为帝释天宫主受用妙乐无毁訾</p><p>具天寿量大名闻复往焰摩天中住</p><p>得生焰摩天宫已具足受彼殊妙乐</p><p><a href=\"/remen/fozi.html\" class=\"keylink\" target=\"_blank\">佛子</a>安住此天中<a href=\"/remen/zizai.html\" class=\"keylink\" target=\"_blank\">自在</a>得终天寿量</p><p>后复生于兜率天得彼天众常爱敬</p><p>虽受快乐心不着犹若莲花性本净</p><p>由彼宿习出世智常观诸法皆空寂</p><p>譬如刻石画长存安住<a href=\"/remen/zhengnian.html\" class=\"keylink\" target=\"_blank\">正念</a>无移动</p><p>后生乐变化天中天子天女常围绕</p><p>不为他毁有名称满彼寿量无中天</p><p>受彼最上五欲乐而与正念常相应</p><p>善修三种解脱门毕竟入解真空法</p><p>复生他化自在天得彼天众常恭敬</p><p>清净意乐住其中任持<a href=\"/remen/zhengfa.html\" class=\"keylink\" target=\"_blank\">正法</a>心无动</p><p>所欲受用皆他变不起染着痴爱心</p><p>佛子安住彼天宫得尽彼天寿边际</p><p>由于欲乐生厌患忻求定地伏诸惑</p><p>获得诸禅解脱门由此得生梵天上</p><p>由彼定生诸善根受用喜乐一中劫</p><p>定中适悦胜难思渐能进趣菩提道</p><p>住彼梵宫经一劫专修正行净无杂</p><p>善巧方便利有情无冤亲想心平等</p><p>于喜妙乐悉通达亦不味着诸<a href=\"/remen/chanding.html\" class=\"keylink\" target=\"_blank\">禅定</a></p><p>善能<a href=\"/remen/juewu.html\" class=\"keylink\" target=\"_blank\">觉悟</a>寂诸根是为最上牟尼子</p><p>彼梵天说自然法不与业果理相应</p><p>唯此真实解脱门毕竟超越于三界</p><p>若人于此生信解善能引导诸众生</p><p>速成无上妙菩提是则名为世间眼</p><p>彼龙女等生梵世饶益利乐诸天人</p><p>教化令发清净心皆能进趣菩提道</p><p>往诣无边佛刹土供养承事诸如来</p><p>过彼未来星宿劫同成<a href=\"/remen/fohao.html\" class=\"keylink\" target=\"_blank\">佛号</a>寂诸根</p><p>彼等闻佛授记已心净踊跃志坚固</p><p>时会咸生欢喜心各各头面<a href=\"/remen/lifo.html\" class=\"keylink\" target=\"_blank\">礼佛</a>足</p><p>父子合集经龙王授记品第八</p><p>尔时难陀乌波难陀龙王。与其眷属九十俱胝龙众。见诸龙女供养如来得授记已。身意泰然得未曾有。称赞如来究竟满足广大威德神通无碍。能知众生心之所念。所作事业皆悉闻知。各各现证无不了达。然彼如来大悲增上。或不待请即为<a href=\"/remen/shuofa.html\" class=\"keylink\" target=\"_blank\">说法</a>或非时说。皆为教化成熟有情除烦恼热得<a href=\"/remen/niepan.html\" class=\"keylink\" target=\"_blank\">涅盘</a>乐。随机授法必令得果。乃至女人志意动乱。于淫怒痴自性增上。设闻法要不能领解。亦得如来之所化度。如彼六十俱胝龙女犹获授记。何况我等岂不蒙益。时彼龙王作是说已。于世尊所生难遭想。以神通力兴大香云满阎浮提。遍覆一切诸山大海。雨众香水旃檀末香。其香远闻普佛世界。又复于彼迦毗罗城。雨赤真珠积至于膝。纵广量等六十踰缮那。复于尼拘律陀林中。普散无量龙自在花。散已复散。变成花殿。其量亦广六十踰缮那。七宝相间而为其柱。复以半拏绀末罗石以甃其地。其石柔软触之清凉。众所乐观非世所有。复现九十俱胝众宝花鬘周匝垂下。又复悬挂众色名衣。复现种种巧妙缯幡香鬘宝鬘真珠鬘等。周遍庄严殊妙清净。又复涌出无数宝藏。行列殿中而为供养。又复出现最上无价摩尼宝珠以成其镜。表里莹彻无不交照。乃至迦毗罗城时会大众。种种供养殊胜庄严。于其镜中皆悉显现。复有九十俱胝龙马。诸妙珍宝以为辔勒。无数宝铃进步鸣响。是诸龙王各乘马已。于虚空中绕佛三匝。复奏龙宫无量音乐。及雨种种殊妙珍宝。散于如来及声闻众。作供养已头面礼足。瞻仰世尊目不暂舍。以我所集<a href=\"/remen/gongde.html\" class=\"keylink\" target=\"_blank\">功德</a>善根。愿与众生同得佛道。合掌向佛以偈颂曰</p><p>久修慈忍大悲行成就百福相庄严</p><p>舍家逾彼迦毗城志固为求无上道</p><p>六年示修于苦行伏诸外道不疲劳</p><p>直诣金刚座道场普施群生<a href=\"/remen/ganlu.html\" class=\"keylink\" target=\"_blank\">甘露</a>法</p><p>昔日如来调御师弃舍王宫妙欲乐</p><p>断除顶发住山林于世浮荣心不顾</p><p>牟尼昔舍于头目积功成满菩提因</p><p>凡夫闻见尚无因况复效修其苦行</p><p>如佛昔作忍辱仙为歌利王无辜害</p><p>割截耳鼻及身肢不生恚恼心怡悦</p><p>时有愚痴<a href=\"/remen/poluomen.html\" class=\"keylink\" target=\"_blank\">婆罗门</a>来秤身肉而蹶倒</p><p>说此难行苦行时我等闻已生悲恼</p><p>何因如来不起嗔爱念众生如己子</p><p>由兴害意堕泥犁慈尊于彼能垂救</p><p>如来具足无上慧于己害者不加报</p><p>昔修广大安乐因故得身肢复如故</p><p>我等咸生净<a href=\"/remen/xinxing1.html\" class=\"keylink\" target=\"_blank\">信心</a>称赞如来真实行</p><p>如彼牟尼利有情咸愿速登无上觉</p><p>尔时世尊。知诸龙王信解坚固发大誓愿。即于面门放种种光。其光普照上至梵天。复从如来顶门而入。时尊者马胜。合掌长跪即白佛言。法尔诸佛若放光明必有所谓。唯愿如来方便演说。时彼尊者说伽陀曰</p><p>大哉无畏释师子何因缘故放此光</p><p>慈门广利诸天人唯愿如来为我说</p><p>此诸龙王并眷属及彼时会皆肃然</p><p>唯冀牟尼震<a href=\"/remen/fanyin.html\" class=\"keylink\" target=\"_blank\">梵音</a>说此放光希有事</p><p>谁于释迦佛法中初发大心感斯瑞</p><p>谁能摧破诸魔军令彼惶怖皆退没</p><p>将非龙众久<a href=\"/remen/xiuxing.html\" class=\"keylink\" target=\"_blank\">修行</a>获得无尽诸功德</p><p>愿闻现瑞之端由断除疑惑心清净</p><p>尔时世尊以偈答曰</p><p>我以最上胜功德八种深远梵音声</p><p>所说真实利众生汝当谛听放光事</p><p>此诸龙王深净信设大供养世希有</p><p>志心愿证佛菩提为度一切群生故</p><p>常以悲心观世间普使众生脱苦厄</p><p>未尝一心生疲劳坚固<a href=\"/remen/jingjin.html\" class=\"keylink\" target=\"_blank\">精进</a>无退转</p><p>修习清净奢摩他具足智力无能屈</p><p>安住三种解脱门谓空<a href=\"/remen/wuxiang.html\" class=\"keylink\" target=\"_blank\">无相</a>及无愿</p><p>得佛无上甚深慧了一切法皆虚假</p><p>大悲愍念诸有情离冤亲想悉平等</p><p>过彼殑伽沙劫数次第成佛出世间</p><p>同名寂静慧如来十号具足土严净</p><p>常说无我甘露法无诸外道及魔冤</p><p>善巧方便应群机不违世俗谈<a href=\"/remen/zhendi.html\" class=\"keylink\" target=\"_blank\">真谛</a></p><p>是诸众生闻法已了法自性悉皆空</p><p>大悲方便演三乘胜义法中无所说</p><p>此法非出于自然求之少分不可得</p><p>乃至无有一众生闻佛言教而不解</p><p>由饮解脱甘露味则能出离生老死</p><p>及彼忧悲我慢幢皆因闻佛梵声故</p><p>释尊无畏圣师子说诸龙意答所问</p><p>佛子常随智慧行速得菩提无上果</p><p>如来授彼诸龙记时众闻已生忻庆</p><p>咸各归命牟尼尊于佛法中心寂静</p></div>"
},{
    "title": "父子合集经 第六卷",
    "author": "宋·日称等译",
    "html": "<div class=\"B1_text\"><p>父子合集经 第六卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>鸠盘茶王授记品第九</p><p>尔时会中有十八俱胝鸠盘茶王。见诸阿修罗及迦楼罗诸龙王等作<a href=\"/remen/gongyang.html\" class=\"keylink\" target=\"_blank\">供养</a>已心生爱乐。复闻如来与彼授记。<a href=\"/remen/huanxi.html\" class=\"keylink\" target=\"_blank\">欢喜</a>踊跃得未曾有。咸共赞言。如来成就最上<a href=\"/remen/zhihui.html\" class=\"keylink\" target=\"_blank\">智慧</a>。于一切法无有疑惑。无喜无恚不生分别。堪受人天广大供养。譬如大海深广弥满不动不涌湛然安静。如来<a href=\"/remen/gongde.html\" class=\"keylink\" target=\"_blank\">功德</a>亦复如是。时彼鸠盘茶王并诸眷属。各发净心而兴供养。以<a href=\"/remen/shentong.html\" class=\"keylink\" target=\"_blank\">神通</a>力化作十八俱胝宝幔。是诸宝幔巧妙殊绝。皆以宝线次第严饰。所谓黄金线幔。白银线幔。吠琉璃幔。玻胝迦幔。赤真珠幔。杵藏珠幔。马藏珠幔等。若金线幔垂银花鬘若银线幔垂金花鬘吠琉璃幔玻胝迦鬘。玻胝迦幔吠琉璃鬘。赤真珠幔杵藏珠鬘。杵藏珠幔赤真珠鬘。马藏珠幔众宝为鬘。互相间列甚可爱乐。又复化出十八俱胝众宝妙车。所谓金车乃至马藏珠宝所成之车。于彼车上复现十八俱胝上妙伞盖。一一伞盖奇异巧妙。有骨百茎众宝装铰。或以纯金而为其柄。次第乃至吠琉璃柄。伞盖之下垂诸花鬘黄金花鬘。乃至摩尼珠宝所成花鬘。是诸伞盖以赤真珠巧妙交络以为其网。时鸠盘茶王各各乘彼众宝妙车。执持伞盖作诸伎乐。于<a href=\"/remen/xukong.html\" class=\"keylink\" target=\"_blank\">虚空</a>中绕佛三匝。以七宝花散如来上。散已复散。从车而下。礼<a href=\"/remen/shizun.html\" class=\"keylink\" target=\"_blank\">世尊</a>足在一面住。合掌向佛以偈赞曰</p><p>牟尼圣主出<a href=\"/remen/shijian.html\" class=\"keylink\" target=\"_blank\">世间</a>如弥卢山显大海</p><p>离诸忧畏不动涌堪受如斯妙供养</p><p><a href=\"/remen/changzhu.html\" class=\"keylink\" target=\"_blank\">常住</a>寂静三摩地演说诸法无所著</p><p>舍除憍慢诸垢染观察世间唯名想</p><p>了知诸法如幻化犹如梦中受欲乐</p><p>亦如水月体非真智者当作是观察</p><p>乾闼婆城本无有于方处求不可得</p><p>应知但以假名说诸世间法皆如是</p><p>我等所作诸供养宝车宝盖宝幔等</p><p>及以种种歌乐音如来观之如谷响</p><p>愿我<a href=\"/remen/chengfo.html\" class=\"keylink\" target=\"_blank\">成佛</a>如世尊为<a href=\"/remen/zhongsheng.html\" class=\"keylink\" target=\"_blank\">众生</a>说如幻法</p><p>皆令远离惑业因悉证<a href=\"/remen/puti.html\" class=\"keylink\" target=\"_blank\">菩提</a>寂静道</p><p>尔时世尊。知诸鸠盘茶等心之所念。即于口中放大光明。时马胜<a href=\"/remen/biqiu.html\" class=\"keylink\" target=\"_blank\">比丘</a>睹是光已。合掌向佛以偈问曰</p><p>调御施化非无因瞩斯净光难思议</p><p>时众欲知其所由别冀如来速演说</p><p>睹佛面门现斯瑞诸<a href=\"/remen/tianren.html\" class=\"keylink\" target=\"_blank\">天人</a>民咸有疑</p><p>愿佛怜愍诸群萌说此放光希有事</p><p>谁于今日发大心乐于佛所闻<a href=\"/remen/zhengfa.html\" class=\"keylink\" target=\"_blank\">正法</a></p><p>何人于佛兴供养为说所获诸功德</p><p>何人达彼有为行<a href=\"/remen/shana.html\" class=\"keylink\" target=\"_blank\">刹那</a>能离诸过患</p><p>何人证于实相门寂静意乐而不动</p><p>何人得道降诸魔何人称赞佛功德</p><p>何人断惑超三有息诸缠盖心泰然</p><p>大众咸生恭敬意伫闻如来微妙音</p><p>何因放此净光明愿决众疑分别说</p><p>尔时世尊。为马胜比丘说伽陀曰</p><p>善哉马胜问斯义为作世间<a href=\"/remen/154932.html\" class=\"keylink\" target=\"_blank\">饶益</a>者</p><p>我今说此光所从汝等一心当谛听</p><p>今此鸠盘茶众等广兴供养净福业</p><p>合掌住立于我前安住实际心不动</p><p>以智慧力善修习起大悲心利群有</p><p>后当脱此鬼趣身决定<a href=\"/remen/wangsheng.html\" class=\"keylink\" target=\"_blank\">往生</a>于胜处</p><p>得为忉利天宫主亲近承事诸如来</p><p>了达诸法无有疑如黑暗中然大炬</p><p>未来复过俱胝劫严净无边佛刹土</p><p>供养河沙佛世尊被<a href=\"/remen/jingjin.html\" class=\"keylink\" target=\"_blank\">精进</a>铠修诸行</p><p>饶益摄取诸有情决定自知当作佛</p><p>及于方域而降生由是号曰除疑佛</p><p>常说最上寂静法闻者心净离诸疑</p><p>咸愿求趣大菩提救拔群生超<a href=\"/remen/bian.html\" class=\"keylink\" target=\"_blank\">彼岸</a></p><p>我今已答汝所问普令时会心安隐</p><p>故此授决鸠盘茶于未来世得作佛</p><p>父子合集经乾闼婆王授记品第十</p><p>尔时会中。复有三十六俱胝乾闼婆王。见诸阿修罗迦楼罗诸龙眷属鸠盘茶等于如来所作供养已。复闻与授成佛之记。欢喜踊跃得未曾有。及闻称赞如来法性本来寂静清净无垢。无有少法之所显示。皆为增长众生善根。深生信解舍诸悭吝。即发无上菩提道心。时诸乾闼婆王为供佛故。以神通力化作三十六俱胝爱啰嚩拏大龙象王。一一象王各有六牙。一一牙上而有七池。一一池中有七莲华。一一莲华而有千叶。一一叶间有七天女。一一天女复以七女而为侍卫。复于一一龙象顶上。化出三十六俱胝上妙伞盖。七宝为网宝鬘交映。又复各现宝幔弥覆。悬诸花鬘处处周遍。彼莲华中所有天女。或作歌舞或奏音乐。或说伽陀赞佛功德。或散旃檀沉水末香。或散种种天诸妙花。或散种种上妙衣服。或散众宝严身之具。耳珰臂钏宝鬘金带。或有执持种种宝幢杂色幡盖。或散种种清净香水。于虚空中如雨而下。与诸香花合和成泥。遍迦毗罗城广六十由旬。随风所飘其香普至。是时彼诸乾闼婆王各各乘一大龙象王。竞奏百千诸妙音乐。徐行空中右绕三匝。以神力故令乐音声并前香风遍于三千<a href=\"/remen/daqianshijie.html\" class=\"keylink\" target=\"_blank\">大千世界</a>。其中众生得闻乐声及彼香者。皆于阿耨多罗三藐三菩提得不退转。彼乾闼婆王于虚空中绕佛毕已。从象而下至于佛所复绕三匝。头面礼足住立一面。合掌向佛以偈赞曰</p><p>如来具足诸妙相于<a href=\"/remen/sanjie.html\" class=\"keylink\" target=\"_blank\">三界</a>中无与等</p><p><a href=\"/remen/jietuo.html\" class=\"keylink\" target=\"_blank\">解脱</a><a href=\"/remen/fannao.html\" class=\"keylink\" target=\"_blank\">烦恼</a><a href=\"/remen/shengsi.html\" class=\"keylink\" target=\"_blank\">生死</a>因已尽<a href=\"/remen/lunhui.html\" class=\"keylink\" target=\"_blank\">轮回</a>苦边际</p><p>显现无边大威神天上人中极希有</p><p>成就寂静解脱门无有非人能动乱</p><p>如来具足清净道本无所证无可说</p><p><a href=\"/remen/foxing.html\" class=\"keylink\" target=\"_blank\">佛性</a>真常本湛然依世俗谛强分别</p><p>未来诸佛出世间亦能安住如是法</p><p>法无<a href=\"/remen/zixing.html\" class=\"keylink\" target=\"_blank\">自性</a>本性空无有作者及主宰</p><p>了知自他无所作是为世间具智者</p><p>诸法各各不相知佛于无作示有作</p><p>譬如多种集成车彼各不知自业用</p><p>但由运载得车名佛说我相亦如是</p><p>彼法无法可教招彼法无法可思念</p><p>彼法无法令解脱彼法无法令变异</p><p>如来如是了知已为众生依世俗说</p><p>显示诸行有为门彼世俗相亦无得</p><p>展转分别诸法性令浅智者得除疑</p><p>诸法<a href=\"/remen/wuxiang.html\" class=\"keylink\" target=\"_blank\">无相</a>亦无名毕竟无住亦无作</p><p>愿我等于未来世成佛如彼牟尼尊</p><p>无边功德<a href=\"/remen/zhuangyan.html\" class=\"keylink\" target=\"_blank\">庄严</a>身常说如是胜义法</p><p>利乐世间具智者及彼邪见诸众生</p><p>常起如是大悲心令出轮回生死海</p><p>世间苦恼诸有情皆由邪慧心谄曲</p><p>如猴轻躁无暂安唯佛大慈能救度</p><p>恃彼贪恚痴我慢随其识浪常漂流</p><p>展转沉沦<a href=\"/remen/kuhai.html\" class=\"keylink\" target=\"_blank\">苦海</a>中唯佛大慈能救度</p><p>众生愚痴无慧眼不知自业堕恶趣</p><p>永失人天出要门唯佛大慈能救度</p><p>尔时世尊。知诸乾闼婆王心之所念。即于口中放大光明普照时会。于是尊者马胜比丘睹斯光已。合掌向佛以偈问曰</p><p>如来今者现斯瑞寂然普放大光明</p><p>时众相视咸惊疑未曾见是希有事</p><p>何人蒙佛摄受故生大欢喜离诸障</p><p>今佛放此净光明令彼信解力坚固</p><p>何人奉行于大法如佛所说等无异</p><p>今佛放此净光明于彼加持垂护念</p><p>是诸大众生渴仰愿闻佛说光<a href=\"/remen/yinyuan1.html\" class=\"keylink\" target=\"_blank\">因缘</a></p><p>合十指爪住佛前瞻仰尊颜无暂舍</p><p>如来为世间作眼离诸垢染及忧怖</p><p>大悲怜愍诸群生使除疑网心清净</p><p>尔时世尊。为马胜比丘说伽陀曰</p><p>善哉马胜问斯事我为饶益于世间</p><p>咸令增长诸善根今放光明与授记</p><p>尊者马胜大比丘闻佛许说光所以</p><p>欢喜合掌无异缘冀<a href=\"/remen/fanyin.html\" class=\"keylink\" target=\"_blank\">梵音</a>声次第说</p><p>乾闼婆王兴供养为闻真净大法故</p><p>此法唯依实际中本来自性无增减</p><p>若人取相而分别彼则如幻不可得</p><p>此法无实亦非虚由法性空佛无说</p><p>彼作如是供养已后身当作烁迦罗</p><p>是为生死最后身增进净行心无懈</p><p>从一佛刹至佛刹承事河沙诸如来</p><p>化度那由他有情果满得成离尘佛</p><p>彼离尘佛出于世住寿那由他劫数</p><p>常说诸法自性空复能显示一切智</p><p>如是彼彼佛名号住世正法及像法</p><p><a href=\"/remen/shuofa.html\" class=\"keylink\" target=\"_blank\">说法</a>化利诸众生悉同前佛等无异</p><p>马胜汝问光因缘故我略说彼功德</p><p>如是展转成佛时降伏天魔无亿数</p><p>乾闼婆王授记已时众除疑心悦豫</p><p>咸各归依牟尼尊合掌住立于一面</p><p>父子合集经药叉王授记品第十一</p><p>尔时会中。有八十俱胝大药叉王。见彼阿修罗王乃至乾闼婆王等于如来所广作供养。复闻世尊与彼授记。欢喜踊跃得未曾有。恭敬尊重生难遭想。称赞如来智慧深远。于所说法心得入解。深生爱乐发清净信。以神通力化作广大殊妙供养。与前阿修罗王所作供养等无有异。时药叉王作供养已。绕佛三匝住立一面。合掌向佛以偈赞曰</p><p>人中无比释师子具大神通及智慧</p><p>如海深广不可涯是故我今头面礼</p><p>苏弥卢山可称量劫烧洞然可知际</p><p>唯佛智力妙难思一切无能穷极者</p><p>过现未来诸世间所有诸趣有情类</p><p>彼等造作<a href=\"/remen/shane.html\" class=\"keylink\" target=\"_blank\">善恶</a>业佛能遍知无与等</p><p>或有乐住阿兰若修寂静行除愦闹</p><p>随其修习性不同佛能遍知无与等</p><p>或具贪恚痴过患憍慢嫉妒诸恶行</p><p>或有等分或随增佛能遍知无与等</p><p>或有迷失于正道沉沦苦报无罢期</p><p>或具信解随法行佛能遍知无与等</p><p>有情乐作诸恶行彼业随逐不舍离</p><p>以至惶怖命终时唯有如来能救度</p><p>或持净戒往天宫或造黑业受众苦</p><p>受报好丑理无差唯有如来悉知见</p><p>或有智慧求解脱于<a href=\"/remen/fofa.html\" class=\"keylink\" target=\"_blank\">佛法</a>中而<a href=\"/remen/chujia.html\" class=\"keylink\" target=\"_blank\">出家</a></p><p>乐修圣道利有情得证无为寂灭乐</p><p>复有愚夫虽出家依止如来法中住</p><p>于甚深法不能解由无智故返生谤</p><p>彼于<a href=\"/\" class=\"keylink\" target=\"_blank\">佛教</a>生毁訾造作无量苦因缘</p><p>命终堕大<a href=\"/remen/diyu.html\" class=\"keylink\" target=\"_blank\">地狱</a>中劫尽更生余苦趣</p><p>若人谛信增上心乐闻正法能守护</p><p>善达诸法本性空离一切相无所著</p><p>了知世间非坚固是身如幻如谷响</p><p>常以悲愿利群生于佛菩提无退转</p><p>我令称赞佛功德一切世间无过上</p><p>回此少善及有情未来同得成佛道</p><p>尔时世尊。知诸药叉王等心之所念即于口中放大光明普照佛土。时马胜比丘见斯光已。合掌向佛以偈问曰</p><p>大哉最胜两足尊忽放净光难思议</p><p>此光希有非无因照耀世间逾满月</p><p>今此众会皆合掌同声称扬佛功德</p><p>唯愿如来震梵音为说此光之所以</p><p>何人于佛生净信何人悟入真净法</p><p>何人坚固<a href=\"/remen/putixin.html\" class=\"keylink\" target=\"_blank\">菩提心</a>唯冀如来分别说</p><p>大慈悲主出于世能决群生众疑网</p><p>诸天龙及人非人闻已心生大忻庆</p><p>尔时世尊。为马胜比丘说伽陀曰</p><p>善哉马胜大比丘汝能咨问如是义</p><p>因光启请利天人皆令安住真实见</p><p>彼药叉王陈供养增长见闻胜善根</p><p>故我放此净光明今当与授成佛记</p><p>如是彼诸药叉众悉了诸法从缘生</p><p>由愿力故受此身心常安住菩提道</p><p>能以智慧善观察知蕴处界皆虚假</p><p>超出轮回苦恼因犹若莲华不着水</p><p>自他和合染因缘一切觉了皆如幻</p><p>观色自性空亦然得证寂灭无为理</p><p>若能觉了诸法空亦达无相及无愿</p><p>于此三种解脱门平等遍观无障碍</p><p>能观智慧性本空所观境界何所有</p><p>了知心境二都无是为具足菩提行</p><p>诸天及人闻是法心生欢喜未曾有</p><p>各各信解随法行渐能修习一切智</p><p>如是密迹药叉众能以净心兴供养</p><p>后当转此恶趣身往生诸天受妙乐</p><p>彼等当于未来世奉觐无量俱胝佛</p><p>号曰寂静慧如来住世<a href=\"/remen/shouming.html\" class=\"keylink\" target=\"_blank\">寿命</a>极长久</p><p><a href=\"/remen/jiaohua.html\" class=\"keylink\" target=\"_blank\">教化</a>无数声闻众犹如星宿现虚空</p><p>具诸智者生其中国土严净无有苦</p><p>一切世间人非人听佛所说无疲厌</p><p>皆发勇猛清净心解脱烦恼诸结缚</p></div>"
},{
    "title": "父子合集经 第七卷",
    "author": "宋·日称等译",
    "html": "<div class=\"B1_text\"><p>父子合集经 第七卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>紧那罗王授记品第十二</p><p>尔时会中。有八俱胝紧那罗王。其上首者名曰大树。见诸阿修罗王乃至诸药叉众。咸于佛所广作<a href=\"/remen/gongyang.html\" class=\"keylink\" target=\"_blank\">供养</a>。复闻如来与授记别。心生惊疑叹未曾有。谓若佛说一切<a href=\"/remen/shijian.html\" class=\"keylink\" target=\"_blank\">世间</a>诸蕴界处。但有假名无有少分令<a href=\"/remen/zhongsheng.html\" class=\"keylink\" target=\"_blank\">众生</a>见。若佛菩萨亦不可见。云何<a href=\"/remen/shizun.html\" class=\"keylink\" target=\"_blank\">世尊</a>于大众中。与诸天龙次第授记。复令化度无量有情。从一佛刹至一佛刹。奉觐如来经河沙劫。广修诸行得<a href=\"/remen/chengfo.html\" class=\"keylink\" target=\"_blank\">成佛</a>道。具诸相好国土<a href=\"/remen/zhuangyan.html\" class=\"keylink\" target=\"_blank\">庄严</a>。<a href=\"/remen/shouming.html\" class=\"keylink\" target=\"_blank\">寿命</a>劫数正像法等。乃至缘毕入般<a href=\"/remen/niepan.html\" class=\"keylink\" target=\"_blank\">涅盘</a>。既言诸法皆悉空寂。何能建立授记之事。时大树紧那罗王。生此疑心未能决了。合掌向佛以偈问曰</p><p>我闻如来作是说于佛妙慧心有疑</p><p>既言空已复授记此义甚深不能了</p><p>又云法界本空寂而说如月现于水</p><p>既言空寂复现形此义甚深不能了</p><p>云何诸法本无生复说乐求<a href=\"/remen/puti.html\" class=\"keylink\" target=\"_blank\">菩提</a>者</p><p>既言无生何有求此义甚深不能了</p><p>云何诸法本无尽复说如来有灭度</p><p>我今请问牟尼尊此义甚深不能了</p><p>云何诸法皆如幻复说此殁得生天</p><p>既言如幻何有生此义甚深不能了</p><p>云何诸法无所依复说依止善知识</p><p>既言无依何假人此义甚深不能了</p><p>云何世间无作者复说有能断诸惑</p><p>既言无作断无由此义甚深不能了</p><p>云何诸法<a href=\"/remen/zixing.html\" class=\"keylink\" target=\"_blank\">自性</a>空复说观空得<a href=\"/remen/jietuo.html\" class=\"keylink\" target=\"_blank\">解脱</a></p><p>既言空已复何观此义甚深不能了</p><p>云何诸法<a href=\"/remen/shana.html\" class=\"keylink\" target=\"_blank\">刹那</a>灭复说诸法常不灭</p><p>既言迁变或凝常此义甚深不能了</p><p>云何福业非积聚而说修习成菩提</p><p>既言无集岂能成此义甚深不能了</p><p>云何诸法无所说复说毁谤堕恶道</p><p>既言无说谤何生此义甚深不能了</p><p>无能胜者所宣说种种差别难晓了</p><p>佛眼清净照世间普施群生<a href=\"/remen/ganlu.html\" class=\"keylink\" target=\"_blank\">甘露</a>味</p><p>余无有能为我等决择如上所疑事</p><p>唯有如来能断除故我<a href=\"/remen/dl.html\" class=\"keylink\" target=\"_blank\">顶礼</a>一切智</p><p>尔时世尊。为彼大树紧那罗王释诸疑故。以偈答曰</p><p>紧那罗王汝所问既空依何而授记</p><p>由彼达法性本空故得如来与授记</p><p>以何<a href=\"/remen/yinyuan1.html\" class=\"keylink\" target=\"_blank\">因缘</a>作是说诸法若有实性者</p><p>则应不减亦不增于一切时无改转</p><p>譬如圆鉴挂空中假明缘故现色像</p><p>紧那罗王汝当知自性清净本如是</p><p>法性无垢常湛然亦无动乱及变异</p><p>汝观供养福业因于何法中有其相</p><p>应知法界本寂静智者观法不可得</p><p>诸有取相凡夫人于此疑惑不能了</p><p>汝问诸法本无生复说<a href=\"/remen/faxin.html\" class=\"keylink\" target=\"_blank\">发心</a>求佛道</p><p>紧那罗王汝当知十力妙智难思议</p><p>凡愚没溺<a href=\"/remen/sanjie.html\" class=\"keylink\" target=\"_blank\">三界</a>中于诸欲境生耽着</p><p>由是常生颠倒心故受<a href=\"/remen/shengsi.html\" class=\"keylink\" target=\"_blank\">生死</a>诸苦恼</p><p>从昔未闻于<a href=\"/remen/zhengfa.html\" class=\"keylink\" target=\"_blank\">正法</a>设得闻已而不解</p><p>使令安住实智中渐能求趣菩提果</p><p>汝问诸法本无灭何故如来有灭度</p><p>为破常见诸众生无有少法为常者</p><p>汝问诸法犹如幻见生天者故怀疑</p><p>为化凡愚诸众生恃己所有生憍慢</p><p>汝问诸法无所依而见依止善知识</p><p>若非依止<a href=\"/remen/shuofa.html\" class=\"keylink\" target=\"_blank\">说法</a>师毕竟世间无出离</p><p>汝问诸法无主宰而见世间有作者</p><p>当观车由众分成有于运载作用事</p><p>为化着我诸众生及彼执着我所者</p><p>我为彼说无堪任是故但唯假名想</p><p>汝问诸法自性空复说观空得解脱</p><p>由彼分别执着心故于空义不能了</p><p>汝问诸行刹那灭复云诸法性不灭</p><p>为破着欲诸众生于非净处生净想</p><p>譬如远瞩于阳焰渴者趣之而求水</p><p>皆从<a href=\"/remen/wangxiang.html\" class=\"keylink\" target=\"_blank\">妄想</a>分别生当知水体不可得</p><p>阳焰之处本无水自性净中本无染</p><p>由彼愚夫颠倒心则为彼爱所缠缚</p><p>汝问诸法无所说亦云谤者堕恶道</p><p>愚夫闻已怀惊疑智者闻之除障碍</p><p>世间诸法本空寂无智妄计执为我</p><p>彼等若闻诸法空则生断灭怖畏想</p><p>若人毁谤于空法皆由执着我人相</p><p>犹如系缚于<a href=\"/remen/xukong.html\" class=\"keylink\" target=\"_blank\">虚空</a>增长愚痴堕恶趣</p><p>或说善业往天中或生人间受快乐</p><p>作者非实业不亡如梦中境<a href=\"/remen/weixin.html\" class=\"keylink\" target=\"_blank\">唯心</a>造</p><p>当知诸趣皆如梦由迷真故不觉知</p><p>梦中何有于去来愚夫妄谓真实境</p><p>我虽说有所作业十方推求无作者</p><p>譬如狂风吹树枝由相触故生其火</p><p>彼风及木无思念谓言我能出于火</p><p>两相因故火发生本无作者亦如此</p><p>汝问福业无积聚云何能得菩提果</p><p>如世间有百岁人虽经时分年无聚</p><p>汝问诸法不可尽云何复说业可尽</p><p>观空理者说无穷随世俗中则有尽</p><p>我虽演说真实际由颠倒故于外求</p><p>众生业惑障缘深不能了此胜义法</p><p>紧那罗王汝当知于此胜义善安住</p><p>一切诸相皆一相善通达者谓<a href=\"/remen/wuxiang.html\" class=\"keylink\" target=\"_blank\">无相</a></p><p>一切菩萨之所行一切诸法皆无作</p><p>所谓阿字总持门由此入解一切法</p><p>紧那罗王汝当知一切诸法本寂静</p><p>此说无相总持门由阿字门而入解</p><p>紧那罗王汝当知一切诸法无分别</p><p>此说平等总持门由阿字门而入解</p><p>紧那罗王汝当知一切诸法无自性</p><p>此说清净总持门由阿字门而入解</p><p>紧那罗王汝当知一切诸法无有尽</p><p>此说离障总持门由阿字门而入解</p><p>紧那罗王汝当知一切诸法非思议</p><p>此说实相总持门由阿字门而入解</p><p>紧那罗王汝当知一切诸法无所趣</p><p>此说解脱总持门由阿字门而入解</p><p>紧那罗王汝当知一切诸法本无动</p><p>此说证净总持门由阿字门而入解</p><p>紧那罗王汝当知一切诸法假名说</p><p>此说真实总持门由阿字门而入解</p><p>紧那罗王汝当知一切诸法不可得</p><p>此说离相总持门由阿字门而入解</p><p>紧那罗王汝当知一切诸法离思念</p><p>此说静虑总持门由阿字门而入解</p><p>此法非见非对治求彼二相无所有</p><p>了知无相亦无名则能具足菩提道</p><p>若法可见可对治是法非实非平等</p><p>彼法自性离言诠譬如虚空无相似</p><p>法性无有种种相亦非一相及异相</p><p>非有冷相及热相如镜中像不可得</p><p>非有曲相及直相亦复无有明暗相</p><p>远离男相及女相此名入解真实相</p><p>非谄非诳非动乱无有舒卷微细相</p><p>亦无忿怒忻喜相非怯弱相起尽相</p><p>非有入相及出相亦无进相及退相</p><p>非其寤相及寐相复无去来现在相</p><p>非是眼相及瞻视亦非盲瞽与瘴瞖</p><p>非其调顺非刚强非有覆藏及显露</p><p>非是动转及止息离诸戏论常湛然</p><p>智者当作如是观此名了知佛境界</p><p>为欲调伏世间故于离言法强分别</p><p>于此胜义善知了则能通达一切法</p><p>尔时大树紧那罗王。闻佛世尊释诸疑已。及闻演说总持字门深生入解。心大<a href=\"/remen/huanxi.html\" class=\"keylink\" target=\"_blank\">欢喜</a>得未曾有。以<a href=\"/remen/shentong.html\" class=\"keylink\" target=\"_blank\">神通</a>力化八俱胝殊胜楼阁。巧妙奇绝。或住山峰或依林木。或化现于莲华之上。是诸重阁皆以七宝。合成花盖而悬其上。一一皆有众宝幢幡宝幔花鬘次第严饰。是八俱胝紧那罗王。各各升彼楼阁之上。于虚空中右绕三匝。复以上妙水陆之花而散佛上。散已即从重阁而下。至于佛所复绕三匝。瞻仰尊颜目不暂舍。一心合掌住立一面。思念如来过去现在积集无量最胜<a href=\"/remen/gongde.html\" class=\"keylink\" target=\"_blank\">功德</a>。佛知是已口放净光时尊者马胜<a href=\"/remen/biqiu.html\" class=\"keylink\" target=\"_blank\">比丘</a>睹是相已头面<a href=\"/remen/lifo.html\" class=\"keylink\" target=\"_blank\">礼佛</a>。以偈问曰</p><p>如来今者放光明净妙难思甚希有</p><p>时众谛视于慈容犹若披云瞻满月</p><p>何人今于世尊所乐闻最上微妙法</p><p>以真实智善了知放此光明垂印可</p><p>谁人初发<a href=\"/remen/putixin.html\" class=\"keylink\" target=\"_blank\">菩提心</a>感佛加持现斯瑞</p><p>唯愿说此光因缘制诸外道令生信</p><p>是时诸来大集会咸各欢喜发净心</p><p>冀闻清净甘露音闻已奉行于<a href=\"/\" class=\"keylink\" target=\"_blank\">佛教</a></p><p>尔时世尊。为尊者马胜比丘说伽陀曰</p><p>具寿马胜问斯义当一心听无异缘</p><p>我今为彼紧那罗授记未来成佛事</p><p>彼所请问极难解皆为利乐诸世间</p><p>我今为断彼疑心令于<a href=\"/remen/fofa.html\" class=\"keylink\" target=\"_blank\">佛法</a>善安住</p><p>此大树紧那罗王与八俱胝徒属众</p><p>由兴供养净福因命终当得生天上</p><p>展转天中受妙乐满足九十俱胝岁</p><p>获得如意五神通亲近承事河沙佛</p><p>经历那由他刹土常说胜义第一法</p><p>化度那由他有情得成无上菩提道</p><p>号曰无量光如来劫名国土皆无异</p><p>人中师子十力尊具足无边大<a href=\"/remen/zhihui.html\" class=\"keylink\" target=\"_blank\">智慧</a></p><p>彼国所有诸菩萨修习善根悉<a href=\"/remen/yuanman.html\" class=\"keylink\" target=\"_blank\">圆满</a></p><p>亦无求趣二乘人皆是一生居补处</p><p>如是彼诸菩萨众各怀悲愿利群生</p><p>能与世间作照明后当次第得作佛</p><p>彼诸国土胜庄严离诸秽恶无<a href=\"/remen/fannao.html\" class=\"keylink\" target=\"_blank\">烦恼</a></p><p>犹如睹史多天宫受用清净知止足</p><p>一切过患八无暇乃至名字未尝闻</p><p>有情安隐住其中常飡法味禅悦乐</p><p>大哉善逝天中天与授紧那罗佛记</p><p>时众闻已心泰然稽首致礼无上士</p><p>父子合集经宝璎珞天授记品第十三</p><p>尔时会中。有八俱胝宝璎珞天子。见诸阿修罗乃至紧那罗等于佛会所作大供养。及闻如来与彼授记。心甚欢喜得未曾有。时诸天子为供佛故。发勇猛心。绕迦毗罗城周匝六十踰缮那量。于虚空中雨曼陀罗花。缤纷而下积至于膝。作供养已绕佛三匝。住在一面合掌向佛。以偈赞曰</p><p>具足大悲十力尊能救一切众生者</p><p>诸根寂静放光明故我敬礼圣中圣</p><p>诸天及龙人非人于佛法中生爱乐</p><p>最上牟尼大导师是故我今归命礼</p><p>如来出现于世间譬若众星中满月</p><p>无边福智庄严身众生观者心无厌</p><p>具足种种清净法六通三明四<a href=\"/remen/wuwei.html\" class=\"keylink\" target=\"_blank\">无畏</a></p><p>十八不共法难量是故我今归命礼</p><p>三十二相皆圆满八十随好妙严身</p><p>巍巍犹若天帝幢是故我今归命礼</p><p>成就最胜三摩地能断<a href=\"/remen/lunhui.html\" class=\"keylink\" target=\"_blank\">轮回</a>诸结缚</p><p>降伏无数亿魔军湛然安住心无动</p><p>如来智慧力坚固常说<a href=\"/remen/sidi.html\" class=\"keylink\" target=\"_blank\">四谛</a>真实法</p><p>广能化利诸人天咸令超越于<a href=\"/remen/bian.html\" class=\"keylink\" target=\"_blank\">彼岸</a></p><p>人中最胜释师子破诸邪见及异论</p><p>愿我当得如世尊说法使离诸痴暗</p><p>超出世间成正觉常兴四种无量心</p><p>怜愍摄受诸众生同证菩提无上道</p><p>尔时世尊。知诸天子深心所念。即于口中放大光明。时尊者马胜比丘睹是相已。合掌向佛以偈问曰</p><p>牟尼现是希有相时众瞩已心忻悦</p><p>各各谛奉大慈颜愿说放光之所以</p><p>如来今放此净光必兴广大利益事</p><p>我等顶礼无上尊唯冀洪音为开示</p><p>尔时世尊。为马胜比丘说伽陀曰</p><p>善哉马胜问斯义今当为汝分别说</p><p>我为利乐诸人天与璎珞天授佛记</p><p>如来若不因请说无由记别<a href=\"/remen/dizi.html\" class=\"keylink\" target=\"_blank\">弟子</a>事</p><p>答汝问故息群疑彼离疑则心安住</p><p>宝璎珞天于我所以净意乐伸供养</p><p>从此展<a href=\"/remen/zhuansheng.html\" class=\"keylink\" target=\"_blank\">转生</a>诸天百千天子常围绕</p><p>复持天上妙香花供养无量俱胝佛</p><p>于彼佛所发净心爱乐<a href=\"/remen/xiuxing.html\" class=\"keylink\" target=\"_blank\">修行</a><a href=\"/remen/pusadao.html\" class=\"keylink\" target=\"_blank\">菩萨道</a></p><p>如是<a href=\"/remen/jingjin.html\" class=\"keylink\" target=\"_blank\">精进</a>供养已复于未来作佛事</p><p>奉觐那由他世尊常说伽陀赞佛德</p><p>如理广修清净行得那罗延坚固身</p><p>于其欢喜劫中生具足圆成一切智</p><p>号曰华幢胜如来有大名称无与等</p><p>并余天子八俱胝同一劫中皆作佛</p><p>彼佛土中无<a href=\"/remen/diyu.html\" class=\"keylink\" target=\"_blank\">地狱</a>亦无鬼趣与傍生</p><p>及阿修罗憍慢心离于八难诸危苦</p><p>彼诸天子成佛刹悉如三十三天中</p><p>国土富乐遍庄严寿量长远皆相似</p><p>彼土既无恶趣名泥复有作恶业者</p><p>众生各各随法行皆住无诤清净行</p><p>所化众生无有边过彼恒河沙数量</p><p>彼佛出现世间时常说胜义第一法</p><p>如是<a href=\"/remen/huayuan.html\" class=\"keylink\" target=\"_blank\">化缘</a>归寂已广布<a href=\"/remen/sheli.html\" class=\"keylink\" target=\"_blank\">舍利</a>起塔庙</p><p>一一舍利胜难思其中皆有<a href=\"/remen/foshen.html\" class=\"keylink\" target=\"_blank\">佛身</a>相</p><p>咸各称赞佛功德住虚空中现神变</p><p><a href=\"/remen/jiaohua.html\" class=\"keylink\" target=\"_blank\">教化</a>无量诸众生皆发无上菩提意</p><p>十力牟尼方便力为彼天子授道记</p><p>时诸大众闻佛言住正思惟心寂静</p></div>"
},{
    "title": "父子合集经 第八卷",
    "author": "宋·日称等译",
    "html": "<div class=\"B1_text\"><p>父子合集经 第八卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>四大天王授记品第十四</p><p>尔时四大天王。并诸眷属九万天子。俱见诸阿修罗王乃至宝璎珞天等。于<a href=\"/remen/shizun.html\" class=\"keylink\" target=\"_blank\">世尊</a>所各作<a href=\"/remen/gongyang.html\" class=\"keylink\" target=\"_blank\">供养</a>。复闻与授<a href=\"/remen/chengfo.html\" class=\"keylink\" target=\"_blank\">成佛</a>之记。心大<a href=\"/remen/huanxi.html\" class=\"keylink\" target=\"_blank\">欢喜</a>得未曾有。睹佛威神深生尊重。于<a href=\"/remen/fofa.html\" class=\"keylink\" target=\"_blank\">佛法</a>中欲求出离。发勇猛心精勤修习。譬如有人乘于坏船入驶流中欲达前岸。是人即时作此思念。如是坏器本非坚牢。不久沮坏要当速渡。用力求济可免斯难。彼四天王及诸天子。厌怖<a href=\"/remen/shengsi.html\" class=\"keylink\" target=\"_blank\">生死</a>速求出离。勇猛之心亦复如是。时四大天王并诸天子。为供佛故以<a href=\"/remen/shentong.html\" class=\"keylink\" target=\"_blank\">神通</a>力。即时化作九万宝张。众色间错众宝装铰。广大严饰世所希有。所谓赤真珠帐摩尼珠帐吠琉璃帐金刚宝帐黄金帐等。化作如是众宝帐已。于<a href=\"/remen/xukong.html\" class=\"keylink\" target=\"_blank\">虚空</a>中绕佛三匝。复化九万天诸伎乐。于虚空中复绕三匝。出妙乐声而为供养。又复降雨曼陀罗华摩诃曼陀罗华曼殊沙华摩诃曼殊沙华。而散佛上散已复散。绕佛三匝住立一面。合掌向佛以偈赞曰</p><p>敬礼二足尊能救<a href=\"/remen/shijian.html\" class=\"keylink\" target=\"_blank\">世间</a>者</p><p>离掉举昏沉及贪欲谄诳</p><p>能断诸有结拔诸根毒刺</p><p>摧伏我慢幢破无明黑暗</p><p>四大善调和无便利垢秽</p><p>不为毒所中九窍常清净</p><p><a href=\"/remen/jietuo.html\" class=\"keylink\" target=\"_blank\">解脱</a><a href=\"/remen/fannao.html\" class=\"keylink\" target=\"_blank\">烦恼</a>缚永尽诸苦际</p><p>刚强难化者牟尼前摄受</p><p>我等诸<a href=\"/remen/tianren.html\" class=\"keylink\" target=\"_blank\">天人</a>皆来至佛所</p><p>瞻仰佛<a href=\"/remen/gongde.html\" class=\"keylink\" target=\"_blank\">功德</a>称赞所不及</p><p>于三解脱门空<a href=\"/remen/wuxiang.html\" class=\"keylink\" target=\"_blank\">无相</a>无愿</p><p>唯佛能证知通达无障碍</p><p>彼真如实际为诸法所依</p><p>愚夫设得闻如鹿怖猎师</p><p><a href=\"/remen/zhongsheng.html\" class=\"keylink\" target=\"_blank\">众生</a>取诸相不能达法性</p><p>起四种颠倒此为<a href=\"/remen/lunhui.html\" class=\"keylink\" target=\"_blank\">轮回</a>行</p><p>佛了知法性观世如虚拳</p><p>诸蕴本来空处界亦如此</p><p>若法与非法以名字而说</p><p>如是一切法佛本无言说</p><p>譬如大幻师化种种形像</p><p>此实无主宰唯假名施设</p><p>如是蕴与处及十八界等</p><p>皆从幻妄生体性非坚固</p><p>犹如工画师画作女人像</p><p>身肢悉<a href=\"/remen/yuanman.html\" class=\"keylink\" target=\"_blank\">圆满</a>相貌皆端正</p><p>此相非实有但诳愚夫眼</p><p>智者善了知法界本平等</p><p>善入佛法者于此无疑惑</p><p>譬如己掌中置之庵罗果</p><p>如来智光明照彼群生类</p><p>转最上法轮使之令开解</p><p>愿我得佛时亦说如是法</p><p>化一切众生同成无上觉</p><p>尔时世尊。知诸天子心之所念。即于面门放大光明普照时会。尊者马胜<a href=\"/remen/biqiu.html\" class=\"keylink\" target=\"_blank\">比丘</a>睹是相已。合掌向佛以偈问曰</p><p>大圣无上尊何故现斯瑞</p><p>此必有<a href=\"/remen/yinyuan1.html\" class=\"keylink\" target=\"_blank\">因缘</a>愿为我等说</p><p>今此诸天王及天子眷属</p><p>睹佛放净光咸生于疑惑</p><p>何人发大心为当与授记</p><p>谁今降诸魔愿为我等说</p><p>何人于佛所作广大供养</p><p>诸根善调伏蒙佛现斯瑞</p><p>将非佛世尊与诸天授记</p><p>愿两足尊说闻已咸欢喜</p><p>令一切众生成熟诸义利</p><p>求证大<a href=\"/remen/puti.html\" class=\"keylink\" target=\"_blank\">菩提</a>如佛等无异</p><p>尔时世尊。为马胜比丘说伽陀曰</p><p>马胜大比丘善问如是事</p><p>我今放光明当为汝显示</p><p>彼九亿天子皆来至我所</p><p>说此光因缘与授成佛记</p><p>是诸天子等久值遇诸佛</p><p>善达诸法空说偈而赞叹</p><p>安住佛法中信解心决定</p><p>为求大菩提发勇猛<a href=\"/remen/jingjin.html\" class=\"keylink\" target=\"_blank\">精进</a></p><p>复于未来世奉觐河沙佛</p><p>若不供养者誓不成正觉</p><p>作是供养已当得成佛道</p><p>号曰持光明于世间最胜</p><p>彼佛出于世如灯常照耀</p><p>度脱声闻众数满八十会</p><p>此诸比丘等善修如实智</p><p>住是最后身皆得<a href=\"/remen/fayan.html\" class=\"keylink\" target=\"_blank\">法眼</a>净</p><p>彼佛国土中所有众生类</p><p><a href=\"/remen/shouming.html\" class=\"keylink\" target=\"_blank\">寿命</a>极长远满八俱胝岁</p><p>佛灭后之后咸皆怀恋慕</p><p>造无数塔庙伸供养尊重</p><p>那由他有情护持佛<a href=\"/remen/zhengfa.html\" class=\"keylink\" target=\"_blank\">正法</a></p><p>或有发大心或般无余者</p><p>彼四大天王蒙如来授记</p><p>心生大忻庆敬顺头面礼</p><p>父子合集经三十三天授记品第十五</p><p>尔时三十三天帝释天主。与其眷属八十俱胝天子来诣佛会。见诸阿修罗王乃至四大天王等。于世尊所广大供养。复闻如来与彼授记。于佛法中增上爱乐。发希有心。求无上道。时帝释天主为供佛故。以神通力化作八十俱胝宝幔。是诸宝幔第一希有。皆以众宝而为璎珞。或赤真珠而为璎珞。或吠琉璃或摩尼珠。或以黄金而为璎珞。于诸宝幔周遍垂下。又复化出八十俱胝清净楼阁门牖栏楯众宝装铰。伞盖幢幡次第严饰。一一楼阁皆有上妙师子之座。众宝铃网而覆其上。一一座侧无数天女以为侍立。于重阁后复化八十俱胝众宝妙车。于上各悬杂色伞盖。以调顺马而驾御之。又复化出八十俱胝爱啰嚩拏大龙象王。一一象王有八十俱胝头。一一头皆有六牙。一一牙上而有七池。一一池中有七莲华皆有千叶。一一叶中有七天女。一一天女复以七女而为侍从。众宝璎珞以严其身。彼莲叶中及楼阁间。所有天女或有执持幢幡宝幔。或作歌舞或奏音乐。或散旃檀沉水香等。或散天中曼陀罗华及以七宝所成之华。于虚空中如雨而下。遍迦毗罗城纵广六十踰缮那量。散已复散积至于膝。是时八十俱胝天子为供养故。亦以神力化出八十俱胝龙象。一一象上皆有幰盖。亦以众宝而严饰之。复化八亿上妙宝车。复化八亿殊妙天女。复化八亿天诸伎乐。是诸天女各乘宝车。作乐歌舞散诸香华。于虚空中右绕三匝。如向所说阿修罗王所作供养无有异也。是时天主及诸天子伸供养已。作是思念此化天女作供养已。了知诸法如佛所说皆如幻化。复观自身亦同幻化。知彼供养及如来身亦如幻化。佛所<a href=\"/remen/shuofa.html\" class=\"keylink\" target=\"_blank\">说法</a>悉成幻化。了知是已离诸疑惑。于世尊所右绕三匝。头<a href=\"/remen/dl.html\" class=\"keylink\" target=\"_blank\">顶礼</a>敬住立一面。合掌向佛以偈赞曰</p><p>化人所作诸供养巧妙变现无与等</p><p>乃至观察自身相悉同幻化无有异</p><p>谓若佛说一切法及与授记成佛事</p><p>令诸天发欢喜心此等皆同于幻化</p><p>此说牟尼清净身及所说法皆如幻</p><p>唯愿如来绝众疑令于授记心开解</p><p>谓彼愚夫诸异生迷于所行真实行</p><p>由此不了如幻法乃说世间无授记</p><p>谓若有学与无学及求缘觉<a href=\"/remen/dizi.html\" class=\"keylink\" target=\"_blank\">弟子</a>等</p><p>彼皆了知如幻法于佛法中无疑惑</p><p>有若乐修寂静行单已求证独觉果</p><p>彼能了知如幻法于佛法中无疑惑</p><p>有若乐行菩萨行利乐世间无放逸</p><p>如是<a href=\"/remen/fozi.html\" class=\"keylink\" target=\"_blank\">佛子</a>了幻法于一切法无分别</p><p>最上善逝调御师具足大悲无与等</p><p>十力胜慧妙难思于此法中达<a href=\"/remen/zixing.html\" class=\"keylink\" target=\"_blank\">自性</a></p><p>或有依止阿兰若离诸热恼无希求</p><p>彼能了知如幻法于佛法中无疑惑</p><p>若达诸法如幻化实无少法而可得</p><p>彼则远离一切疑当于<a href=\"/\" class=\"keylink\" target=\"_blank\">佛教</a>生尊重</p><p>愿我成佛出世间常说诸法皆如幻</p><p>皆令解脱虚妄因安住真常佛境界</p><p>尔时世尊。知彼天主及诸天子深心所念。于其面门放净光明。尊者马胜比丘睹是相已。合掌向佛以偈问曰</p><p>牟尼具足大名称今者忽放净光明</p><p>此光殊胜非无因唯愿大慈为我说</p><p>如来面门现此瑞时会睹已咸有疑</p><p>我等愿说光所从闻者皆得心清净</p><p>诸天称赞佛功德广设最上妙供养</p><p>将非如来放此光令诸天子心悦豫</p><p>佛放无边离垢光此光清净逾珂月</p><p>将非诸天达幻法十力与之垂印可</p><p>牟尼积集菩提行常修法施心无吝</p><p>唯冀如来决众疑令于佛法善安住</p><p>尔时世尊。为马胜比丘说伽陀曰</p><p>善哉马胜大比丘汝能请问放光事</p><p>我今为说此因由与诸天子授佛记</p><p>如是彼诸天子众能了一切法如幻</p><p>成就无边净智明灭诸痴暗除疑惑</p><p>曾于过去生死中亲近承事河沙佛</p><p>从彼闻法正思惟由是了知如幻法</p><p>今于我前伸供养亦知诸法皆如化</p><p>已于佛法离诸疑得决定心无损减</p><p>彼等当于未来世得成最上菩提道</p><p>号曰帝幢王如来巍巍功德极高显</p><p><a href=\"/remen/jiaohua.html\" class=\"keylink\" target=\"_blank\">教化</a>那由他众生为说如是如幻法</p><p>是诸天子同名号次第皆当得作佛</p><p>汝等诸天舍放逸观诸境界犹如幻</p><p>渐能修习奢摩他速得无上菩提果</p><p>父子合集经焰摩天授记品第十六</p><p>尔时焰摩天王与四俱胝天子来诣佛所。见诸阿修罗王乃至三十三天帝释天主。于佛世尊作大供养。复闻如来与彼授记。欢喜踊跃得未曾有。于佛法中深生爱乐。即作是念谓佛<a href=\"/remen/zhengde.html\" class=\"keylink\" target=\"_blank\">证得</a>最上<a href=\"/remen/ganlu.html\" class=\"keylink\" target=\"_blank\">甘露</a>第一之法。于诸世间无有少法而不能知。无所不见无不解了无不现证。由彼如来于世俗谛及胜义谛明了通达无有限碍。彼世俗者。谓世间行。若业若报已生未生皆悉知之无有错谬。彼胜义者。第一清净。不可识别不可智知。不可言说不可显示。非见非闻非取非舍。非动非静非得非失。非去非来非轻非重。非毁非誉非利非衰。非称非讥非乐非苦。非色非非色。非数非非数。非分别非离分别。非烦恼非离烦恼。绝诸戏论超诸言说。乃至所谓色相不可得。受想行识相亦不可得。眼相不可得。耳鼻舌身意相亦不可得。色相不可得。声香味触<a href=\"/remen/faxiang.html\" class=\"keylink\" target=\"_blank\">法相</a>亦不可得。眼识不可得。耳鼻舌身<a href=\"/remen/yishi.html\" class=\"keylink\" target=\"_blank\">意识</a>亦不可得。眼触不可得。耳鼻舌身意触亦不可得。眼触所生诸受不可得。耳鼻舌身意触所生诸受亦不可得。色想不可得乃至法想亦不可得。地界不可得。水火风空识界亦不可得。欲界相不可得。<a href=\"/remen/sejie.html\" class=\"keylink\" target=\"_blank\">色界</a><a href=\"/remen/wusejie.html\" class=\"keylink\" target=\"_blank\">无色界</a>相亦不可得。有为相不可得。无为相亦不可得。若人于此胜义法中。求彼诸法及自性者不可得也。又诸无闻愚夫异生。闻是法者则怀惊怖。于佛法中心生悔恼。于一切智即便退失。诸天世人咸共轻毁。如是之人常处轮回。则为众苦之所缠缚。时焰摩天王及诸天子。观察世间一切众生常处生死众苦逼切。于佛正法深生尊重。以神通力作大供养。与前三十三天所陈供养胜过于彼。是诸天子供养毕已。右绕三匝头面礼足。住立一面合掌向佛。以偈赞曰</p><p>观佛诸蕴皆空寂处界等法亦复然</p><p>诸根境界常湛然则见如来真实性</p><p>世间智者于实法不由他悟自然解</p><p>所谓世俗及胜义离此更无第三法</p><p>如来出现于世间随机演说世俗法</p><p>众生若发清净心常获人天诸快乐</p><p>人中<a href=\"/remen/wuwei.html\" class=\"keylink\" target=\"_blank\">无畏</a>释师子依世俗谛说六趣</p><p>诸天及人阿修罗<a href=\"/remen/diyu.html\" class=\"keylink\" target=\"_blank\">地狱</a>鬼界傍生等</p><p>富乐丰饶尊胜族下劣种姓贫窭家</p><p>仆隶走使伎乐人及彼癃残诸疾苦</p><p>如是所说世俗法普为利益凡夫人</p><p>由众生起渴爱心不能出离世八法</p><p>所谓利衰及毁誉及与称讥苦乐等</p><p>得者增于忻喜心失者常生于热恼</p><p>此依世俗谈<a href=\"/remen/zhendi.html\" class=\"keylink\" target=\"_blank\">真谛</a>由染慧故起颠倒</p><p>不净为净苦为乐<a href=\"/remen/wuwo.html\" class=\"keylink\" target=\"_blank\">无我</a>法中执为我</p><p>于<a href=\"/remen/wuchang.html\" class=\"keylink\" target=\"_blank\">无常</a>法谓为常起虚<a href=\"/remen/wangxiang.html\" class=\"keylink\" target=\"_blank\">妄想</a>而封着</p><p>彼虽设得闻佛言心生惊怖不信受</p><p>由谤如来正法故于地狱中受极苦</p><p>如是贪欲愚痴人展转沉沦不休息</p><p>若有人于佛法中以慧拣择非颠倒</p><p>弃舍轮回苦恼因渐能修习菩提道</p><p>诸法自性本清净及胜义谛非诠显</p><p>若人闻生爱乐心当知是为真佛子</p><p>我依如来作是说诸天一心当乐求</p><p>若能如理依法行毕竟皆当成佛道</p><p>尔时世尊。知诸天子深心所念。口放净光普照时会。尊者马胜比丘睹是光已。一心合掌以偈问曰</p><p>如来今者放光明众会见已生疑虑</p><p>愿为我等说其由令此大众心安隐</p><p>若或诸天得授记咸皆尊重生<a href=\"/remen/suixi.html\" class=\"keylink\" target=\"_blank\">随喜</a></p><p>具<a href=\"/remen/zhihui.html\" class=\"keylink\" target=\"_blank\">智慧</a>者亦希望于佛法中常精进</p><p>此诸天子住佛前皆为最上功德器</p><p>伏冀如来阐大慈以<a href=\"/remen/fanyin.html\" class=\"keylink\" target=\"_blank\">梵音</a>声垂摄受</p><p>彼闻佛德心忻乐谓我当得无有疑</p><p>若得如来授记言勇猛勤修无退转</p><p>大哉无上天人师破异论者归正理</p><p>众会伫闻微妙音速演诸天授记事</p><p>尔时世尊。为马胜尊者说伽陀曰</p><p>马胜比丘当谛听我为宣说放光事</p><p>此大集会诸天人乐闻如来功德故</p><p>世有下劣凡夫人闻佛功德不忻乐</p><p>彼怀贪恚常炽然百千生中多忿诤</p><p>若于佛法生信乐是人曩劫曾薰习</p><p>大悲愿力常相应当获如是佛功德</p><p>若见世间衰苦者常起悲心为怜愍</p><p>赞佛胜德叵思议令彼净信生爱乐</p><p>诸天曾于过去佛广大修习诸善根</p><p>今闻佛德妙难思犹若花鬘当顶受</p><p>彼焰摩天并眷属于我法中求得度</p><p>具足净慧大悲心厌离世间诸有结</p><p>承事供养诸如来犹若殑伽沙数量</p><p>积集无边胜福因为求无上菩提故</p><p>人中师子出世间能设无边清净法</p><p>众生没溺烦恼中以大悲心而济拔</p><p>观诸众生萦业惑为设最上出离法</p><p>彼闻法已正思惟知诸法空离自性</p><p>诸根寂静无所著了一切法皆如幻</p><p>各各达法本性空由此入解真实相</p><p>彼诸天子于我前已作广大诸供养</p><p>于彼未来星宿劫得成无上菩提果</p><p>此诸如来出于世满四十四俱胝劫</p><p>度脱无量苦众生皆令清净离诸惑</p><p>彼焰摩天得授记同名大仙降冤佛</p><p>今为马胜答其疑诸来大众皆忻庆</p></div>"
},{
    "title": "父子合集经 第九卷",
    "author": "宋·日称等译",
    "html": "<div class=\"B1_text\"><p>父子合集经 第九卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>睹史多天授记品第十七</p><p>尔时会中。有八十俱胝睹史多天子。见诸阿修罗王。乃至焰摩天等。于<a href=\"/remen/shizun.html\" class=\"keylink\" target=\"_blank\">世尊</a>所作诸<a href=\"/remen/gongyang.html\" class=\"keylink\" target=\"_blank\">供养</a>。复闻如来与授无上大<a href=\"/remen/puti.html\" class=\"keylink\" target=\"_blank\">菩提</a>记。心大<a href=\"/remen/huanxi.html\" class=\"keylink\" target=\"_blank\">欢喜</a>得未曾有。是诸天子即作是念。此菩提法本无色相。受想行识亦复<a href=\"/remen/wuxiang.html\" class=\"keylink\" target=\"_blank\">无相</a>。今者世尊。当以何法而为授记。所以者何。色本无生菩提亦无生。乃至识无生故菩提亦无生。云何无生法能得菩提耶。如是色无灭故菩提亦无灭。乃至识无灭故菩提亦无灭。云何无灭法能得菩提耶。如是色寂静故菩提亦寂静。乃至识寂静故菩提亦寂静。如是色无二故菩提亦无二。乃至识无二故菩提亦无二。如是色无动故菩提亦无动。乃至识无动故菩提亦无动。如是色不可见故菩提亦不可见。乃至识不可见故菩提亦不可见。彼菩提相<a href=\"/remen/zixing.html\" class=\"keylink\" target=\"_blank\">自性</a>离故。复云何说不生不灭寂静无二湛然不动及不可见。于诸法中何者名色。色自性空。受想行识亦复皆空。何者名佛。何名菩萨。何名授记。佛佛自性空。菩萨。菩萨自性空。菩提。菩提自性空。授记。授记自性空。所名佛者但依世俗。假名呼召希望分别。诸有智者闻诸法空不生取着。彼愚痴人闻则嗔恚不能入解。譬如有人于睡梦中具足受用五欲快乐。觉已思念实不可得。智者了知不生忧恼。如是安住菩萨乘者。了菩提性。本来空寂实无所得。不生怖畏亦复如是。何以故。了知诸法皆如梦故。愚痴凡夫取解各异。于诸妄法而生执着。如是诸法皆不可得。凡夫不可得。凡夫法亦不可得。声闻不可得。声闻法亦不可得。缘觉不可得。缘觉法亦不可得。菩萨不可得。菩萨法亦不可得。佛不可得。<a href=\"/remen/fofa.html\" class=\"keylink\" target=\"_blank\">佛法</a>亦不可得。菩提不可得。菩提法亦不可得。<a href=\"/remen/niepan.html\" class=\"keylink\" target=\"_blank\">涅盘</a>不可得。涅盘法亦不可得。时睹史多天子作是说已。白言世尊。我今于此第一义中。得无疑惑。发清净心。造作上妙种种供养。胜焰摩天不可为比。作供养已。头面敬<a href=\"/remen/lifo.html\" class=\"keylink\" target=\"_blank\">礼佛</a>世尊足。右绕三匝住立一面。合掌向佛。以偈赞曰</p><p>若人奉行如来教则为安住佛<a href=\"/remen/gongde.html\" class=\"keylink\" target=\"_blank\">功德</a></p><p>彼于三种<a href=\"/remen/jietuo.html\" class=\"keylink\" target=\"_blank\">解脱</a>门深达义味无挂碍</p><p>此中无色及受想亦无行<a href=\"/remen/shixin.html\" class=\"keylink\" target=\"_blank\">识心</a>与境</p><p>了彼<a href=\"/remen/wuyun.html\" class=\"keylink\" target=\"_blank\">五蕴</a>但假名是名具慧人师子</p><p>如是最上胜丈夫不取少分菩提相</p><p>已悟蕴空获善利于佛功德无疑惑</p><p>深达菩提实相义不起希望不毁呰</p><p>亦无忻喜任运心此则善住菩提行</p><p>若人平等见法性则于诸法无所畏</p><p><a href=\"/remen/fozi.html\" class=\"keylink\" target=\"_blank\">佛子</a>能于此<a href=\"/remen/shijian.html\" class=\"keylink\" target=\"_blank\">世间</a>具足<a href=\"/remen/xiuzheng.html\" class=\"keylink\" target=\"_blank\">修证</a>胜功德</p><p>了达色相悉皆空于诸欲境咸弃舍</p><p>观察<a href=\"/remen/lunhui.html\" class=\"keylink\" target=\"_blank\">轮回</a>三有中亦不希求不愿乐</p><p>若人明了五蕴法佛及菩提并授记</p><p>说者听者二皆空如是悟解无所碍</p><p>佛功德法凡夫法此一切相本无生</p><p>能了最上法性门是则名为真佛子</p><p>又复了知如是法五蕴处界本无灭</p><p>佛及菩提授记言斯等诸法悉同等</p><p>智者达解此法门而不舍离菩提行</p><p>由了法性无灭故于佛菩提不难得</p><p>又复诸蕴及处界佛及菩提皆空寂</p><p>若人于此无依求彼则能持佛<a href=\"/remen/zhengfa.html\" class=\"keylink\" target=\"_blank\">正法</a></p><p>诸蕴处界皆无作佛及菩提授记事</p><p>彼等诸法悉皆同如是了知为佛子</p><p>诸蕴处界自性空佛及菩提授记事</p><p>智者决定善了知此则名为真佛子</p><p>诸蕴处界悉虚妄及与最胜二足尊</p><p>菩提授记亦同然如是了知为佛子</p><p>是法非离非不离亦非为有亦非无</p><p>非有为相及无为如是了知为佛子</p><p>如来出现于世间了达如是微妙义</p><p>是为最上胜丈夫堪受诸天广供养</p><p>我今称赞佛功德所获<a href=\"/remen/fubao.html\" class=\"keylink\" target=\"_blank\">福报</a>利群生</p><p>唯有如来悉证知<a href=\"/remen/huixiang.html\" class=\"keylink\" target=\"_blank\">回向</a>自他皆作佛</p><p>尔时世尊。知诸天子心之所念。希望如来与授佛记。即于座中放净光明。时尊者马胜都是相已。合掌向佛。以偈问曰</p><p>世尊今者何<a href=\"/remen/yinyuan1.html\" class=\"keylink\" target=\"_blank\">因缘</a>以<a href=\"/remen/shentong.html\" class=\"keylink\" target=\"_blank\">神通</a>力现斯瑞</p><p>愿为众会说其由一切世间咸喜悦</p><p>睹佛口中放净光诸天皆悉怀疑惑</p><p>各各瞻仰于慈颜一心愿闻佛所说</p><p>譬如病者遇良医唯希拯救授灵药</p><p>今此众等住佛前渴仰希须亦如是</p><p>诸来集会<a href=\"/remen/tianren.html\" class=\"keylink\" target=\"_blank\">天人</a>众皆具广大清净慧</p><p>一心谛听无异缘于佛所说能入解</p><p>如来常以大悲心能破一切诸疑网</p><p>彼等闻已皆奉持摧诸异论生<a href=\"/remen/zhengjian.html\" class=\"keylink\" target=\"_blank\">正见</a></p><p>尔时世尊。为马胜<a href=\"/remen/biqiu.html\" class=\"keylink\" target=\"_blank\">比丘</a>。说伽陀曰</p><p>马胜汝今发斯问为利世间作照明</p><p>智者能息诸群疑故得人天咸尊重</p><p>睹史天王及天子达最上法<a href=\"/remen/ganlu.html\" class=\"keylink\" target=\"_blank\">甘露</a>味</p><p>作大供养妙<a href=\"/remen/zhuangyan.html\" class=\"keylink\" target=\"_blank\">庄严</a>是故我今与授记</p><p>彼以胜慧观世间得见法性无所著</p><p>善达三种解脱门非愚痴者之所及</p><p>彼于过去诸佛所已曾请问如是义</p><p>观诸法性毕竟空悉如先佛之所说</p><p>今复于我兴供养最上最胜无与比</p><p>能以空义赞如来皆为利乐有情故</p><p>一切诸法皆无生佛及菩提授记事</p><p>乃至修习菩提者本性无生亦同等</p><p>若人如是了法性决定当证大菩提</p><p>彼诸天子昔闻持故能宣畅第一义</p><p>能以明慧善决择了知法性常无减</p><p>彼诸天子离诸疑自然成就无师智</p><p>法性非取亦非求毕竟无依离分别</p><p>彼诸天子离诸疑愚夫心则生惊怖</p><p>一切诸法离自性菩提及彼<a href=\"/remen/putixin.html\" class=\"keylink\" target=\"_blank\">菩提心</a></p><p>彼诸天子善了知本来清净无染着</p><p>睹史天王天子等住坚固慧无所住</p><p>不久当得佛菩提具足圆成一切智</p><p>于彼未来星宿劫次第出现于世间</p><p>度脱无边诸<a href=\"/remen/zhongsheng.html\" class=\"keylink\" target=\"_blank\">众生</a>同名决定智王佛</p><p>如来知彼心所念应念忽放净光明</p><p>为说授记<a href=\"/remen/chengfo.html\" class=\"keylink\" target=\"_blank\">成佛</a>因令彼时会生忻庆</p><p>父子合集经乐变化天授记品第十八</p><p>尔时乐变化天主。与七十俱胝天子眷属俱。见诸阿修罗王。乃至都史多天诸天子等。于世尊所作供养已。深生<a href=\"/remen/suixi.html\" class=\"keylink\" target=\"_blank\">随喜</a>踊跃无量。复闻如来与彼授记。是诸天子。闻是说已身意泰然。得住实际。于胜义法离诸疑惑。时乐变化天王。即从座起。头面礼足合掌恭敬。而白佛言。世尊。如我解佛所说义。一切诸法名为实际。名无量际无碍际。无住际无尽际无二际非际无际。说名实际。世尊。言实际者。不颠倒故。无量际者。非分限故。无碍际者。非和合故。无住际者。离自性故。无量际者。无有生故。无二际者。唯一相故。非际者。体非有故。无际者。本无极故。世尊。此实际法遍一切处。有为无为通达无碍。无有一法非实际故。乃至菩提亦是实际。复以何法名为菩提。此一切法即是菩提。乃至所有五无间业亦是菩提。何以故。彼菩提法离自性故。五无间业亦离自性。世尊。又彼五无间业即无余涅盘界。何以故。彼诸法性离罪相故。是故无间业名为涅盘界。世尊。住轮回者。可求涅盘。彼实际中无有二相。无<a href=\"/remen/shengsi.html\" class=\"keylink\" target=\"_blank\">生死</a>可离无涅盘可证。何以故。自性离故。世尊。我今于此实际理中无有疑惑。若于此法得离疑者。当知是人。已于过去佛世尊所。得授阿耨多罗三藐三菩提记。是时如来。闻彼天王作是说已。欲令大众心净信解生欢喜故。即于座中放大光明。时尊者马胜比丘。以偈问曰</p><p>怜愍世间调御师于大众中现斯瑞</p><p>口中忽放净光明此相非无其所以</p><p>今此诸来大集会咸生清净恭敬心</p><p>愿说所放光因缘使除一切诸疑惑</p><p>此等若闻佛所说一心谛听而信受</p><p>咸遵<a href=\"/\" class=\"keylink\" target=\"_blank\">佛教</a>能奉行誓求无上菩提果</p><p>唯愿如来速演说慰彼群生渴仰心</p><p>诸天身意咸泰然决定自知当得佛</p><p>尔时世尊。为马胜比丘。说伽陀曰</p><p>马胜今问放光事如来所作非无因</p><p>汝当谛听无异思今与诸天授佛记</p><p>化乐天王并眷属渐能成就一切智</p><p>当于天人大众中作师子吼摧异论</p><p>譬如一切山穴中不产珠玑无有惑</p><p>如是化乐诸天人决定当来得作佛</p><p>又如世间日没时不久应知月出现</p><p>彼诸天子达法性自知必定成正觉</p><p>又如世间日中时观诸色像皆明了</p><p>彼诸天子达法性当获如来一切智</p><p>又如世间夜分时有情咸知日不现</p><p>彼诸天子达法性当得明慧悉照了</p><p>又如世间诸流泉悉皆注下归于海</p><p>彼诸佛子达法性必能速证大菩提</p><p>如以瓦砾掷空中力尽坠地必应尔</p><p>彼诸佛子达法性不久成佛无有疑</p><p>若人了达此法性入佛知见离戏论</p><p>彼当取证大功德往趣菩提场不远</p><p>假使二十那由他弊魔说我不作佛</p><p>由具正见达法性不能退坏菩提意</p><p>如是彼诸天子众善解法性心无著</p><p>各各希望授记言故我赞励生忻慰</p><p>是诸天子久修习不由他悟能入解</p><p>自知决定得菩提诸有智者皆随喜</p><p>马胜比丘当了知若求无上菩提者</p><p>常乐亲近佛世尊观诸法性无挂碍</p><p>自能入解于正理复令他人善通达</p><p>随其力能为演说是为第一行法者</p><p>设百千劫行苦行以身血肉而<a href=\"/remen/bushi.html\" class=\"keylink\" target=\"_blank\">布施</a></p><p>于<a href=\"/remen/shana.html\" class=\"keylink\" target=\"_blank\">刹那</a>顷了法性此福广大复过是</p><p>过去所有一切佛现在救度众生者</p><p>以及未来诸世尊无不依此而修习</p><p>化乐天王并眷属今于我前伸供养</p><p>已曾往昔植福因故能了斯深法义</p><p>诸有世间具智者当须修证三摩地</p><p>若能依止胜等持是人得至佛行处</p><p>马胜比丘当了知此诸佛子悟法性</p><p>常能游戏佛境界摧伏一切诸异论</p><p>是故勤修清净业则能远离诸苦恼</p><p>常乐亲近<a href=\"/remen/shuofa.html\" class=\"keylink\" target=\"_blank\">说法</a>师得成无上菩提道</p><p>父子合集经他化<a href=\"/remen/zizai.html\" class=\"keylink\" target=\"_blank\">自在</a>天授记品第十九</p><p>尔时他化自在天王。与八十那由他天子眷属俱。见诸阿修罗王。乃至乐变化天等。于如来所作诸供养。复闻如来与彼授记。欢喜踊跃得未曾有。白言世尊。此乐变化天所说实际。我今于实尚不可得。云何复说更有于际何以故。世尊。若见实者亦应见际。当知是人住二种相。何能入解证彼菩提。应知彼说是非道行。若善男子。离此二相名善安住。住无所住则无言说。求菩提者。无有少法当情可见。而能<a href=\"/remen/juewu.html\" class=\"keylink\" target=\"_blank\">觉悟</a>得彼菩提。何以故。此实际法。非有非无离一切相。非过去非现在非未来。非有为非无为。非识识非智知。非观察非现证。无有少法为能对治。亦无少法作所对治。何以故。法非<a href=\"/remen/fannao.html\" class=\"keylink\" target=\"_blank\">烦恼</a>所染污故。法无自性不可得故。若彼彼法有所对治。则有少法自性可见。世尊。若色生者。彼色离生相故。受想行识生者。受想行识离生相故。世尊。若色灭者。彼色离灭相故。受想行识灭者。受想行识离灭相故。世尊。若过去者。离过去相故。未来者。离未来相故。现在者。离现在相故。世尊。若有为者。离有为相故。无为者。离无为相故。如是五蕴所摄。三际所摄。有为所摄。无为所摄。此等诸法皆不可得。以不可得是故彼法。不可知不可见不可说不可解不可观不可证。世尊。若善男子善女人。为求菩提。如是<a href=\"/remen/faxin.html\" class=\"keylink\" target=\"_blank\">发心</a>决定<a href=\"/remen/xiuxing.html\" class=\"keylink\" target=\"_blank\">修行</a>。彼皆名为善能安住菩萨乘者。尔时他化自在天子。咸说是所悟法已。合掌向佛。以偈赞曰</p><p>如来显示轮回际无始坚固难超越</p><p>世间无智诸凡夫乐住三有生死海</p><p>诸蕴本来自性空一切有情不可得</p><p>无有少法可对治当知诸法皆无相</p><p>色自性空本非有非知非识非观察</p><p>非见非证亦非无依此正理善明了</p><p>菩提无相不可得菩提分法亦复然</p><p>佛菩萨僧但假名离心取相皆无相</p><p>愚夫着欲取诸相自谓我得菩提心</p><p>彼行颠倒境界中染慧难证真常理</p><p>于佛境界离相者是为智者依法行</p><p>远离诸相如无相亦离于空及不空</p><p>依此修习菩提行获得最上第一乐</p><p>一切外道不能知亦非声闻所行学</p><p>又非辟支迦<a href=\"/remen/fotuo.html\" class=\"keylink\" target=\"_blank\">佛陀</a>心善解脱离尘垢</p><p>亦非无漏阿罗汉于此正理能入解</p><p>牟尼无相菩提行唯大智者善了知</p><p>若依正教能说空非二乘辈之所有</p><p>善达实相不思议了一切法无自性</p><p>菩提浅识不能知上根聪慧闻即解</p><p>尔时世尊。知诸他化天子心之所念。即于坐中放净光明。时马胜尊者睹是相已。合掌向佛。以偈问曰</p><p>佛知他化天意乐忽放清净大光明</p><p>此唯如来自证知愿为时众分别说</p><p>诸天咸作是思<a href=\"/remen/nianfo.html\" class=\"keylink\" target=\"_blank\">念佛</a>非无因现此光</p><p>必为<a href=\"/remen/154932.html\" class=\"keylink\" target=\"_blank\">饶益</a>诸群生令生谛<a href=\"/remen/xinxing1.html\" class=\"keylink\" target=\"_blank\">信心</a>渴仰</p><p>今此大众怀犹豫由睹如是希有因</p><p>口中放此净光明应与诸天授佛记</p><p>彼等弃背轮回道求趣寂静涅盘城</p><p>伫闻如来<a href=\"/remen/fanyin.html\" class=\"keylink\" target=\"_blank\">梵音</a>声无碍辩才速演说</p><p>众等尊重如来教达诸法性无有疑</p><p>坚固闻持信解心称赞牟尼功德海</p><p>如来正教不思议令众生至安隐处</p><p>若能如理善修作毕竟得成无上道</p><p>尔时世尊。为尊者马胜。说伽陀曰</p><p>善哉马胜大比丘咨问为利群生故</p><p>我今放此净光明与授最上菩提记</p><p>他化自在天主等信解坚固悉利根</p><p>皆能奉持诸佛言久已修习菩提道</p><p>能了世间诸<a href=\"/remen/wangxiang.html\" class=\"keylink\" target=\"_blank\">妄想</a>如见阳焰知非实</p><p>愚夫谓水起妄心求菩提者勿同彼</p><p>诸有执着想见者无智返怖于无相</p><p>愚夫妄想趣非道离此能得大菩提</p><p>妄想邪思为苦本随生分别即为缚</p><p>智者了此悉皆空得胜总持寂静乐</p><p>妄想之心不平等决定堕落于诸趣</p><p>百千生中为苦缘三世如来同此说</p><p>若人取着于想者则为阴界所缠缚</p><p>善观察者息妄缘一切皆空无有相</p><p>由想相故增诸惑复能损减诸福业</p><p>若于无相离狐疑速证无上菩提果</p><p>若人分别求圣道分别求道即为缚</p><p>智者在欲而行禅彼则善修无相行</p><p>诸法无体不可说分别诸法性皆空</p><p>彼无相法离思惟如是菩提不难得</p><p>闻佛世尊作是说众离疑惑得<a href=\"/remen/wuwei.html\" class=\"keylink\" target=\"_blank\">无畏</a></p><p>如以詹博迦花鬘授之欢忻而顶受</p><p>是诸天众心开悟今于佛所伸供养</p><p>了知法性本来空于未来世皆作佛</p></div>"
},{
    "title": "父子合集经 第十卷",
    "author": "宋·日称等译",
    "html": "<div class=\"B1_text\"><p>父子合集经 第十卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>大梵王天授记品第二十</p><p>尔时会中。有六十俱胝梵天子众。见诸阿修罗王乃至他化<a href=\"/remen/zizai.html\" class=\"keylink\" target=\"_blank\">自在</a>天等。于<a href=\"/remen/shizun.html\" class=\"keylink\" target=\"_blank\">世尊</a>所作<a href=\"/remen/gongyang.html\" class=\"keylink\" target=\"_blank\">供养</a>已。复闻如来与彼授记。<a href=\"/remen/huanxi.html\" class=\"keylink\" target=\"_blank\">欢喜</a>踊跃怪未曾有。是诸天子。已于过去诸如来所。亲近供养积集善根。深修<a href=\"/remen/chanding.html\" class=\"keylink\" target=\"_blank\">禅定</a>超世俗法。于佛正教。各获最上甚深法乐。明了通达离诸戏论。生决定解。了知诸法非作非无作非生非无生非得非无得非尽非无尽非离非不离非垢非离垢非愚非不愚非智非无智非见非无见非取非不取非空非不空非相非<a href=\"/remen/wuxiang.html\" class=\"keylink\" target=\"_blank\">无相</a>非愿非无愿。是诸天子。如是知已心无所著。远离诸想无所依求。无种种求想。无作者想。无作者法想。无凡夫想。无凡夫法想。无声闻想。无声闻法想。<a href=\"/remen/wuyuan.html\" class=\"keylink\" target=\"_blank\">无缘</a>觉想。无缘觉法想。无菩萨想。无菩萨法想。无如来想。无如来法想。无<a href=\"/remen/niepan.html\" class=\"keylink\" target=\"_blank\">涅盘</a>想。无涅盘法想。无<a href=\"/remen/lunhui.html\" class=\"keylink\" target=\"_blank\">轮回</a>想。无轮回法想。是诸天子。了彼法性犹如<a href=\"/remen/xukong.html\" class=\"keylink\" target=\"_blank\">虚空</a>。无有染着。于<a href=\"/remen/fofa.html\" class=\"keylink\" target=\"_blank\">佛法</a>中离分别想。时梵天王。合掌向佛。以寂静意。说偈赞佛</p><p>如来具足平等慧修寂静行到<a href=\"/remen/bian.html\" class=\"keylink\" target=\"_blank\">彼岸</a></p><p>说寂静法度群生观诸<a href=\"/remen/shijian.html\" class=\"keylink\" target=\"_blank\">世间</a>常寂静</p><p><a href=\"/remen/puti.html\" class=\"keylink\" target=\"_blank\">菩提</a>寂静本无染依寂静境无动乱</p><p>常飡寂静<a href=\"/remen/ganlu.html\" class=\"keylink\" target=\"_blank\">甘露</a>味于一切处悉通达</p><p>如是最上寂静道善观察者获妙乐</p><p>依八正道久薰修能断世间<a href=\"/remen/fannao.html\" class=\"keylink\" target=\"_blank\">烦恼</a>缚</p><p>修寂静法证菩提乃是先佛之所说</p><p>决定能至涅盘城如佛世尊无有异</p><p>若人依止佛正教<a href=\"/remen/shouchi.html\" class=\"keylink\" target=\"_blank\">受持</a>读诵勤修学</p><p>求趣寂静<a href=\"/remen/jietuo.html\" class=\"keylink\" target=\"_blank\">解脱</a>门一切世间无过上</p><p>善修平等寂静道诸根适悦常清净</p><p>具诸<a href=\"/remen/fuhui.html\" class=\"keylink\" target=\"_blank\">福慧</a>遍<a href=\"/remen/zhuangyan.html\" class=\"keylink\" target=\"_blank\">庄严</a>如那罗延有大力</p><p>若了寂静甘露法则能尽袪诸有相</p><p>观察世间无所依是为最上如来子</p><p>是人久遇于诸佛种植无边胜善根</p><p>达斯寂静等持门息除诸惑无所染</p><p>由具<a href=\"/remen/zhengnian.html\" class=\"keylink\" target=\"_blank\">正念</a><a href=\"/remen/jingjin.html\" class=\"keylink\" target=\"_blank\">精进</a>力离于谄曲<a href=\"/remen/xiedai.html\" class=\"keylink\" target=\"_blank\">懈怠</a>想</p><p>了知<a href=\"/remen/shengsi.html\" class=\"keylink\" target=\"_blank\">生死</a>即涅盘能离世间诸相故</p><p>诸佛出现于世间演说寂静解脱法</p><p>智者了达无有疑永出轮回生死海</p><p>若人于蕴求解脱于寂静法非爱乐</p><p>唯悟蕴法不坚牢于佛菩提生惊怖</p><p>离欲净心求解脱能以明慧善拣择</p><p>着欲取相诸愚夫故佛于彼不开示</p><p>若取寂灭亦是缚不能成就一切智</p><p>不起一切执着心是名善住无相行</p><p>能至无名安隐处逮得清净佛<a href=\"/remen/gongde.html\" class=\"keylink\" target=\"_blank\">功德</a></p><p>息诸诤论伏魔怨能断一切烦恼缚</p><p>我以平等寂静意称赞牟尼福德聚</p><p><a href=\"/remen/huixiang.html\" class=\"keylink\" target=\"_blank\">回向</a>法界诸有情同证无上菩提果</p><p>尔时大梵天王。知诸梵众天子偈赞佛德。合掌向佛。而说偈言</p><p>牟尼善了世间法决定虚假如空拳</p><p>亦如秋云及电光佛常显示袪诸妄</p><p>如人梦中饥所逼遇飡上妙诸美膳</p><p>毕竟无食亦无人如来证法亦如是</p><p>又如梦中渴乏者得饮甘露清冷水</p><p>应知渴饮悉皆无如来证法亦如是</p><p>如梦中闻美妙言彼语言相实无得</p><p>亦无说者及听人了法如此无疑惑</p><p>又如箜篌出妙声彼声本无有<a href=\"/remen/zixing.html\" class=\"keylink\" target=\"_blank\">自性</a></p><p>智者观蕴理如然知蕴自性不可得</p><p>无作无受无<a href=\"/remen/zhongsheng.html\" class=\"keylink\" target=\"_blank\">众生</a>无所作业及受报</p><p>亦无受彼<a href=\"/remen/guobao.html\" class=\"keylink\" target=\"_blank\">果报</a>者佛于此理善明了</p><p>譬如摩尼体莹澈置之衣上随色变</p><p>诸法自性本无尘随其分别而增染</p><p>又如吹贝发大声推其响自何所得</p><p>彼声自性本来空佛了诸法亦如是</p><p>又如世间香美馔彼由众味而合成</p><p>观食自性本来空佛了诸法亦如是</p><p>如天帝幢极高显无思而现诸色像</p><p>彼幢自性本来空大仙证法亦如是</p><p>又如身藉众缘成推其体相不可得</p><p>当知诸蕴本如然如来证法亦如是</p><p>又如击鼓所出声能令闻者生忻悦</p><p>彼之音响本来空如来证法亦如是</p><p>如人以桴而击鼓寻其声自何方现</p><p>复推隐没向何方如来证法亦如是</p><p>又如鼓韵无憎爱离湿润缘则鸣响</p><p>此身虚假本同然如来证法亦如是</p><p>如人击鼓发响时彼声任运无所召</p><p>了身如彼自性空如来证法亦如是</p><p>尔时世尊。知诸梵众大梵王等心之思念。以寂静意赞如来已。即从口中放大光明。令彼时会睹斯光已。坚固<a href=\"/remen/zhengjian.html\" class=\"keylink\" target=\"_blank\">正见</a>增发净慧。时尊者马胜<a href=\"/remen/biqiu.html\" class=\"keylink\" target=\"_blank\">比丘</a>。以偈问曰</p><p>如来今者现奇相放净光明极希有</p><p>诸天及人龙鬼神睹斯神变咸疑虑</p><p>最上牟尼调御士现此瑞应非无因</p><p>愿佛开演光因由令诸时会心忻豫</p><p>我等一心生渴仰瞻奉慈容无暂舍</p><p>若得闻佛<a href=\"/remen/fanyin.html\" class=\"keylink\" target=\"_blank\">梵音</a>声各各除疑生信解</p><p>如来现此<a href=\"/remen/shentong.html\" class=\"keylink\" target=\"_blank\">神通</a>事必为慈念诸众生</p><p>何缘放此净光明今正是时冀开示</p><p>大圣牟尼方便力令时机发增上心</p><p>众等合掌住佛前唯愿如来速演说</p><p>尔时世尊。为马胜比丘。说伽陀曰</p><p>马胜汝瞩此光明普为成熟有情故</p><p>时众若闻我所说则于菩提无退转</p><p>大梵天王梵众等善达法性除疑惑</p><p>已于那由他劫中修习无边清净行</p><p>于诸境界无染着心如虚空无挂碍</p><p>常乐利乐诸有情而不取证菩提果</p><p>彼等复于未来世过于无量俱胝劫</p><p>具足<a href=\"/remen/xiuzheng.html\" class=\"keylink\" target=\"_blank\">修证</a>解脱门成就无边大忍力</p><p>然后得成无上道号曰大忍力如来</p><p>调伏摄化诸群生观诸世间皆空寂</p><p>彼佛寿量极长久同昔<a href=\"/remen/xiuxing.html\" class=\"keylink\" target=\"_blank\">修行</a>诸劫数</p><p>具大威德及名称能拔有情生死苦</p><p>彼佛刹土极严净富乐丰饶无与等</p><p>设于那由他劫中说其功德不能尽</p><p>彼佛<a href=\"/remen/shuofa.html\" class=\"keylink\" target=\"_blank\">说法</a>难思议自性空寂无所依</p><p>其国所有诸众生成熟善根无损减</p><p>皆尽轮回苦边际无一复受后有身</p><p>亦无鬼畜<a href=\"/remen/diyu.html\" class=\"keylink\" target=\"_blank\">地狱</a>名唯有迁流诸行苦</p><p>由悟诸行<a href=\"/remen/wuchang.html\" class=\"keylink\" target=\"_blank\">无常</a>故各发胜愿生厌患</p><p>是故彼国诸有情皆能永离老病死</p><p>又彼有情善修作耳不复听余音声</p><p>唯闻<a href=\"/remen/wuwo.html\" class=\"keylink\" target=\"_blank\">无我</a>及无常苦空寂静无相法</p><p>奉持佛语不放逸常修纯净真实行</p><p>趣求甘露解脱门最上最胜菩提道</p><p>彼土所有诸塔寺若墙若壁林木等</p><p>皆出清净妙法音闻者咸登不退地</p><p>此是如来神力故演斯八种梵音声</p><p>闻已弃背生死流求证寂静真常乐</p><p>其国所有诸众生已于过去河沙劫</p><p>为菩提故久修行今当次第得<a href=\"/remen/chengfo.html\" class=\"keylink\" target=\"_blank\">成佛</a></p><p>大梵天王梵众等由常修证寂灭理</p><p>尔时彼佛及众生同飡寂灭甘露味</p><p>复观众生界本空未曾暂起疲劳想</p><p>故能遍入诸法性常修寂静无相行</p><p>父子合集经光音天授记品第二十一</p><p>尔时会中。有八十俱胝光音天子。见诸阿修罗王乃至梵天王等。于世尊所。各现神变作诸供养。复闻如来与授阿耨多罗三藐三菩提记。欢喜踊跃得未曾有。是时天主。即从座起。偏袒右肩头面敬礼住立佛前。白言世尊。有三摩地。名照明诸法。若有菩萨。善修习此三摩地者。则能入解一切诸法。复能获得无量辩才。所谓无著辩才。加持辩才。善巧辩才。美妙辩才。适意辩才。离缚辩才。安隐辩才。甚深辩才。微妙辩才。无等辩才。乃至获得如来所有最上辩才。世尊。何故名为照明诸法三摩地。若菩萨摩诃萨得此三摩地者。于一切法无有寻伺及彼作意。若离此者。则无疑惑。若于诸法断除疑惑。于一切处通达无碍。何以故。以彼诸法离自性故。若了诸法自性无有。彼菩萨则能入解阿字义门。所谓阿者无作。阿者普遍。阿者非有为。阿者非无为。阿者无不成就。阿者无所依止。阿者非动。阿者非乱。阿者非分别。阿者非离分别。阿者非毕竟。阿者非散坏。阿者非形色。阿者非显色。阿者非住持。阿者非定住。阿者非知。阿者非见。阿者非言说。阿者非离言说。阿者非思议。阿者非离思议。阿者非去来。阿者非入出。阿者非有表。阿者非无表。阿者非名。阿者非相。阿者非对治。阿者非覆障。阿者非尽。阿者非无尽。阿者非二。阿者非不二。阿者非真实。阿者非虚妄。阿者非求。阿者非离求。阿者非净。阿者非离净。阿者非执。阿者非离执。阿者无生无所不生无少法可生。阿者无灭无所不灭无少法可灭。阿者不空无所不空。阿者无相无所不相。阿者无愿无所不愿。如是解已知非戏论。是名入解阿字义门。世尊。又复诸法从意中生。由阿字故引生达字。若能入解达字门者。则能入解一切教法。所谓入解有为法<a href=\"/remen/wuweifa.html\" class=\"keylink\" target=\"_blank\">无为法</a>有表法无表法世俗法胜义法。世尊。胜义法者。唯一真如。以言诠显何由能解。世尊。如人梦中作种种事。梦境非实但有假名。觉已了知皆由心造。世尊。如空谷中传于音响。自性无实从和合生。世尊。如幻化人作诸幻事。愚夫不了谓为实有。世尊。又如阳焰妄生水想。智者了知本无其体。世尊。又如镜中现诸色像。妄生分别实不可得。诸法性空亦复如是。但为悦豫彼愚夫人。毕竟诸法本来寂静。世尊。我昔曾闻先佛所说胜义谛法。得真实见。是诸天子。作此说已。佛所印可。头面作礼。以偈赞佛</p><p>世尊善达第一义故能展转说诸法</p><p>诸有聪慧佛真子于<a href=\"/\" class=\"keylink\" target=\"_blank\">佛教</a>海能游戏</p><p>世间少智愚痴人由着我故不能解</p><p>我及我所本来空十方求之不可得</p><p>如见阳焰本非水愚夫<a href=\"/remen/wangxiang.html\" class=\"keylink\" target=\"_blank\">妄想</a>作水解</p><p>如是颠倒执为我皆由染慧迷真智</p><p>由于五欲生爱乐备受生死诸楚毒</p><p>诸蕴自性本来空愚夫枉坠于诸趣</p><p>彼无正智心狂乱于诸苦境妄为乐</p><p>为三毒火镇烧然未尝<a href=\"/remen/juewu.html\" class=\"keylink\" target=\"_blank\">觉悟</a>生怖畏</p><p>愚夫不厌诸垢惑如随怨贼为亲友</p><p>闻如来说胜义空返生惊怖或轻毁</p><p>犹如世间怯弱人虽持利剑心忧怖</p><p>如来演畅<a href=\"/remen/zhengfa.html\" class=\"keylink\" target=\"_blank\">正法</a>门所谓微密一阿字</p><p>出生最上真实慧如平坦地生乔木</p><p>善能降伏众魔军速证无上菩提道</p><p>牟尼有诸胜<a href=\"/remen/dizi.html\" class=\"keylink\" target=\"_blank\">弟子</a>了达如是第一义</p><p>既自消伏三毒垢见余毒者施法药</p><p>以八正道大船筏运载群生出有海</p><p>令知诸法本来空息诸异论妄分别</p><p>明人舍邪归正道夙昔曾修彼善根</p><p>了法体性本来空心无所著即解脱</p><p>若达法性即同佛是名大智那罗延</p><p>诸法性空无所空亦无系缚及缚者</p><p>真如寂灭离诸相体非垢染亦非净</p><p>以其法尔本如然非烦恼缚亦无断</p><p>如是了知诸法性是人不久得菩提</p><p>自能得度亦利他善谈正理不希报</p><p>有情常生虚妄想于境执着男女相</p><p>增长愚痴染污心犹如渴鹿奔阳焰</p><p>由彼彼业生诸趣此业皆由妄想生</p><p>了业体性本来空毕竟无有能作者</p><p>我等解佛所说义显示难思妙法门</p><p>归命牟尼大导师诸根寂静无所著</p><p>如来清净无瑕秽成就无边功德海</p><p>于<a href=\"/remen/sanjie.html\" class=\"keylink\" target=\"_blank\">三界</a>中作照明堪受诸天妙供养</p><p>我等于今大会中称赞能仁大福聚</p><p>善哉无比二足尊究尽诸法实相义</p><p>以此所获善根力回施三有诸众生</p><p>愿于未来<a href=\"/remen/jingtu.html\" class=\"keylink\" target=\"_blank\">净土</a>中悉能成就菩提果</p><p>尔时世尊。知诸光音天子心之所念。于佛法中明了通达。具足殊胜广大辩才。希望如来与授佛记。即于口中放大光明。时尊者马胜比丘。睹是事已。合掌向佛。以偈问曰</p><p>大悲救护世间者成就吉祥功德聚</p><p>以方便力息群疑放此光明极希有</p><p>众会若闻佛所说心生净信决定解</p><p>勤修妙行趣菩提超出轮回生死海</p><p>一切<a href=\"/remen/tianren.html\" class=\"keylink\" target=\"_blank\">天人</a>阿修罗为老病死所逼切</p><p>如来常以大悲心救济令修八圣道</p><p>彼由勇猛大精进深心坚固无退屈</p><p>乐修如是妙法门誓证菩提求佛智</p><p>今此会众无余念一心瞻仰佛慈颜</p><p>愿闻如来微妙音决除疑网生忻庆</p><p>睹佛现斯神变事口中放此净光明</p><p>譬如痼疾遇良医亦如孾儿顾慈母</p><p>何人请问深法藏满足广大悲愿力</p><p>获得最上秘密门感佛现斯希有事</p><p>众会心皆大欢喜冀闻佛说光<a href=\"/remen/yinyuan1.html\" class=\"keylink\" target=\"_blank\">因缘</a></p><p>各能具足清净心修习如是三摩地</p><p>尔时世尊。为马胜比丘。说伽陀曰</p><p>马胜具足妙辩才能应群心发斯问</p><p>今正是时说此因斯则如来神变力</p><p>此诸光音天子众往昔曾供无数佛</p><p>观察世间苦众生誓求佛道而济度</p><p>已修广大真实行决定当得一切智</p><p>为彼深着邪见者指示咸令归正道</p><p>彼等由闻佛正教深入义味生尊重</p><p>犹如世间诸女人喜得生男心满足</p><p>是诸天子心清净志求无上佛菩提</p><p>曾于那由他劫中修习利他殊胜行</p><p>所化众生无限量皆能发起大乘心</p><p>具足福智相严身星宿劫中皆作佛</p><p>彼诸天子成佛时国土无量百千亿</p><p>广博殊妙不思议种种庄严无与等</p><p>三恶趣及八无暇彼诸佛刹未尝闻</p><p>亦无求证二乘人各各咸登不退地</p><p>又彼诸佛刹土中有情寿量悉同等</p><p>满足十亿恒河沙常能承事于诸佛</p><p>若令那由他众生依二乘法取灭度</p><p>不如能化于一人或男或女修大行</p><p>以初福聚比于此百千万分不及一</p><p>何况劝励于多人安住大乘<a href=\"/remen/pusadao.html\" class=\"keylink\" target=\"_blank\">菩萨道</a></p><p>马胜汝今当谛听如来出世甚希有</p><p>譬如优昙钵罗花经无边劫难值遇</p><p>善巧方便说法师能示真实无为道</p><p>志求寂静菩提者应当恭敬常亲近</p><p>那由他数诸天子散妙宝衣从空下</p><p>复以清净妙伽他称赞如来胜功德</p><p>佛说寂静甘露法能袪众生烦恼热</p><p>若依如来教奉行渐次得成无上觉</p></div>"
},{
    "title": "父子合集经 第十一卷",
    "author": "宋·日称等译",
    "html": "<div class=\"B1_text\"><p>父子合集经 第十一卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>遍净天授记品第二十二</p><p>尔时会中。有十二那由他遍净天子。见诸阿修罗王。乃至光音天等。于<a href=\"/remen/shizun.html\" class=\"keylink\" target=\"_blank\">世尊</a>所设诸<a href=\"/remen/gongyang.html\" class=\"keylink\" target=\"_blank\">供养</a>。复闻如来与授佛记。心生<a href=\"/remen/huanxi.html\" class=\"keylink\" target=\"_blank\">欢喜</a>得未曾有。此诸天子。已于过去无量佛所植众德本。入解<a href=\"/remen/zhengfa.html\" class=\"keylink\" target=\"_blank\">正法</a>充足法财。有大神力<a href=\"/remen/zizai.html\" class=\"keylink\" target=\"_blank\">自在</a>无碍。从座而起头面礼足。白言世尊。有三摩地。名超诸法乐。若菩萨摩诃萨。获证如是妙三摩地。所作事业离诸攀缘。得最上乐不生苦受。无一<a href=\"/remen/yinyuan1.html\" class=\"keylink\" target=\"_blank\">因缘</a>而非乐想。假使入于诸<a href=\"/remen/diyu.html\" class=\"keylink\" target=\"_blank\">地狱</a>中。种种苦具治罚逼迫。由是菩萨三摩地力。一切苦恼悉为快乐。如彼<a href=\"/remen/shijian.html\" class=\"keylink\" target=\"_blank\">世间</a>诸有情类。造作诸恶不<a href=\"/remen/lvyi.html\" class=\"keylink\" target=\"_blank\">律仪</a>事。劫夺他财王法所戮。或截耳鼻。或断手足。或杖捶打。或绳系缚。为诸狱卒禁闭囹圄。虽受楚毒心无追悔。为贪所蔽翻如乐想。又诸有情。佣力自济艰辛求索以苦为乐。谓裁衣者。造蜡炬者。压蔗浆者。作伎乐者。造饮食者。供象酒者。或然酥灯及油灯者。如是等辈种种所作。或不<a href=\"/remen/rufa.html\" class=\"keylink\" target=\"_blank\">如法</a>或复迟惰。为彼主者呵骂驱遣。受诸陵辱皆如乐想。又如世间诸俳优者。令他喜悦。易己形状。作鸺鹠面。或师子面。或打或缚。翻为乐想。何以故。以彼<a href=\"/remen/zhongsheng.html\" class=\"keylink\" target=\"_blank\">众生</a>作业决定。为贪所使心无悔故。菩萨摩诃萨亦复如是。为利有情。能于<a href=\"/remen/shengsi.html\" class=\"keylink\" target=\"_blank\">生死</a>长夜之中。修习种种难行苦行。志求阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。乃至救济饥渴众生。啖己血肉常生乐想。或于菩萨。恶骂捶缚及断命根。虽受苦恼皆生乐想。如是具足广大顾力。能与众生种种快乐。长时修作无有间断。则能获得彼三摩地不为恶魔之所动乱。复能破坏一切魔业。当得如是五种自在。何等为五。一者<a href=\"/remen/shouming.html\" class=\"keylink\" target=\"_blank\">寿命</a>自在。二者所生自在。三者业报自在。四者寻伺自在。五者受用自在。彼菩萨。若求一生成等正觉。由得如是妙三摩地。即能如意满菩提愿。若不速求无上菩提。则能久住无量无数阿僧祇劫。利乐有情严净佛土。何以故。由彼菩萨从初<a href=\"/remen/faxin.html\" class=\"keylink\" target=\"_blank\">发心</a>。普为摄受一切有情。不怖恶道于彼受生。皆令习学诸菩萨行。善巧方便通达诸法。成熟<a href=\"/remen/banruo.html\" class=\"keylink\" target=\"_blank\">般若</a>波罗蜜多。是为善住菩萨乘者。世尊。若菩萨乐修如是三摩地者。当知是人。皆是如来威神<a href=\"/remen/gongde.html\" class=\"keylink\" target=\"_blank\">功德</a>之所加持。则能决定入解诸法<a href=\"/remen/zixing.html\" class=\"keylink\" target=\"_blank\">自性</a>本空。无有疑惑。时遍净天子作是说已。合掌作礼。以偈赞佛</p><p>我等遍净诸天子于佛正法能了知</p><p>头<a href=\"/remen/dl.html\" class=\"keylink\" target=\"_blank\">顶礼</a>敬调御师诸根寂静无所畏</p><p>如来以大<a href=\"/remen/zhihui.html\" class=\"keylink\" target=\"_blank\">智慧</a>力悉能破坏诸魔军</p><p>归依最上牟尼尊引导群萌登<a href=\"/remen/bian.html\" class=\"keylink\" target=\"_blank\">彼岸</a></p><p>诸法自性无所有亦复毕竟无所住</p><p><a href=\"/remen/wangxiang.html\" class=\"keylink\" target=\"_blank\">妄想</a>攀缘悉了知犹如幻师明幻事</p><p>如是六趣诸众生皆从虚妄因缘有</p><p>谷响求之自性无如来证法亦同彼</p><p>人中最上释师子观诸妄法悉皆空</p><p>彼<a href=\"/remen/wuwo.html\" class=\"keylink\" target=\"_blank\">无我</a>相亦无人及与众生寿者想</p><p>如来大慈无与等为度愚夫出世间</p><p>演实相法妙难思一切无能测量者</p><p>佛观众生界平等常起清净<a href=\"/remen/wuyuan.html\" class=\"keylink\" target=\"_blank\">无缘</a>慈</p><p>故能怜愍诸世间毕竟不见众生相</p><p>我今于佛智慧海心无垢染离诸疑</p><p>清净慈门利有情堪受诸天广供养</p><p>如来最胜天中天常于众生起慈护</p><p>而于十方世界中求其苦性不可得</p><p>既无众生亦无苦是故如来无所缘</p><p>已能除遣诸忧疑获证真常寂静乐</p><p>佛于诸趣不见苦亦无所证大菩提</p><p>以此愍念于有情皆令弃背生死缚</p><p>无苦无救无众生亦无菩提而可得</p><p>佛知法性本如然故我于佛伸妙供</p><p>如来出现于世间以四无量利含识</p><p>不见慈悲喜舍心亦不见有众生相</p><p>不见行于放逸者亦复不见修圣道</p><p>知佛如是方便门故我于佛兴供养</p><p>牟尼常说<a href=\"/remen/sinianchu.html\" class=\"keylink\" target=\"_blank\">四念处</a>观身毕竟不可得</p><p>我于<a href=\"/\" class=\"keylink\" target=\"_blank\">佛教</a>如是知今得供养救世者</p><p>佛说观受不可得以受无有真实性</p><p>乃至受者亦复然故我于佛兴供养</p><p>佛说观心及观法二相求之不可得</p><p>亦不见有所修念及以安住念处者</p><p>我今不见有诸法亦复不见修法者</p><p>佛以念处度众生彼念自性常空寂</p><p>复说念与法和合欲求<a href=\"/remen/jietuo.html\" class=\"keylink\" target=\"_blank\">解脱</a>应修习</p><p>我于佛教如是知今得供养一切智</p><p>念处一尚不可得况复说有二三四</p><p>是故我今达佛意毕竟无受苦乐者</p><p>如来常说四正勤有诸<a href=\"/remen/biqiu.html\" class=\"keylink\" target=\"_blank\">比丘</a>专修习</p><p>斯则能为解脱因得越<a href=\"/remen/lunhui.html\" class=\"keylink\" target=\"_blank\">轮回</a>生死海</p><p>如是无解亦无缚无佛无法及菩提</p><p>而复不坏其假名故我于佛伸敬礼</p><p>佛说如意四神足最上殊胜安隐乐</p><p>诸根寂静解脱人修此能得<a href=\"/remen/niepan.html\" class=\"keylink\" target=\"_blank\">涅盘</a>道</p><p>又彼如意及神足谛观彼体不可见</p><p>非动非静非无作如是显现难思议</p><p>今此众会诸天子而不见有众生想</p><p>我于佛教正了知皆能远离诸疑惑</p><p>此为最上法供养唯佛堪任受此供</p><p>如来妙智无等伦故我一心生赞叹</p><p>又复牟尼说五根此法能得菩提道</p><p>出生福智二资粮善观察者除放逸</p><p>所谓信进念定慧不见能修及所得</p><p>我于<a href=\"/remen/fofa.html\" class=\"keylink\" target=\"_blank\">佛法</a>无有疑是故今当兴供养</p><p>如来宣说五种力能除邪见心谄曲</p><p>息诸<a href=\"/remen/fannao.html\" class=\"keylink\" target=\"_blank\">烦恼</a>破诸魔趣向无为寂静道</p><p>如是诸力无能屈无有所缚及缚者</p><p>我于佛法离诸疑今当供养调御士</p><p>大仙开示七觉分最上清净菩提道</p><p>善修习者诸有情得证真常安隐处</p><p>牟尼复说八圣道成熟众生诸善根</p><p>常修圣智现其前能尽苦际诸缠缚</p><p>如是圣智及诸惑毕竟清净无有余</p><p>诸天于此得无疑故我供养人中圣</p><p>于奢摩他善修习毗钵舍那亦复然</p><p>如来旷劫悉圆成能断诸惑及习气</p><p>如是相应因与果及观察者悉皆空</p><p>诸天于此得无疑故我供养牟尼主</p><p>说不净观除贪欲慈心对治彼嗔恚</p><p>以其智慧遣愚痴为利众生佛所说</p><p>彼皆无作无罪相是故不垢亦不净</p><p>诸天于此得无疑由此供养无上士</p><p>又复佛说十不善杀盗淫妄及两舌</p><p>恶言绮语贪恚痴此等名为十业道</p><p>众生非有亦无杀余九过恶理同然</p><p>无<a href=\"/remen/shane.html\" class=\"keylink\" target=\"_blank\">善恶</a>相无对治以彼罪性本空寂</p><p>此义非无佛正教然其不坏法体性</p><p>如是牟尼最上法宣扬引导诸群迷</p><p>如理作意正思惟是名最上真<a href=\"/remen/fozi.html\" class=\"keylink\" target=\"_blank\">佛子</a></p><p>尔时遍净诸天子说是偈已。咸各默然。住在一面。时佛世尊。知诸天子心之所念。希授佛记。口中忽放清净光明。尊者马胜见是事已。合掌向佛。以偈问曰</p><p>善哉调御大圣主为利群生出于世</p><p>甚深智慧妙难思而能化伏诸天众</p><p>穷尽诸法救世者现斯瑞相非无因</p><p>能与众生作导师唯冀能仁为演说</p><p>此诸遍净天子众合掌称赞甚希有</p><p>瞻仰如来功德山闻已一心而顶受</p><p>佛为最上<a href=\"/remen/tianren.html\" class=\"keylink\" target=\"_blank\">天人</a>师了达诸法无挂碍</p><p>当愿怜念诸众生说此放光神变事</p><p>何人于此生净心解于微妙<a href=\"/remen/ganlu.html\" class=\"keylink\" target=\"_blank\">甘露</a>句</p><p>彼于十方世界中当得圆明一切智</p><p>谁于未来佛刹土<a href=\"/remen/154932.html\" class=\"keylink\" target=\"_blank\">饶益</a>摄受诸群迷</p><p>善宣无上妙法轮降伏魔军及异论</p><p>是诸天子于佛教深入义味心决定</p><p>唯愿如来震法音使诸时会除疑网</p><p>百福<a href=\"/remen/zhuangyan.html\" class=\"keylink\" target=\"_blank\">庄严</a>无上士慈心普覆于世间</p><p>八种功德<a href=\"/remen/fanyin.html\" class=\"keylink\" target=\"_blank\">梵音</a>声咸愿闻持佛教敕</p><p>若有众生于佛所乐闻正法勤修习</p><p>坚固不退<a href=\"/remen/putixin.html\" class=\"keylink\" target=\"_blank\">菩提心</a>渐能成就一切智</p><p>如来善说微妙法能尽有情生死苦</p><p>佛子净心当奉持则令佛种永不断</p><p>尔时世尊。为马胜比丘。说伽佗曰</p><p>马胜善问放光事我为利乐诸天人</p><p>汝所得福叵思量比喻说之尚无尽</p><p>善哉尊者应其机一切大众心忻悦</p><p>此等遍净诸天人于我法中得解脱</p><p>往昔曾供于诸佛其数千亿那由他</p><p>达诸法性无有疑各于彼佛问斯义</p><p>彼由往昔因缘故以妙伽佗赞于佛</p><p>此生复以清净心称扬贤劫诸善逝</p><p>后于优昙钵罗劫成<a href=\"/remen/fohao.html\" class=\"keylink\" target=\"_blank\">佛号</a>曰那罗延</p><p><a href=\"/remen/jiaohua.html\" class=\"keylink\" target=\"_blank\">教化</a>那由他众生悉证无为寂静乐</p><p>同一劫中出于世皆名法幢正等觉</p><p>化度众生数同等次第皆当<a href=\"/remen/chengfo.html\" class=\"keylink\" target=\"_blank\">成佛</a>道</p><p>是诸如来<a href=\"/remen/huayuan.html\" class=\"keylink\" target=\"_blank\">化缘</a>毕分布遗形诸<a href=\"/remen/sheli.html\" class=\"keylink\" target=\"_blank\">舍利</a></p><p>建立无量窣堵波犹若散花严佛刹</p><p>如是所有众生类各于舍利兴供养</p><p>咸登寂静甘露门一切如来所称叹</p><p>若有称彼佛名号发生净信欢喜心</p><p>当知由是善因缘得值当来<a href=\"/remen/milefo.html\" class=\"keylink\" target=\"_blank\">弥勒佛</a></p><p>彼得慈尊摄受故勤加<a href=\"/remen/jingjin.html\" class=\"keylink\" target=\"_blank\">精进</a>断诸结</p><p>乐修寂静奢摩他渐次得成无学果</p><p>从一佛刹至佛刹供养亲近无疲懈</p><p>于诸天人大众中称扬最上佛功德</p><p>今此遍净诸天子皆具威德大名闻</p><p>深达佛智不思议各各顶礼如来足</p><p>父子合集经广果天授记品第二十三</p><p>尔时会中。有八俱胝广果天子。见诸阿修罗王乃至遍净天等。于世尊所。种种施设作诸供养。奉上如来。复闻与授成佛之记。心大欢喜得未曾有。是诸天子即作是念。如来所说一切诸法。于三际中求不可得。一切诸根皆不可说。若能入解彼法界者。则能通达一切诸法。若能了知一切诸法。则能<a href=\"/remen/zhengde.html\" class=\"keylink\" target=\"_blank\">证得</a>四如实谛。所谓苦谛集谛灭谛道谛。如世尊说。一切诸法皆悉空寂。无我无人无众生无寿者无想无作。我等天子。于此法中心得决了。不生疑惑。世尊。以诸众生本寂静故。则无有苦。当如是知。所以者何。众生无故苦谛亦无。以无苦故集谛亦无。何以故。若无是因则无其果。世尊。以无集故灭谛亦无。何以故。若无集谛则无断集。以无灭故道谛亦无。何以故。无有是道不断集者。世尊。彼烦恼业不可得故。断烦恼灭亦不可得。以灭不可得故道亦不可得。未有是道无其果者。此<a href=\"/remen/sishengdi.html\" class=\"keylink\" target=\"_blank\">四圣谛</a>。但是分别假施设有。以非有故不可说为过现未来。何以故。过去已灭现在不住未来未至。于三际中皆不可得。依世俗谛有种种相。若三际非有。彼则无生亦非有灭。无想无作无施无受无说无听。无所<a href=\"/remen/shuofa.html\" class=\"keylink\" target=\"_blank\">说法</a>无了悟者。以彼三世未曾有故。若法若空皆不可说。众生颠倒不能入解。无因无缘无名<a href=\"/remen/wuxiang.html\" class=\"keylink\" target=\"_blank\">无相</a>。无所诠表无所趣向。自性离故皆不可得。彼不可得亦不可得。何以故。以众生界本非有故。若彼彼法皆不可得。则无染净。无作无证。无凡夫地。无声闻地。无缘觉地。无菩萨地。无如来地。非地非无地。此即真如寂静无相。若说有表有为限量。名如来者。依世俗说。非胜义中有如来也。何以故。法无得故。若彼如来广大宣说<a href=\"/remen/sejie.html\" class=\"keylink\" target=\"_blank\">色界</a>乃至识界如是意界乃至法界。若无法界。无所依止亦无诠表。无<a href=\"/remen/sidi.html\" class=\"keylink\" target=\"_blank\">四谛</a>无五根无缘生等。世尊。彼一切法随其所在。安布建立种种名字。然不坏彼法界体性。世尊。如彼地界。随其方处建立名字。亦不坏彼地界本性。如是水界火界风界空界。立异名字亦复如是。世尊。又若证入彼法界者。即能入解二十二根。所谓眼根耳根鼻根舌根身根。女根男根命根。苦根乐根忧根喜根舍根意根。信根精进根念根定根慧根。未知当知根已知根具知根。世尊。若眼。眼体不可得。若根。根体亦不可得。何以故。眼离自性不可见故。若法自性不有彼即非物。以非物故即不可作。若不可作彼即不生。若不生者即是不灭。以不生不灭故。不可说为过现未来。于三世中无生灭者。彼即非眼亦非眼根。何有作用世俗诠表。世尊。譬如空拳中无有物。但诳愚童唯假名尔。胜义谛中以至空拳。所立名字亦不可得。如是乃至眼及眼根。于胜义中亦复非有。</p></div>"
},{
    "title": "父子合集经 第十二卷",
    "author": "宋·日称等译",
    "html": "<div class=\"B1_text\"><p>父子合集经 第十二卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>广果天授记品之余</p><p><a href=\"/remen/shizun.html\" class=\"keylink\" target=\"_blank\">世尊</a>。如是色蕴无有分量。无所住持亦非入解。何以故。以色<a href=\"/remen/zixing.html\" class=\"keylink\" target=\"_blank\">自性</a>不可得故。若诸法非作则无积聚。由积聚故说名为蕴。犹如<a href=\"/remen/shijian.html\" class=\"keylink\" target=\"_blank\">世间</a>造立舍宅。宫殿楼阁户牖轩槛。园林渠流墙墉围绕。多物积聚名为城邑。当知彼色本来非有。复以何法名为积聚。以无积聚亦无彼蕴。受想行识亦复如是。若于诸蕴各得入解。所造净色任持自性皆不可得。当知地界。地界性毕竟清净。乃至风界。风界性皆毕竟清净。何以故。自性离故。复何说有过现未来生灭等相。是故色蕴不可分别。受想行识亦不可分别。世尊。又若眼处自性非有。本来清净亦无有苦。但是世俗假名显示。彼名及体俱不可得。何以故。实无少法得名为眼。亦无少法得名为处。如是耳鼻舌身意。色声香味触法等处。自性非有本来清净。苦及苦名皆不可得。世尊。又彼眼界无少可得。何以故。若眼离眼性故。若界离界性故。乃至法界亦复如是。由自性离彼则非物。以非物故则非所作。非所作者则无有生。若无生者亦无有灭。若不生不灭即无过去现在未来建立施设。当知诸法本离自性。若法离自性者。无名相无作用无可说无称赞无授记。彼诸天子作是说已。时会闻者心生爱乐。<a href=\"/remen/huanxi.html\" class=\"keylink\" target=\"_blank\">欢喜</a>踊跃快得善利。时彼天主。即从座起。前诣佛所。白言世尊。有三摩地名无量义门若菩萨摩诃萨。能修习是三摩地者。则能获得无量辩才。所谓相续辩才。相应辩才。正说辩才。无著辩才。不谬辩才。微密辩才。甚深辩才。善巧辩才。美妙辩才。正论辩才。得如是等殊胜辩才。各各入解无量法门。具足<a href=\"/remen/zhengjian.html\" class=\"keylink\" target=\"_blank\">正见</a>达诸法性。舍离攀缘灭除痴暗。了胜义法入总持门。入解蕴入解处入解界。入解诸根。入解<a href=\"/remen/sidi.html\" class=\"keylink\" target=\"_blank\">四谛</a>。入解缘生。入解<a href=\"/remen/zhongsheng.html\" class=\"keylink\" target=\"_blank\">众生</a>入解无众生。入解有想入解无想。入解有形入解无形。入解我入解<a href=\"/remen/wuwo.html\" class=\"keylink\" target=\"_blank\">无我</a>。入解空入解不空。入解相入解<a href=\"/remen/wuxiang.html\" class=\"keylink\" target=\"_blank\">无相</a>。入解愿入解无愿。入解出离入解不出离。入解有为入解无为。于如来教不可诠表。但唯假名世俗分别。非言说非无言说。非思议非无思议。非见非无见。非闻非无闻。非觉非无觉。非知非无知。非了别非无了别。非悟非不悟。非得非无得。非对非无对。非证非无证。非白非黑。非明非暗。非浅非深。非清非浊。非安非动。非缚非解。非顺非违。非染非净。非去非来。非生非灭。非智非愚。非成非坏。非道非非道。非执非离执。非众生非无众生。非寿者非无寿者。非我非无我。非有非不有。非空非不空。非相非无相。非愿非无愿。非出离非无出离。非有为非无为。非断非常。非邪非正。非真非假。非实非妄。非住非无住。非依止非无依止。非<a href=\"/remen/jietuo.html\" class=\"keylink\" target=\"_blank\">解脱</a>非离解脱。非观察非现证。非<a href=\"/remen/lunhui.html\" class=\"keylink\" target=\"_blank\">轮回</a>非<a href=\"/remen/niepan.html\" class=\"keylink\" target=\"_blank\">涅盘</a>。非凡夫境界。非声闻境界。非缘觉境界。非菩萨境界。非佛境界。非境界非非境界。若能如是入解法界。则能入解十二缘生。所谓无明缘行。行缘识乃至忧悲苦恼。为大苦聚。世尊。又彼无明性不可得。何以故。自性离故。若法自性离者彼则非物。以非物故则毕竟清净。亦无生灭非三世摄。无名无相不可显示。亦无记别。但为成熟愚夫。异生假名安立生诸戏论。于胜义中实不可得。世尊。又若无明无自性者。云何能生彼行支耶。以无明无故行支亦无。乃至无彼生缘老死。世尊。若法不生。云何有老。若无老者亦无有病及以灭故。即彼三世诸佛<a href=\"/remen/puti.html\" class=\"keylink\" target=\"_blank\">菩提</a>。但唯世俗名字施设。非胜义谛作如是说。所言无明即是菩提。诸有支等亦即菩提。如是入解十二缘生。即是入解真实法界。世尊。如来不生。一切法亦不生。是故无生法即是如来。世尊。如来不灭一切法亦不灭。是故不灭法即是如来。世尊。如来无相一切法亦无相。是故无相法即是如来。举要言之。如是无名无相。不垢不净。非爱非憎。法界不可识。亦复不可知。世尊。真如者即是如来。一切诸法即是真如。是故一切法即是如来。世尊。实际者即是如来。一切诸法即是实际。是故一切法即是如来。世尊。随所有法即是如来。于其法中即有一切法。是故一切法即是如来。世尊。若有人言如来得阿耨多罗三藐三菩提者。当知此人是执着见。何以故。如来无二菩提亦无二。以无二故而无所得。世尊。若有人言如来转于无上法轮。当知是人为执着见。何以故。实无少法如来可得。以诸法性非随转故。世尊。若有人言如来化度无量众生。当知是人是执着见。何以故。实无众生如来度者。世尊。若有人言如来缘尽入般涅盘。当知是人是执着见。何以故。法性<a href=\"/remen/changzhu.html\" class=\"keylink\" target=\"_blank\">常住</a>非生灭故。若有众生。于我所说如是法要。能信解者。当知是人。于阿耨多罗三藐三菩提得不退转。世尊。假使法界有其变异。若善男子善女人。深信是法。于佛菩提而退转者。无有是处。时诸广果天子。于如来前。说己所证胜义法已。头面礼足右绕三匝一心合掌。以偈赞佛</p><p>归命牟尼大圣主具足胜慧无过上</p><p>怜愍世间诸有情常说如是第一义</p><p>成就无量<a href=\"/remen/gongde.html\" class=\"keylink\" target=\"_blank\">功德</a>聚救拔轮回诸苦因</p><p>既自了达诸法性复能开示于群品</p><p><a href=\"/remen/wuyun.html\" class=\"keylink\" target=\"_blank\">五蕴</a>自性本非有应知但诳彼愚夫</p><p>譬如胶着猕猴身无智疑惑不能脱</p><p>蕴体求之不可得无所依止绝攀缘</p><p>如以璎珞饰<a href=\"/remen/xukong.html\" class=\"keylink\" target=\"_blank\">虚空</a>智者于斯得解脱</p><p>又复牟尼作是说诸入自性悉皆无</p><p>犹如深谷传于声彼响寻之何所有</p><p>愚痴凡夫由此缚于<a href=\"/remen/zhendi.html\" class=\"keylink\" target=\"_blank\">真谛</a>法不了知</p><p>如持珠宝<a href=\"/remen/zhuangyan.html\" class=\"keylink\" target=\"_blank\">庄严</a>风智者观之无所著</p><p>彼一切智作是说诸界本来常空寂</p><p>如示空拳但有名诳诱愚童实无得</p><p>凡愚<a href=\"/remen/wangxiang.html\" class=\"keylink\" target=\"_blank\">妄想</a>执为有由于胜义不能解</p><p>展转轮回三有中譬如商人迷巨海</p><p>又复如来作是说诸根自性常清净</p><p>如诸影像现镜中毕竟寻之本非有</p><p>无智疑惑不能了迷真实法妄生爱</p><p>犹如深渊堕网鱼为彼缠缚何由脱</p><p>众生本空法亦空依真胜义无所得</p><p>如依壁绘士夫形智者观之非有我</p><p>愚夫执着生爱乐皆由不达于正教</p><p><a href=\"/remen/yinyuan1.html\" class=\"keylink\" target=\"_blank\">因缘</a>自性无所依如彼卵生出其[谷-禾+卵]</p><p>缘生之法<a href=\"/remen/shana.html\" class=\"keylink\" target=\"_blank\">刹那</a>有暂起即灭匪坚牢</p><p>如人梦中受五欲觉位推求何有乐</p><p>无始有情妄分别常为境界之所缚</p><p>若能达彼法性空如彼飞禽脱笼网</p><p>诸法寂静离言说佛能于此证法性</p><p>诸法寂静本来空佛能如是归圆寂</p><p>诸法寂静离诸相佛能宣畅第一义</p><p>佛于<a href=\"/remen/sanjie.html\" class=\"keylink\" target=\"_blank\">三界</a>无所著如来由是出于世</p><p>佛于诸法离诸怖由不起彼自他想</p><p>广宣正教破群迷故称善导众生者</p><p>佛于诸法离分别而能助显第一义</p><p>此唯如来方便门非是凡夫之境界</p><p>或有众生作是说如来已证大菩提</p><p>或有众生作是说如来能转妙法轮</p><p>或有众生作是说如来已度河沙众</p><p>或有人作如是说佛于轮回久解脱</p><p><a href=\"/remen/154932.html\" class=\"keylink\" target=\"_blank\">饶益</a>无量众生已入于寂静大涅盘</p><p>皆是凡夫所执见为彼魔党之所持</p><p>于胜义法不了知以不了故不知佛</p><p>若有达斯<a href=\"/remen/zhengfa.html\" class=\"keylink\" target=\"_blank\">正法</a>者是人决定得菩提</p><p>广能救度诸世间具足最上功德聚</p><p>如是吉祥寂静法体即真如无变异</p><p>唯有牟尼能证知我已善达实相义</p><p>今此广果诸天子于甚深法心决了</p><p>恭敬合掌无异缘住立佛前广宣说</p><p>尔时世尊知彼广果诸天子等。毕竟悟入第一义谛。亦能增长时众善根。即于口中放大光明。时尊者马胜。瞩斯相已合掌向佛。以偈问曰</p><p>具足福智无上士何因现此神变相</p><p>我曾往昔从佛闻若放净光为大利</p><p>如来现此奇相已能令众会心泰然</p><p>诸天及人阿修罗咸愿亲闻佛所说</p><p>牟尼今者有何故口中忽放清凉光</p><p>大众合掌住佛前瞻仰尊颜无暂舍</p><p>佛为无上<a href=\"/remen/tianren.html\" class=\"keylink\" target=\"_blank\">天人</a>师愿速演斯希有相</p><p>一切世间诸有情若闻佛说除犹豫</p><p>今此广果天人众各各自知<a href=\"/remen/chengfo.html\" class=\"keylink\" target=\"_blank\">成佛</a>事</p><p>彼无所证亦无修何人所作何所得</p><p>如来八种<a href=\"/remen/fanyin.html\" class=\"keylink\" target=\"_blank\">梵音</a>声众生闻已咸忻庆</p><p>随顺正理<a href=\"/remen/rufa.html\" class=\"keylink\" target=\"_blank\">如法</a>行悉能护持于<a href=\"/\" class=\"keylink\" target=\"_blank\">佛教</a></p><p>我等众会生渴仰冀于佛所得亲闻</p><p>若蒙佛说宿修因增长人天诸善利</p><p>彼诸天子久植本决定成就一切智</p><p>当度无量苦众生令悟真如法自性</p><p>尔时世尊为马胜<a href=\"/remen/biqiu.html\" class=\"keylink\" target=\"_blank\">比丘</a>。说伽陀曰</p><p>善哉马胜发斯问我当为汝分别说</p><p>为利广果诸天人于大众中现此瑞</p><p>如来具足一切智有三种因放光明</p><p>随顺观察彼机缘现此吉祥神变事</p><p>或有乐住涅盘者小智求彼声闻乘</p><p>或有爱乐默然者志求缘觉菩提果</p><p>或乐为世大导师求佛菩提利含识</p><p>故我观察彼善根随其乐欲而施设</p><p>若求声闻得度者即为彼<a href=\"/remen/fangxia.html\" class=\"keylink\" target=\"_blank\">放下</a>品光</p><p>为求缘觉解脱人放中品光而济度</p><p>马胜当知最上光与诸天子授佛记</p><p>如其次第下中上显示三乘得果证</p><p>若为声闻放光明其光出已从足没</p><p>若为辟支佛净光现已即向脐中隐</p><p>若为求彼无上道其光从佛顶门入</p><p>随其胜劣有所表今与诸天记<a href=\"/remen/foguo.html\" class=\"keylink\" target=\"_blank\">佛果</a></p><p>马胜比丘当了知我今复说光明相</p><p>若光渐次复增广从空宛转而右旋</p><p>等<a href=\"/remen/foshen.html\" class=\"keylink\" target=\"_blank\">佛身</a>量遍庄严赫奕犹若融金聚</p><p>如是变现净光明当知记别佛刹土</p><p>若光出已犹如盖于上遍覆如来身</p><p>有光如华住空中焕然显发端严相</p><p>或光三匝入佛身斯皆记别佛<a href=\"/remen/shouming.html\" class=\"keylink\" target=\"_blank\">寿命</a></p><p>当知如来所现相善应群机信乐心</p><p>今此广果诸天子满足八十俱胝数</p><p>已经那由他劫中承事<a href=\"/remen/gongyang.html\" class=\"keylink\" target=\"_blank\">供养</a>于诸佛</p><p>常乐说是胜义法化利含识不疲劳</p><p>誓求无上大菩提勇猛勤修无退屈</p><p>过三十六俱胝劫具修<a href=\"/remen/fuhui.html\" class=\"keylink\" target=\"_blank\">福慧</a>植善根</p><p>救度无边诸有情悉令离苦获安隐</p><p>然后皆当得作佛同名号曰那罗延</p><p>其劫称为胜金幢各于异刹成正觉</p><p>一一如来出于世国土清净妙庄严</p><p>佛身犹若净日轮具智光明功德聚</p><p>彼诸如来寿长远住世过于那由劫</p><p>各各化度诸声闻其数广多无有量</p><p>假使算师及<a href=\"/remen/dizi.html\" class=\"keylink\" target=\"_blank\">弟子</a>比喻校计不能知</p><p>化菩萨众亦无边与声闻数等无异</p><p>如是此诸菩萨众一同先佛所<a href=\"/remen/xiuxing.html\" class=\"keylink\" target=\"_blank\">修行</a></p><p>由是坚固<a href=\"/remen/putixin.html\" class=\"keylink\" target=\"_blank\">菩提心</a>皆能成就一切智</p><p>彼诸如来<a href=\"/remen/huayuan.html\" class=\"keylink\" target=\"_blank\">化缘</a>毕正法久住于世间</p><p>十二那由他劫中为诸<a href=\"/remen/fozi.html\" class=\"keylink\" target=\"_blank\">佛子</a>常守护</p><p>当其正法广流布有发菩提大心者</p><p>数量犹如殑伽沙各各勤修菩萨行</p><p>如是彼佛灭度已所有证悟声闻人</p><p>悉皆求趣于涅盘犹如薪尽火随灭</p><p>大众今闻佛所说咸发净心生信解</p><p>欢喜住立于佛前一心<a href=\"/remen/dl.html\" class=\"keylink\" target=\"_blank\">顶礼</a>如来足</p><p>以无与等妙供养奉上调御天人师</p><p>咸发坚勇<a href=\"/remen/jingjin.html\" class=\"keylink\" target=\"_blank\">精进</a>心如救头然求出离</p><p>勤修胜慧波罗蜜常乐亲近<a href=\"/remen/shuofa.html\" class=\"keylink\" target=\"_blank\">说法</a>师</p><p>此是最上真实门汝等比丘善修学</p></div>"
},{
    "title": "父子合集经 第十三卷",
    "author": "宋·日称等译",
    "html": "<div class=\"B1_text\"><p>父子合集经 第十三卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>净居天子说偈赞佛品第二十四</p><p>尔时会中有无数净居天子及无量<a href=\"/remen/zhongsheng.html\" class=\"keylink\" target=\"_blank\">众生</a>。于<a href=\"/remen/fofa.html\" class=\"keylink\" target=\"_blank\">佛法</a>中心得<a href=\"/remen/juewu.html\" class=\"keylink\" target=\"_blank\">觉悟</a>。离诸疑惑深生爱乐。<a href=\"/remen/huanxi.html\" class=\"keylink\" target=\"_blank\">欢喜</a>踊跃得未曾有。一心合掌住立佛前。各以伽陀称赞于佛</p><p>尔时善施天子而说偈言</p><p>佛昔舍身命国土及妻子</p><p><a href=\"/remen/yuanman.html\" class=\"keylink\" target=\"_blank\">圆满</a>彼施行故我稽首礼</p><p>尔时净戒天子而说偈言</p><p>坚固持净戒离一切垢染</p><p>能渡于<a href=\"/remen/bian.html\" class=\"keylink\" target=\"_blank\">彼岸</a><a href=\"/remen/dl.html\" class=\"keylink\" target=\"_blank\">顶礼</a>具戒者</p><p>尔时安忍天子而说偈言</p><p>佛广修忍行为他断肢节</p><p>不生怨恨心得成无上慧</p><p>尔时<a href=\"/remen/jingjin.html\" class=\"keylink\" target=\"_blank\">精进</a>天子而说偈言</p><p>大雄猛<a href=\"/remen/shizun.html\" class=\"keylink\" target=\"_blank\">世尊</a>舍<a href=\"/remen/shengsi.html\" class=\"keylink\" target=\"_blank\">生死</a>重担</p><p>勤修无退屈速至于<a href=\"/remen/puti.html\" class=\"keylink\" target=\"_blank\">菩提</a></p><p>尔时静虑天子而说偈言</p><p>如来大威德常栖止<a href=\"/remen/chanding.html\" class=\"keylink\" target=\"_blank\">禅定</a></p><p>不着彼<a href=\"/remen/shijian.html\" class=\"keylink\" target=\"_blank\">世间</a>三际悉平等</p><p>尔时胜慧天子而说偈言</p><p>如来胜慧力知众生诸行</p><p>如业而受报随界趣<a href=\"/remen/liuzhuan.html\" class=\"keylink\" target=\"_blank\">流转</a></p><p>尔时明福业天子而说偈言</p><p>若修彼福业胜报常现前</p><p>余不能了知此唯佛境界</p><p>尔时了罪性天子而说偈言</p><p>众生由惑业常贪求彼物</p><p>于心若了悟一切悉通达</p><p>尔时善巧智天子而说偈言</p><p>若人于佛智善思惟分别</p><p>常念如己物菩提不难得</p><p>尔时善巧行天子而说偈言</p><p>若起诸惑业内心非所思</p><p>了罪性本空此为证法者</p><p>尔时遍趣行天子而说偈言</p><p>若人造诸行随<a href=\"/remen/shane.html\" class=\"keylink\" target=\"_blank\">善恶</a>流转</p><p>受好丑之报佛眼悉知见</p><p>尔时离攀缘天子而说偈言</p><p>若于所受报能了知攀缘</p><p>虽生诸趣中常与智随转</p><p>尔时随顺善巧天子而说偈言</p><p>若造作诸恶或修习众善</p><p>皆由先业故随所生受果</p><p>尔时业善巧天子而说偈言</p><p>了三世业行断故不造新</p><p>愚夫无正慧随恶而流转</p><p>尔时果善巧天子而说偈言</p><p>或因少果多或因多果少</p><p>于此不了知为愚痴外道</p><p>尔时了知业行天子而说偈言</p><p>善因生胜处恶业堕险难</p><p>随众生所行如来悉明了</p><p>尔时见法乐天子而说偈言</p><p>若人受<a href=\"/remen/fubao.html\" class=\"keylink\" target=\"_blank\">福报</a>而不了善法</p><p>彼为自欺诳不久当堕落</p><p>尔时善受生天子而说偈言</p><p>若造诸胜业顺生受其报</p><p>唯佛正了知世间不能解</p><p>尔时善受名天子而说偈言</p><p>若业经多生或俱胝劫数</p><p>展转干今身受报佛能了</p><p>尔时受报成熟天子而说偈言</p><p>若此业和合彼有情受生</p><p>皆从昔<a href=\"/remen/yinyuan1.html\" class=\"keylink\" target=\"_blank\">因缘</a>如来悉明了</p><p>尔时根未成熟天子而说偈言</p><p>彼根未成熟乐作不善行</p><p>远离二足尊不希望<a href=\"/remen/jietuo.html\" class=\"keylink\" target=\"_blank\">解脱</a></p><p>尔时善成熟天子而说偈言</p><p>若业已成熟及未成熟者</p><p>业性本来空随心之所造</p><p>尔时决定受天子而说偈言</p><p>众生所作业若重若轻微</p><p>如来悉证知受报无差忒</p><p>尔时了罪相天子而说偈言</p><p>若造众恶行当堕于恶趣</p><p>或外遇良缘转重令轻受</p><p>尔时明业报天子而说偈言</p><p>积集诸<a href=\"/foxue/changshi/153417.html\" class=\"keylink\" target=\"_blank\">罪恶</a>为彼所缠缚</p><p>不畏未来苦此邪见外道</p><p>尔时善思惟天子而说偈言</p><p>能思择善行少善招胜报</p><p>如以涓渧水置海永无减</p><p>尔时入解诸法天子而说偈言</p><p>若人能永尽有漏分别业</p><p>当证无学果是如来所说</p><p>尔时证佛智天子而说偈言</p><p>佛眼悉明了三世诸业果</p><p>种习无遗余敬礼遍知者</p><p>尔时业无余天子而说偈言</p><p>世间诸有情或此生彼灭</p><p>如来已永尽得称<a href=\"/remen/wuwei.html\" class=\"keylink\" target=\"_blank\">无畏</a>者</p><p>尔时离攀缘行天子而说偈言</p><p>众生所行行唯趣于生灭</p><p><a href=\"/remen/guobao.html\" class=\"keylink\" target=\"_blank\">果报</a>如梦幻此如来所说</p><p>尔时伏诸惑天子而说偈言</p><p>愚痴着欲者如渴饮碱水</p><p>是故调御师观之如梦事</p><p>尔时离分别天子而说偈言</p><p>由贪痴过患起分别执着</p><p>智者善了知梦中何有乐</p><p>尔时息虚妄天子而说偈言</p><p>梦中说梦事从颠倒所起</p><p>如来所教敕当求寂静法</p><p>尔时观察漏尽天子而说偈言</p><p>如人于梦中见天雨洪注</p><p>了梦体本无应知漏非有</p><p>尔时了梦境天子而说偈言</p><p>梦境本为假何曾见其漏</p><p>展转<a href=\"/remen/wangxiang.html\" class=\"keylink\" target=\"_blank\">妄想</a>生而作于漏解</p><p>尔时达真常天子而说偈言</p><p>如世间童女梦已生于子</p><p>生已而夭殇何有别离苦</p><p>尔时寻梦境天子而说偈言</p><p>如人于梦中为他断己首</p><p>彼识本无得谁为能断者</p><p>尔时正观察天子而说偈言</p><p>彼智了诸法如梦境和合</p><p>无喜无别离此为真胜义</p><p>尔时智心天子而说偈言</p><p>从佛闻<a href=\"/remen/zhengfa.html\" class=\"keylink\" target=\"_blank\">正法</a>心了若<a href=\"/remen/xukong.html\" class=\"keylink\" target=\"_blank\">虚空</a></p><p>梦中寻梦因法性本如是</p><p>尔时意喜天子而说偈言</p><p>汝等诸<a href=\"/remen/tianren.html\" class=\"keylink\" target=\"_blank\">天人</a>常乐在禅定</p><p>了知彼世间犹如镜中像</p><p>尔时善慧天子而说偈言</p><p>如来所<a href=\"/remen/shuofa.html\" class=\"keylink\" target=\"_blank\">说法</a>如箜篌发声</p><p><a href=\"/remen/154932.html\" class=\"keylink\" target=\"_blank\">饶益</a>诸天人故我称赞礼</p><p>尔时了幻化天子而说偈言</p><p>幻人作幻事愚夫不能了</p><p>智者所了知一切皆如幻</p><p>尔时定中变化天子而说偈言</p><p>如来出于世如梦中见幻</p><p>善达佛理者于此无疑惑</p><p>尔时如幻化天子而说偈言</p><p>幻师知幻法于幻能变现</p><p>由了彼幻故则见诸法性</p><p>尔时分别观智天子而说偈言</p><p>汝观世间佛起思惟分别</p><p>梦中见<a href=\"/remen/foshen.html\" class=\"keylink\" target=\"_blank\">佛身</a>于法何所说</p><p>尔时离思惟天子而说偈言</p><p>无物不生贪由贪而积聚</p><p>无思亦无贪见佛亦如此</p><p>尔时正智天子而说偈言</p><p>深谷本无声亦无彼听者</p><p>如是达佛理于世无所著</p><p>尔时善说天子而说偈言</p><p>如人闻谷响彼声不可得</p><p>愚夫不了知妄执以为实</p><p>尔时各各入解天子而说偈言</p><p>诸愚夫执着不达胜义法</p><p>若了法性者自他无疑惑</p><p>尔时求利益天子而说偈言</p><p>最上胜义法诸佛等无异</p><p>无说亦无听及彼领悟者</p><p>尔时入解法天子而说偈言</p><p>断诸<a href=\"/remen/fannao.html\" class=\"keylink\" target=\"_blank\">烦恼</a>垢分别所分别</p><p>离染得清净牟尼之所说</p><p>尔时善思惟天子而说偈言</p><p>于诸法名数断有漏烦恼</p><p>心净无瑕秽是名真<a href=\"/remen/fozi.html\" class=\"keylink\" target=\"_blank\">佛子</a></p><p>尔时无依止天子而说偈言</p><p>心等于虚空<a href=\"/remen/sanjie.html\" class=\"keylink\" target=\"_blank\">三界</a>无所著</p><p>善施不希报寂静无畏者</p><p>尔时无染污天子而说偈言</p><p>于欲离诸贪色无色亦尔</p><p>牟尼心平等如空无障碍</p><p>尔时无希望天子而说偈言</p><p>于欲不希望色无色亦尔</p><p>离和合相应归依无上王</p><p>尔时拔爱欲天子而说偈言</p><p>由断彼爱垢拔三有毒箭</p><p>敬礼调御师永超于彼岸</p><p>尔时降伏爱天子而说偈言</p><p>发最上精进伏除世贪爱</p><p>常起大悲心是为救世者</p><p>尔时离相应爱天子而说偈言</p><p>离相应爱欲不复受<a href=\"/remen/lunhui.html\" class=\"keylink\" target=\"_blank\">轮回</a></p><p>归依无上尊如莲超浊水</p><p>尔时达法性天子而说偈言</p><p>归依离缚者善达实相义</p><p>明了诸法性其心无所畏</p><p>尔时超欲泥天子而说偈言</p><p>贪欲如淤泥勇捍能超越</p><p>敬礼牟尼尊不复生三有</p><p>尔时弃珍玩天子而说偈言</p><p>若人远追求则能离诸恶</p><p>于珍玩无贪心净踰于彼</p><p>尔时离忧天子而说偈言</p><p>若人于欲境心不生放逸</p><p>则能越魔网是为大智者</p><p>尔时施无畏天子而说偈言</p><p>自他修正行离忧怖热恼</p><p>佛以无碍辩令众生觉了</p><p>尔时持誉天子而说偈言</p><p>若闻佛音教善思惟分别</p><p>是人于世间能尽诸苦际</p><p>尔时无所畏天子而说偈言</p><p>救世释师子智海广无极</p><p>决定了诸法能起对治道</p><p>尔时离诸怖天子而说偈言</p><p>敬礼天中尊无垢无所著</p><p>善拔烦恼箭能离一切怖</p><p>尔时无所著天子而说偈言</p><p>若诸天魔梵请佛转法轮</p><p>于大集会中唯佛得无畏</p><p>尔时师子奋迅天子而说偈言</p><p>善说一切法成就一切智</p><p>敬礼释师子三界无伦比</p><p>尔时除惊怖天子而说偈言</p><p>师子依山谷心常离诸怖</p><p>震吼林薮中驰散余小兽</p><p>圣主出世间<a href=\"/remen/zhihui.html\" class=\"keylink\" target=\"_blank\">智慧</a>叵思义</p><p>演法怖众魔降伏诸外道</p><p>尔时降伏魔怨天子而说偈言</p><p>所来所得法世间无与等</p><p>故我稽首礼圣中最圣者</p><p>尔时师子慧天子而说偈言</p><p>敬礼牟尼主众圣之导师</p><p>成就一切智通达无边法</p><p>尔时随佛受生天子而说偈言</p><p>如来证诸法无能发问者</p><p>随佛所受生请宣深妙义</p><p>尔时持藏天子而说偈言</p><p>佛持正法藏无畏善宣说</p><p>百千亿有情皆令生觉悟</p><p>尔时随法行天子而说偈言</p><p>随法修诸行能发<a href=\"/remen/putixin.html\" class=\"keylink\" target=\"_blank\">菩提心</a></p><p>于世间勇猛为最上丈夫</p><p>尔时乐法乐天子而说偈言</p><p>彼大心众生由闻佛音教</p><p><a href=\"/remen/rufa.html\" class=\"keylink\" target=\"_blank\">如法</a>而行学得成无上果</p><p>尔时净心天子而说偈言</p><p>如来<a href=\"/remen/fanyin.html\" class=\"keylink\" target=\"_blank\">梵音</a>声闻已心清净</p><p>虽万类机缘无能发问者</p><p>尔时清净眷属天子而说偈言</p><p>佛于长夜中如理修众行</p><p>具相好光明得眷属圆满</p><p>尔时无漏法天子而说偈言</p><p>如来尽诸漏故能师子吼</p><p>于未曾有法分别除疑惑</p><p>尔时达胜义天子而说偈言</p><p>如来大智力了诸法<a href=\"/remen/zixing.html\" class=\"keylink\" target=\"_blank\">自性</a></p><p>诸天及世人无有如佛者</p><p>尔时尽诸漏天子而说偈言</p><p>最胜大沙门毕竟尽诸漏</p><p>今此大会中无能伸诘问</p><p>尔时常勇猛天子而说偈言</p><p>大雄大智力诸法无不见</p><p>惑业尽无余于问难无恼</p><p>尔时寂意天子而说偈言</p><p>永离贪过患嗔痴亦复然</p><p>不起恶业思敬礼寂静者</p><p>尔时相应行天子而说偈言</p><p>归依善逝师永尽诸业惑</p><p>正行常相应至一切智处</p><p>尔时相应智天子而说偈言</p><p>无边相应行为佛所行处</p><p>种现习亦除得成一切智</p><p>尔时相应慧天子而说偈言</p><p>佛以相应慧为世作照明</p><p>根本诸惑因毕竟永除断</p><p>尔时寂静受天子而说偈言</p><p>永断一切惑深心常寂静</p><p>佛子善精进于怖何所有</p><p>尔时智现证天子而说偈言</p><p>佛尽诸烦恼种现及俱生</p><p>破众生无明大悲无与等</p><p>尔时拔除随惑天子而说偈言</p><p>牟尼天中天以智能觉悟</p><p>断增上随惑及除余习气</p><p>尔时安隐住天子而说偈言</p><p>能仁出兴世断诸有漏因</p><p>示现从母生为利有情故</p><p>尔时离诸染天子而说偈言</p><p>调御天人师离烦恼怖畏</p><p>焚烧苦根芽无复余种子</p><p>尔时除虚妄天子而说偈言</p><p>佛以一切智永弃无明垢</p><p>依止清净行此名善调伏</p></div>"
},{
    "title": "父子合集经 第十四卷",
    "author": "宋·日称等译",
    "html": "<div class=\"B1_text\"><p>父子合集经 第十四卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>净居天说偈赞佛品之二</p><p>尔时善称赞天子而说偈言</p><p>佛超三有海能化彼难化</p><p>是故于<a href=\"/remen/shijian.html\" class=\"keylink\" target=\"_blank\">世间</a>得称无所畏</p><p>尔时达<a href=\"/remen/zhendi.html\" class=\"keylink\" target=\"_blank\">真谛</a>天子而说偈言</p><p>成就一切智灭除诸惑业</p><p>令尽无遗余是名大寂静</p><p>尔时法幢天子而说偈言</p><p>建高胜法幢摧坚固我慢</p><p>无量勇健力示<a href=\"/remen/zhongsheng.html\" class=\"keylink\" target=\"_blank\">众生</a>正道</p><p>尔时法海天子而说偈言</p><p>牟尼说诸法为大法宝藏</p><p>开导彼群迷令至安隐处</p><p>尔时法衣天子而说偈言</p><p><a href=\"/remen/fozi.html\" class=\"keylink\" target=\"_blank\">佛子</a>住大法其心无厌足</p><p>安忍离诸怖故能师子吼</p><p>尔时求法义天子而说偈言</p><p>佛子善了知当勤求<a href=\"/remen/zhengfa.html\" class=\"keylink\" target=\"_blank\">正法</a></p><p>闻已如教行速得<a href=\"/remen/puti.html\" class=\"keylink\" target=\"_blank\">菩提</a>道</p><p>尔时渴仰法天子而说偈言</p><p>无量百千万俱胝有情众</p><p>希闻佛音声志固常<a href=\"/remen/jingjin.html\" class=\"keylink\" target=\"_blank\">精进</a></p><p>尔时勇法天子而说偈言</p><p>具广大辩才摧灭诸异论</p><p>乐修殊胜行得最上菩提</p><p>尔时持法天子而说偈言</p><p>佛说第一法甚深极难了</p><p>印胜义皆空令得寂静道</p><p>尔时乐勇施天子而说偈言</p><p>佛子善行施捐舍己身命</p><p>以是<a href=\"/remen/yinyuan1.html\" class=\"keylink\" target=\"_blank\">因缘</a>故得成最正觉</p><p>尔时离染慧天子而说偈言</p><p>坚固持净戒其心无所畏</p><p>闻佛正法音顶受无忘失</p><p>尔时无异缘天子而说偈言</p><p>圣主法中王善巧说诸法</p><p>不求二乘果勤修无上道</p><p>尔时近住天子而说偈言</p><p>世雄二足尊为众生出现</p><p>分别说三乘究竟唯佛智</p><p>尔时成就辩才天子而说偈言</p><p>佛名遍十方辩才无限碍</p><p>咸以清净心于所说<a href=\"/remen/suixi.html\" class=\"keylink\" target=\"_blank\">随喜</a></p><p>尔时各各成就辩才天子而说偈言</p><p>若人无辩才从佛所求愿</p><p><a href=\"/remen/shuofa.html\" class=\"keylink\" target=\"_blank\">说法</a>除诸怖闻者不毁呰</p><p>尔时常喜天子而说偈言</p><p>佛子住忍力为呵毁无恚</p><p>志求大菩提常喜无怯弱</p><p>尔时离二乘天子而说偈言</p><p>为如来长子不乐下劣乘</p><p>若闻佛音声唯趣无上道</p><p>尔时无能胜天子而说偈言</p><p>勇猛大精进不怖诸<a href=\"/remen/fannao.html\" class=\"keylink\" target=\"_blank\">烦恼</a></p><p>舍缘觉声闻誓求无上慧</p><p>尔时相续善法天子而说偈言</p><p>乐修净分法而无有间断</p><p>牟尼大导师知彼所依处</p><p>尔时善说法天子而说偈言</p><p>摄受彼正法如来所印可</p><p>住坚固精进如满月无减</p><p>尔时善法性天子而说偈言</p><p>法<a href=\"/remen/zixing.html\" class=\"keylink\" target=\"_blank\">自性</a>洁白为客尘所覆</p><p>皆由染污心如来能现证</p><p>尔时达正理天子而说偈言</p><p>法性本无染黑白不共住</p><p>此正理相应如来之所说</p><p>尔时分别<a href=\"/remen/shane.html\" class=\"keylink\" target=\"_blank\">善恶</a>天子而说偈言</p><p>一切不善法善力能摧灭</p><p>若恶法增多违损于白业</p><p>尔时入正解天子而说偈言</p><p>由彼染污行白法不增长</p><p>定为损害缘此如来所说</p><p>尔时求<a href=\"/remen/jietuo.html\" class=\"keylink\" target=\"_blank\">解脱</a>天子而说偈言</p><p>染污力强盛心不希解脱</p><p>隐覆一切智于此善决择</p><p>尔时明心天子而说偈言</p><p>心若脱诸欲恶业不复生</p><p>如来能证知为众生演说</p><p>尔时见烦恼天子而说偈言</p><p>若不了正法不知染污行</p><p>常违背佛言去圣道弥远</p><p>尔时见罪行天子而说偈言</p><p>若不造诸恶善业则增益</p><p>是故彼智人乐解脱安乐</p><p>尔时信力天子而说偈言</p><p>离贪恚痴行则能越恶道</p><p>如来出世间常如是教诲</p><p>尔时知善恶天子而说偈言</p><p>若于染净法心不能分别</p><p>佛说如是人为极愚痴者</p><p>尔时解脱行天子而说偈言</p><p>随顺<a href=\"/\" class=\"keylink\" target=\"_blank\">佛教</a>诲弃舍诸不善</p><p>是人于圣道决定得成就</p><p>尔时解脱现前天子而说偈言</p><p>若弃诸恶法白业则现前</p><p>精勤无退修弊魔不得便</p><p>尔时顺正理天子而说偈言</p><p>诸佛所说法利乐于群生</p><p>令远离非处不随彼劝请</p><p>尔时吉祥<a href=\"/remen/wuwei.html\" class=\"keylink\" target=\"_blank\">无畏</a>天子而说偈言</p><p>不净观治贪为相应正行</p><p>彼贪既除已当令障转远</p><p>尔时进趣胜慧天子而说偈言</p><p>慈心观治嗔彼嗔得解脱</p><p>设复遇深怨而不生少怖</p><p>尔时净眼天子而说偈言</p><p>净慧断痴惑是所对治法</p><p>彼痴已遣除不随他教敕</p><p>尔时破疑惑天子而说偈言</p><p>住<a href=\"/remen/zhengnian.html\" class=\"keylink\" target=\"_blank\">正念</a>思惟能离诸疑惑</p><p>设遇邪师友依法善调伏</p><p>尔时达<a href=\"/remen/wuxiang.html\" class=\"keylink\" target=\"_blank\">无相</a>天子而说偈言</p><p>如来说空法依空善安住</p><p>既达于正理此不由他悟</p><p>尔时除我慢天子而说偈言</p><p>了自他我慢高举何所得</p><p>与正行相应皆悉令除断</p><p>尔时寂意天子而说偈言</p><p>永断诸疑惑深心常寂静</p><p>烦恼不复生安隐而得度</p><p>尔时观照天子而说偈言</p><p>了知道非道依净而离染</p><p>随顺诸佛言除怖得解脱</p><p>尔时了世俗天子而说偈言</p><p>世俗唯假名能起对治道</p><p>当知彼<a href=\"/remen/shizun.html\" class=\"keylink\" target=\"_blank\">世尊</a>亦假名施设</p><p>尔时身威仪天子而说偈言</p><p>以智为前导身业随法行</p><p>利乐诸有情得成一切智</p><p>尔时净身业天子而说偈言</p><p><a href=\"/remen/foshen.html\" class=\"keylink\" target=\"_blank\">佛身</a>业清净所作无错谬</p><p>怜愍诸众生我今归命礼</p><p>尔时身业决定天子而说偈言</p><p>身业善决择方便利群品</p><p>信礼调御师为世照明者</p><p>尔时善观身天子而说偈言</p><p>善观察身业具清净相好</p><p>为无上丈夫能与一切乐</p><p>尔时成就语业天子而说偈言</p><p>远离彼恶言具美妙<a href=\"/remen/gongde.html\" class=\"keylink\" target=\"_blank\">功德</a></p><p>住正念思惟是如来所说</p><p>尔时应辩天子而说偈言</p><p>如来<a href=\"/remen/fanyin.html\" class=\"keylink\" target=\"_blank\">梵音</a>声世间咸尊重</p><p>善察彼时机非义利不说</p><p>尔时成就义利天子而说偈言</p><p>远离不<a href=\"/remen/154932.html\" class=\"keylink\" target=\"_blank\">饶益</a>与相应安乐</p><p>不坏于<a href=\"/remen/guobao.html\" class=\"keylink\" target=\"_blank\">果报</a>是先佛所说</p><p>尔时不相违天子而说偈言</p><p>未尝邪活命求利而<a href=\"/remen/wangyu.html\" class=\"keylink\" target=\"_blank\">妄语</a></p><p>故佛大名闻世所不能坏</p><p>尔时实语天子而说偈言</p><p>佛出于世间所说皆真实</p><p>是故诸<a href=\"/remen/tianren.html\" class=\"keylink\" target=\"_blank\">天人</a>咸乐闻妙法</p><p>尔时了实际天子而说偈言</p><p>佛以实语故得成最正觉</p><p>了缘生诸法名正遍知者</p><p>尔时超缘生天子而说偈言</p><p>若有为诸法及诸法实性</p><p>牟尼法中王如理悉知见</p><p>尔时决定行天子而说偈言</p><p>于自他所作身语意业行</p><p>佛以清净智悉能分别说</p><p>尔时定意天子而说偈言</p><p>佛以清净意六返观众生</p><p>归命救世尊大悲无与等</p><p>尔时善伺察天子而说偈言</p><p>如来有所作威仪无缺减</p><p>悲智常相应愍念于三有</p><p>尔时觉意天子而说偈言</p><p><a href=\"/remen/foxin.html\" class=\"keylink\" target=\"_blank\">佛心</a>所缘处身语悉调柔</p><p>于诸大众中未尝有错谬</p><p>尔时明了意天子而说偈言</p><p>佛以意为地大<a href=\"/remen/beiguan.html\" class=\"keylink\" target=\"_blank\">悲观</a>众生</p><p>知法自性空方便令开悟</p><p>尔时过去善巧天子而说偈言</p><p>若人于往昔所修诸行业</p><p>施戒忍进禅如来悉明了</p><p>尔时观察过去天子而说偈言</p><p>宿植诸德本承事多亿佛</p><p>今满彼昔心获得菩提果</p><p>尔时具足相应行天子而说偈言</p><p>佛于<a href=\"/remen/wuliangjie.html\" class=\"keylink\" target=\"_blank\">无量劫</a>随处修胜行</p><p>正念常相应不舍菩提故</p><p>尔时观察先行天子而说偈言</p><p>亲近诸如来修习善咨问</p><p>乐住三摩地出生种种法</p><p>尔时本行相应天子而说偈言</p><p>过去诸佛所请问如教行</p><p>于三摩地门观察无疲倦</p><p>尔时知宿住天子而说偈言</p><p><a href=\"/remen/shengsi.html\" class=\"keylink\" target=\"_blank\">生死</a>多过失应作不应作</p><p>如来了知已为说解脱法</p><p>尔时观先业行天子而说偈言</p><p>昔同造诸恶染污业相似</p><p>或迭相食啖或与之游戏</p><p>尔时了前际天子而说偈言</p><p>如来出世间以<a href=\"/remen/chanding.html\" class=\"keylink\" target=\"_blank\">禅定</a>智力</p><p>能知过去世诸趣无有碍</p><p>尔时知后际天子而说偈言</p><p>佛知未来世<a href=\"/remen/zhihui.html\" class=\"keylink\" target=\"_blank\">智慧</a>无障碍</p><p>此殁及彼生业报亦复尔</p><p>尔时知后际境界天子而说偈言</p><p>如来知后际智力无限碍</p><p>众生所行行随业受其报</p><p>尔时离<a href=\"/remen/lunhui.html\" class=\"keylink\" target=\"_blank\">轮回</a>天子而说偈言</p><p>如来大勇猛成就无上慧</p><p>于三有不着住最胜境界</p><p>尔时了世俗天子而说偈言</p><p>众生所归趣起种种忆想</p><p>但唯假名字此如来所说</p><p>尔时观现在天子而说偈言</p><p>现在勇猛尊智力无能坏</p><p>河沙诸佛土分别无限碍</p><p>尔时住无畏天子而说偈言</p><p>圣主法中王照三世平等</p><p>诸法无自性愚夫不能了</p><p>尔时智无著天子而说偈言</p><p>如来善调伏三世无所住</p><p>以法离自性一切无所得</p><p>尔时明三世慧天子而说偈言</p><p>了过未无体蕴起倏归灭</p><p>如是轮回相牟尼之所说</p><p>尔时意无著天子而说偈言</p><p>诸法皆幻化如阳焰谷响</p><p>有情及世间自性非真实</p><p>尔时喜三世天子而说偈言</p><p>如来慧无等能了知三世</p><p>诸根自性空一切皆如幻</p><p>尔时乐欲行天子而说偈言</p><p>如来于中夜示现成正觉</p><p>发勤勇乐欲未曾有退减</p><p>尔时发起乐欲天子而说偈言</p><p>佛为世光明精进无损减</p><p>由彼大勇猛超出成正觉</p><p>尔时超欲想天子而说偈言</p><p>佛出于世间极勇猛精进</p><p>能超欲淤泥如莲不着水</p><p>尔时乐欲解脱天子而说偈言</p><p>如来出兴世说法界平等</p><p>唯一无二相故我称赞礼</p><p>尔时发起精进天子而说偈言</p><p>如来大威德能警觉群品</p><p>勤修不<a href=\"/remen/xiedai.html\" class=\"keylink\" target=\"_blank\">懈怠</a>天魔不能坏</p><p>尔时具正念天子而说偈言</p><p>佛于一切处常起彼正念</p><p>是故成道已获得念无减</p><p>尔时住等引天子而说偈言</p><p>如来常在定知众生性欲</p><p>随彼所<a href=\"/remen/xiuxing.html\" class=\"keylink\" target=\"_blank\">修行</a>而为说诸法</p><p>尔时尊重正智天子而说偈言</p><p>世尊大智海边际无限量</p><p>设经百千劫说之不能尽</p><p>尔时乐解脱天子而说偈言</p><p>无能胜丈夫乐最上解脱</p><p>由证解脱故于三有不着</p><p>尔时相应解脱天子而说偈言</p><p>牟尼大圣主具解脱知见</p><p>度无尽众生真智无有减</p><p>尔时观往行天子而说偈言</p><p>昔于然灯佛达胜义法行</p><p>勤修不退转<a href=\"/remen/zhengde.html\" class=\"keylink\" target=\"_blank\">证得</a>大菩提</p><p>尔时甚深行天子而说偈言</p><p>佛久离诸恶非如余有情</p><p>知法自性空于三际无碍</p><p>尔时广慧天子而说偈言</p><p>佛于一切智心不生疑惑</p><p>正念常现前如持油满钵</p><p>尔时无散乱天子而说偈言</p><p>佛心常湛然未曾有散乱</p><p>法性本无染众生不能解</p><p>尔时安住智天子而说偈言</p><p>如来不共法甚深叵思议</p><p>于一切众生未曾不择舍</p><p>尔时超诸有天子而说偈言</p><p>佛为天中仙<a href=\"/remen/sanjie.html\" class=\"keylink\" target=\"_blank\">三界</a>无伦比</p><p>了达一切法胜智无过上</p><p>尔时坚固不退天子而说偈言</p><p>坚勇最胜尊于法无所畏</p><p><a href=\"/remen/juewu.html\" class=\"keylink\" target=\"_blank\">觉悟</a>诸有情其心悉平等</p></div>"
},{
    "title": "父子合集经 第十五卷",
    "author": "宋·日称等译",
    "html": "<div class=\"B1_text\"><p>父子合集经 第十五卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>外道<a href=\"/remen/poluomen.html\" class=\"keylink\" target=\"_blank\">婆罗门</a>授记品第二十五</p><p>尔时会中有外道婆罗门。名钵哩没啰惹迦。与其眷属六万人俱。见诸阿修罗王。迦楼罗王。诸大龙王。夜叉乾闼婆等。及璎珞天。四天王天。三十三天焰摩天。睹史多天。乐变化天。他化<a href=\"/remen/zizai.html\" class=\"keylink\" target=\"_blank\">自在</a>天。梵众天。光音天。遍净天。广果天等。作<a href=\"/remen/gongyang.html\" class=\"keylink\" target=\"_blank\">供养</a>已。蒙佛授记。及闻净居诸天子众以妙音声说偈赞佛。<a href=\"/remen/huanxi.html\" class=\"keylink\" target=\"_blank\">欢喜</a>踊跃。得未曾有。时彼外道从座而起合掌向佛。而作是言。我闻瞿昙说<a href=\"/remen/wuwo.html\" class=\"keylink\" target=\"_blank\">无我</a>法。心不爱乐而生疑惑。不乐住处无家所归。沙门瞿昙。若无我者。何故此身从<a href=\"/remen/yinyuan1.html\" class=\"keylink\" target=\"_blank\">因缘</a>生。我见瞿昙<a href=\"/remen/shentong.html\" class=\"keylink\" target=\"_blank\">神通</a>色相。于<a href=\"/remen/tianren.html\" class=\"keylink\" target=\"_blank\">天人</a>中最为第一。具足成就广大威德。令诸见者皆生欢喜。又尝为诸广果天子。说一切法即是如来。云何乃言无有我耶。沙门瞿昙。愿为时会如实分别。我当听受。唯有如来他心能知。令我了解断除疑网。佛言。善哉外道。假使汝伸百千问难。我悉能答不以为难。我返问汝随汝意答。外道。云何有情最初结生入母胎中。汝知之否。外道答言。我宗所说有三种因。父母和合如是成胎。佛言外道。彼胎为从父贪起耶。答言不也。佛言外道。彼胎为从母思起耶。答言不也。佛言外道。彼胎为从天中退没入母腹耶。外道答言。不知也。外道。彼胎为从人趣中殁入母腹耶。答言。不知也。外道。彼胎为从阿修罗中<a href=\"/remen/diyu.html\" class=\"keylink\" target=\"_blank\">地狱</a>中畜生中饿鬼中殁入母腹耶。外道答言。皆不知也。佛言。外道于意云何。彼胎为从色生入母腹耶。答言。不知也。佛言外道。于意云何。彼胎为从受想行识生入母腹耶。答言。不知也。作是说已。佛即告言外道。此法甚深微细难知。非汝论议测度能解。唯具<a href=\"/remen/zhengjian.html\" class=\"keylink\" target=\"_blank\">正见</a>专心修学。于此理趣方能了知。譬如有人患其眼根。得遇良医治差其目。由是缘故复见众色。外道。若能亲近诸善知识。是人即得慧眼清净。以其慧眼得见深法。若不具足信等五根。入解深法无有是处。是故汝等诸外道辈。在昔<a href=\"/remen/shengsi.html\" class=\"keylink\" target=\"_blank\">生死</a>长夜之中。为彼邪论之所诳惑。起于异见坚执不舍。于其非法取为<a href=\"/remen/zhengfa.html\" class=\"keylink\" target=\"_blank\">正法</a>。于非<a href=\"/remen/jietuo.html\" class=\"keylink\" target=\"_blank\">解脱</a>执为解脱。于非出离而为出离。汝师自坏亦坏汝等。外道。譬如有人自己无目。为诸盲者而作引导。当知此辈必堕险难。如是沙门惑婆罗门。实非先觉自称先觉。自处非道说为正道。自未调伏谓已调伏。自依邪念谓为<a href=\"/remen/zhengnian.html\" class=\"keylink\" target=\"_blank\">正念</a>。自非救度谓能救度。自不能知出离之道。谓我能知出离之道。佛言外道。如牧牛人牵牛渡水。先不能知水之浅处。误入深渊旋转洄洑。彼牛舍此未达<a href=\"/remen/bian.html\" class=\"keylink\" target=\"_blank\">彼岸</a>。溺于中流困厄无救。何以故。由牧牛者不能导故。外道。如汝等辈。实非导师自谓导师。令受化者返遭困厄。亦复如是。佛言外道。我称导师真善调伏。令于正法决定安隐。我是正觉如实觉了。令诸有情真实<a href=\"/remen/juewu.html\" class=\"keylink\" target=\"_blank\">觉悟</a>。我常正念忆持不忘。亦令<a href=\"/remen/zhongsheng.html\" class=\"keylink\" target=\"_blank\">众生</a>离诸散乱。我善出离永脱<a href=\"/remen/lunhui.html\" class=\"keylink\" target=\"_blank\">轮回</a>。令所化者得尽苦际。我示正道决定无异。令所化者得到彼岸。外道。汝今欲求解脱法者。应当发起清净乐欲一心尊重精勤修学。先所未闻出离法要。当生净信令汝入解。先已学者汝宗论议。应当舍离更不寻求。先未获得正法之藏。令汝悟入通达无碍。佛言外道。于我法中说有三种和合相应得入胎藏。所言父者。是为过去先业之因。所言母者。乃为过去先业之缘。最初结生羯逻蓝位。业招彼识托母胎中。此业熟故于彼受生。如寻香城随心所现。识依胎已渐次增广。譬如<a href=\"/remen/shijian.html\" class=\"keylink\" target=\"_blank\">世间</a>药草<a href=\"/remen/conglin.html\" class=\"keylink\" target=\"_blank\">丛林</a>依彼大地而得生长。外道。如是彼识入母胎已。渐次成就身支具足。将及产生形分显现。因缘和合相续不断。外道。如是胎中最初结生分位差别。唯除如来具一切智号正遍知真实了达。无智愚夫则不能解</p><p>佛言外道。若彼有情从地狱殁得生人趣。入母胎中出生世间。当有是相。其声嘶嗄语不明了。有所言说人不信用。匆遽慞惶事多忘失。心常恐怖身毛颤耸。梦中时见大火炽然。釜镬沸腾。奔走求避。狱卒罗刹执杖驱逐。或见被缚置于柱橛以杖捶打求脱不能。或见狂象毒蛇所趁交横驰走不知方处。为人轻贱视之如贼外道。是为从地狱来有是余习。智者了知愚夫不解</p><p>佛言外道。若彼有情从畜生殁得生人趣。入母胎中出生世间。当有是相。为人闇钝懒惰多睡。乐食泥土咀嚼草木。与愚痴人共为交友。常处黑暗及泥涂中。或坐或立足指掘地。头多臭气蝇虫[口*(一/巾)]食。动摇无时不能暂止。常苦饥渴。或得微劣不净饮食。便生喜足。多为谄诈虚说见闻。或于梦中身堕粪秽。或于田野啖其水草。或梦山谷丛林之中。为彼大蟒缠绕于身。受大惊怖无救护者。外道。是为从畜生来有是余习。设经一劫说不能尽。智者了知愚夫不解</p><p>佛言外道。若彼有情从鬼趣殁得生人趣。入母胎中出生世间。当有是相。其发黄赤怒目直视。常苦饥渴性唯悭嫉。多希财利心无止足。若见他财为己有想。于他好物思欲窃取不净残食食而无耻。见他所有园林花果。多欲摘取而损坏之。外道。是为从鬼趣来有是余习。智者了知愚夫不解</p><p>佛言外道。若彼有情从修罗殁得生人趣。入母胎中出生世间。当有是相。常怀忿怒我慢高心。乐为诤竞结怨不舍。勇健多力喜于斗战。多恃唇吻陵蔑于他。亦有智力及无明力。攻破他论以自活命。外道。是为从修罗来有是余习。智者所知愚夫不解</p><p>佛言外道。若彼有情从人趣殁复生人趣。入母胎中出生世间。当有是相。是人质直乐近贤善弃远恶人。笃信守节顾惜善名。性乐工巧。常怀愧耻乐行惠施。于善人所心无违逆。先观后作。言无疏谬。善能机辩通致使命。所有教敕忆持不忘。于处非处而能拣择。外道。是为从人趣来有是余习。智者所知愚夫不解。</p><p>佛言外道。若彼有情从天界殁得生人趣。入母胎中出生世间。当有是相。为人端正常好洁净。喜服华鬘薰香涂香。沐浴其身厌于尘垢。于彼五欲歌舞音乐。唯择上妙而不淫泆。常与善人共为交契。好登楼阁华丽堂宇。性唯慈忍令他喜悦。常以上服璎珞严身。进止威仪心无懈惰。外道。是为从天中来有是余习。智者所知愚夫不解</p><p>佛言外道。若善男子善女人。于善知识亲近恭敬供养<a href=\"/remen/libai.html\" class=\"keylink\" target=\"_blank\">礼拜</a>。乐闻正法如理作意。即得超越如向所说诸恶色相</p><p>外道当知。若地狱来生人间者。以其先因多造嗔业损害有情。堕在地狱受诸苦恼。今得为人尚怀嗔恼。遇善知识为说对治相应善法。令起慈心。渐令修习戒波罗蜜</p><p>外道当知。若畜生来生人间者。以其先因积集愚痴数数造作彼不净行。今得为人尚多淫泆。遇善知识为说十二缘生观行。对治无明。令生觉悟发生净慧。渐令修习<a href=\"/remen/banruo.html\" class=\"keylink\" target=\"_blank\">般若</a>波罗蜜</p><p>外道当知。若鬼趣来生人间者。彼由先因悭贪嫉妒长时造作而无间断。今得人身性多鄙吝。遇善知识为说<a href=\"/remen/bushi.html\" class=\"keylink\" target=\"_blank\">布施</a>相应善法。对治彼悭。渐令修习施波罗蜜。外道当知。若阿修罗中来生人间者。彼先造作广大福行。常生我慢陵蔑他人。今生人中性多高举。遇善知识为说六处及空法门。对治我慢。渐令修习忍波罗蜜</p><p>外道当知。若人趣中来生人间者。由彼先修十善业道惯习力故。乐近善友柔和共住。观察正理悟<a href=\"/remen/wuchang.html\" class=\"keylink\" target=\"_blank\">无常</a>法。厌生死苦忻真常乐。渐次修习<a href=\"/remen/liuboluomi.html\" class=\"keylink\" target=\"_blank\">六波罗蜜</a>。能发无上<a href=\"/remen/puti.html\" class=\"keylink\" target=\"_blank\">菩提</a>道意。当得如来一切种智</p><p>外道当知。若天趣中来生人间者。是人前身所修施戒。不能忘相皆希<a href=\"/remen/guobao.html\" class=\"keylink\" target=\"_blank\">果报</a>。以是缘故得生天上。久受天乐退生人世。为由宿昔<a href=\"/remen/fuhui.html\" class=\"keylink\" target=\"_blank\">福慧</a>力故。念已先业必从天堕。而于此身勤加<a href=\"/remen/jingjin.html\" class=\"keylink\" target=\"_blank\">精进</a>。劝行布施不应希报。若住相者则为过患。应住<a href=\"/remen/wuxiang.html\" class=\"keylink\" target=\"_blank\">无相</a>得福无量。劝持净戒不应希报。若取相者则为瑕垢。应当纯净离诸染污。如是持戒得福无量。于佛菩提得不退转</p><p>复次外道。从地狱出得生人趣者。是人应当近善知识。乐闻三世佛所<a href=\"/remen/shuofa.html\" class=\"keylink\" target=\"_blank\">说法</a>。住阿兰若专修梵行。精勤习学心无疲懈。巧于问难分别义趣。了一切法无有<a href=\"/remen/zixing.html\" class=\"keylink\" target=\"_blank\">自性</a>。由解法故乐为他说。或于聚落城邑之中。化诸<a href=\"/remen/biqiu.html\" class=\"keylink\" target=\"_blank\">比丘</a>及<a href=\"/remen/biqiuni.html\" class=\"keylink\" target=\"_blank\">比丘尼</a>诸优婆塞优婆夷等。讲宣正法。能令自他断恶修善。渐次修习得无上道</p><p>复次外道。从畜生脱得生人趣。彼应亲近善友良缘。得闻正法舍离愚痴。由善友力多闻熏习。观诸法空离诸缠缚。而于自身作非有想。于大众中心无所畏。自然<a href=\"/remen/zhengde.html\" class=\"keylink\" target=\"_blank\">证得</a>平等法性。了一切法本无自性。速能获得一切种智</p><p>复次外道。从饿鬼脱得生人趣者。彼应依止善友知识。初习布施除其悭贪。由行施故发生善慧。乐求出离修清净行。于所修福而不取着。了知三世诸法平等。皆唯一相所谓无相。渐次修习得一切智</p><p>复次外道。从修罗中来生人趣者。应先<a href=\"/remen/faxin.html\" class=\"keylink\" target=\"_blank\">发心</a>依善知识。与<a href=\"/remen/fannao.html\" class=\"keylink\" target=\"_blank\">烦恼</a>魔共为斗战。烦恼魔者。所谓我慢。应当思惟。何者是慢。谁起此慢谁受此慢。亦不见有舍此慢者。如是作意思惟观察。我慢之相了不可得。自诳己身都无实性。则能了达诸法无性。若法自性不有彼则非物。若非物者则不可成办。若非成办彼则不生不灭。若无生灭则不可分别。若无分别则无过去未来现在。若三际不可得。当知彼法不可破坏。佛言外道。如是法性无变无异体即真如。名为如来。应知我相实不可得。由起我慢生修罗中。或人或天<a href=\"/remen/liuzhuan.html\" class=\"keylink\" target=\"_blank\">流转</a>诸趣。是故观察我慢之相。本无体性自他平等。断除余习心得清净。外道。此名舍离我慢善巧方便波罗蜜多。汝于是中当勤修学。时彼会中六万外道。闻说此法得无生忍。从座而起顶<a href=\"/remen/lifo.html\" class=\"keylink\" target=\"_blank\">礼佛</a>足。一心合掌说偈赞佛</p><p><a href=\"/remen/shizun.html\" class=\"keylink\" target=\"_blank\">世尊</a>智力无与等能了众生所行行</p><p>亦知诸法所归趣如观掌中庵罗果</p><p>观彼世间诸恶业犹如云雾蔽<a href=\"/remen/xukong.html\" class=\"keylink\" target=\"_blank\">虚空</a></p><p>愚夫不了镇沉沦亦如盲者失正道</p><p>有说世间为无常或言世间非无常</p><p>又云非常非不常譬如狂象为拘缚</p><p>有说世间无有边或言世间非无边</p><p>又云非边非无边如彼飞禽被笼罩</p><p>有说即身执为我或言离身别有我</p><p>此皆妄见之所迷如兽触网心生恼</p><p>有说大自在天化亦云非因之所生</p><p>如是恶见覆有情如云翳彼水中月</p><p>犹如笼中所拘鸟眼视笼窍欲求出</p><p>当知外道愚痴人彼无解脱亦如是</p><p>或有归依大梵天那罗延天多闻天</p><p>如人处暗为贼侵彼无解脱常生怖</p><p>外道愚夫着邪见心求出离无所依</p><p>如囚拘系于狱中当如贫餧而求丐</p><p>若能舍邪修正行如来于彼起慈心</p><p>速令免离于轮回如王赦宥蠲诸咎</p><p>如来备修诸苦行始证最上佛菩提</p><p>为度愚疑邪见人皆悉解脱无明缚</p><p>人中师子二足尊于诸法中得自在</p><p>愍彼沉沦<a href=\"/remen/kuhai.html\" class=\"keylink\" target=\"_blank\">苦海</a>中以方便力而拔济</p><p>若蒙如来大智力消伏魔怨无有余</p><p>愿我当得如世尊于大众中师子吼</p><p>如来能动三千界放无量光普照明</p><p>成熟一切诸有情唯愿与授菩提记</p><p>尔时世尊知诸外道深心信解。口放净光。时尊者马。胜以偈问曰</p><p>如来威德无与等令诸外道生<a href=\"/remen/xinxing1.html\" class=\"keylink\" target=\"_blank\">信心</a></p><p>今于天人大众人放大光明叵思议</p><p>睹佛净光从口出犹如秋空月满时</p><p>诸天及人咸有疑愿闻<a href=\"/remen/foguang.html\" class=\"keylink\" target=\"_blank\">佛光</a>所因起</p><p>何人于佛伸妙供何人称悦如来心</p><p>何人住佛<a href=\"/remen/gongde.html\" class=\"keylink\" target=\"_blank\">功德</a>中感得如来现斯瑞</p><p>外道今闻授佛记一切众生亦发心</p><p>如来出现于世间为摄受彼令调伏</p><p>善哉牟尼大圣主能断一切诸疑惑</p><p>今此众会咸乐闻于<a href=\"/remen/fofa.html\" class=\"keylink\" target=\"_blank\">佛法</a>中生爱乐</p><p>尔时世尊为马胜比丘说伽陀曰</p><p>马胜比丘汝当知今正是时发斯问</p><p>为欲利乐诸有情请益如来放光事</p><p>我今为汝分别说应当谛听无异思</p><p>如来所作非无因宣生忻庆住正念</p><p>此诸外道悉调伏舍于邪见得正见</p><p>由入正法起对治故能安住菩提道</p><p>了知无垢寂静法而于见取心厌离</p><p>从佛闻斯授记音决定自知当作佛</p><p>已曾往昔修正行得值二十俱胝佛</p><p>供养承事不疲劳为求无上菩提故</p><p>广行惠施心无吝坚持净戒住忍力</p><p>精勤修习总持门依三摩地发净慧</p><p>具足<a href=\"/remen/liudu.html\" class=\"keylink\" target=\"_blank\">六度</a>诸功德念念增进无退转</p><p>摧诸异论舍邪宗百千问难善分别</p><p>昔由习近恶知识依止群邪异见中</p><p>得遇如来大导师顿弃所修邪教行</p><p>于彼未来星宿劫皆当作佛同一名</p><p>各各出现于世间号曰普遍胜名称</p><p>其佛国土极严净种种珍宝妙<a href=\"/remen/zhuangyan.html\" class=\"keylink\" target=\"_blank\">庄严</a></p><p>得离邪见诸众生同依<a href=\"/\" class=\"keylink\" target=\"_blank\">佛教</a>生明慧</p><p>彼土无有三恶道及以八难所逼恼</p><p>诸佛<a href=\"/remen/shouming.html\" class=\"keylink\" target=\"_blank\">寿命</a>极延长等同八万四千岁</p><p>若人闻此佛名者悉能舍离于贪欲</p><p>女人得转丈夫形斯由闻佛功德力</p><p>如来善伏魔怨者与诸外道授佛记</p><p>闻已咸生欢喜心皆当成就一切智</p></div>"
},{
    "title": "父子合集经 第十六卷",
    "author": "宋·日称等译",
    "html": "<div class=\"B1_text\"><p>父子合集经 第十六卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>六界差别品第二十六之一</p><p>尔时净饭王并诸营从眷属等。见诸阿修罗王乃至外道<a href=\"/remen/poluomen.html\" class=\"keylink\" target=\"_blank\">婆罗门</a>蒙佛授记。发希有心叹未曾有。<a href=\"/remen/shizun.html\" class=\"keylink\" target=\"_blank\">世尊</a>言音美妙清彻。一切<a href=\"/remen/shijian.html\" class=\"keylink\" target=\"_blank\">世间</a>闻者忻悦。时净饭王始见如来。以爱恋故情意殷勤。尔时世尊知彼父王心之所念。而告之曰大王。我所<a href=\"/remen/shuofa.html\" class=\"keylink\" target=\"_blank\">说法</a>初中后善其义巧妙。清净一相梵行<a href=\"/remen/yuanman.html\" class=\"keylink\" target=\"_blank\">圆满</a>。今正说者。所谓分别六界差别分位法门。王当谛听善思念之。时净饭王即白佛言。善哉世尊。愿乐欲闻。为我宣说忆持信受。佛言大王。如是六界六触处。十八意所伺察。是补噜沙为缘得生。云何六界。所谓地界水界火界风界空界识界。云何六触处。谓眼触处而见于色。若耳触处得闻其声。若鼻触处能嗅于香。若舌触处悉尝于味。若身触处亲觉其触。若意触处则知于法。云何十八意所伺察。谓眼见色已若生适悦。若生忧恼。若住于舍。如是六根各各缘彼适悦等三。是名十八意所伺察。大王。云何为内地界。谓于内身所生硬涩。发毛爪齿皮肉筋骨。若内地界不生亦无有灭。则无集行。大王。若时女人。而于内心如所思惟彼补噜沙。彼补噜沙亦生爱乐。由二和合羯逻蓝生。又复思惟相似和合。而得生者无有是处。若二女人无有是处。二补噜沙亦无是处。若彼彼思惟而得生者亦无是处。自体无实非相应故。云何说此为坚硬性。大王。此坚硬性相似而立。毕竟此身溃烂散灭。唯冢圹中是所归趣。彼坚硬性从何所来。亦非四方上下而去。大王。此内地界应如是知</p><p>大王云何外地界坚硬性者。如彼世间初建梵王所居宫殿。大宝所成。复生他化<a href=\"/remen/zizai.html\" class=\"keylink\" target=\"_blank\">自在</a>诸天所居宫殿。皆七宝成。大王。若无地界。彼坚硬性从何所生。复成大地厚八万四千踰缮那。纵广六万踰缮那。复生轮围大轮围山。坚固安住同一金刚。复生苏弥卢山。庾健陀山。[宁*页]泯陀山。伊舍陀山乃至黑山。如是三千<a href=\"/remen/daqianshijie.html\" class=\"keylink\" target=\"_blank\">大千世界</a>。次第成已坚固安住。若无地界。彼坚硬性从何所来。大王。又此地界欲坏灭时。或为火焚或为水漂或为风吹。譬然酥油其焰炽盛。乃至灰烬不复可见。若为水漂犹如以盐投于水中须臾消散。若为毗岚猛风所吹。彼时三千大千世界悉皆散坏。净尽无余。大王。此外地界生时本空灭时亦空。<a href=\"/remen/zixing.html\" class=\"keylink\" target=\"_blank\">自性</a>空故。无有男相亦无女相。但唯言说之所显示。如是地界与地界性皆不可得。唯佛正慧而能了知</p><p>大王。云何内水界。谓此身内所有执受湿润等性。涎唾脂髓脓血便利。为内水界。大王。若时忽见亲爱人等。眼中流泪。或为苦恼所逼流泪。或闻深法信重流泪。或为寒风所吹流泪。如是水界从何所来。水相干时复何所去。乃至此界坏时。兴大黑云三十二重。遍覆三千大千世界。降霔洪雨点大如象。昼夜倾注相续不绝。如是时分经五十劫。其水积满上至梵世。大王。此外水界从何所来。又此世界将欲坏时有二日出。二日出已。小河泉流悉皆枯涸。三日出时。无热恼池所出四河亦皆干竭。四日出时。大海水减一踰缮那。或二或三渐次减至十踰缮那或二十踰缮那。次第枯竭至八十踰缮那。有余水在。或深至一多罗树。或深至胸臆。或深至牛迹。乃至少水如指面量。当尔之时。大海水中悉皆干燥净尽无余。大王。此水界相。生无所来灭无所去。生时本空灭时亦空。自性空故。无有男相亦无女相。但唯言说之所显示。如是水界与水界性皆不可得。唯佛正智而能了知</p><p>大王。云何身内火界。若此身中所有执受温暖蒸热咀嚼饮食成熟变坏便令安和。入热数者名为火界。云何外火界。谓不执受温热相生。若复有人于旷野中寻求火缘。或以蒿艾或牛粪屑或兜罗绵引火生已。或烧草木山林聚落。及余方处皆为所烧。大王。此火界性。生无所来灭无所去。生时本空灭时亦空。自性空故。但唯言说之所显示。如是火界与火界性皆不可得。唯佛正智而能了知</p><p>大王。云何身内风界轻动等相。谓此内风或时上行或时下行。或住腹间或胁或背。或发瘾胗或聚成块。或如刀裂或如针刺。出入息等遍满身支。云何外风界。谓若此风从四方来。或狂暴起摧折树木堕裂山峰。若微细起飘举身衣动多罗树。名外风界。大王。此风界相。生无所来灭无所去。生时本空灭时亦空。自性空故。无有男相亦无女相。但唯言说之所显示。如是风界与风界性皆不可得。唯佛正智而能了知</p><p>大王。云何内空界。若此身内皮肉血等。显现增长离质碍性。谓若眼窍耳穴面门咽喉。咽啖饮食所引滋味。于肠胃间通彻而出。若时业缘引生六处。诸处生已围绕空界。此说名入内空界数。然彼空界从何所来。又若方处外所显现离质碍性名外空界。大王。若色变坏一切皆空。所以者何。是<a href=\"/remen/xukong.html\" class=\"keylink\" target=\"_blank\">虚空</a>界本无尽故。安静不动犹如<a href=\"/remen/niepan.html\" class=\"keylink\" target=\"_blank\">涅盘</a>。遍一切处无有障碍。大王。譬如有人于彼高原穿凿池井。于意云何。是池井中所有空相从何所来。王曰。无所从来。佛言大王。设使彼人复填以土。于意云何。空何所去。王曰。空无所去。所以者何。是虚空界无去来故。不住男相亦非女相。大王。外虚空界本来无动。自性离故。但唯言说之所显示。除佛正慧而能了知</p><p>大王。云何识界。谓若眼根为主。缘彼形色及彼表色。名眼识界。若余五根缘于自境各别建立。名五识界。又此识界。不着于根不住于境。非内非外及二中间。然此识界。各各了别彼彼境已即便灭谢。生无所来灭无所去。大王。识生时空灭时亦空。自性离故。不住男相亦非女相。但唯言说之所显示。如是识界与识界性皆不可得。如佛正慧而能了知</p><p>大王。云何眼处。谓四大种。地界水界火界风界所造净色。若地界清净则眼处清净。若水火风界清净则眼处清净。何以故。由地界清净眼处得生。是中无有少法可得。如是乃至风界清净眼处得生。是中无有少法可得。何以故。无主宰故。无造作故。犹如涅盘自性清净。大王。如是眼处各各寻求皆不可得。所以者何。地界空故则地界清净。乃至风界空故则风界清净。若诸法自性本空。则彼界何有清净。亦无忿诤。若净若诤皆不可得。复有何色而可见耶。当知眼处毕竟空故自性亦空。前际后际皆不可得。未来所造亦不可得。何以故。自性离故。若自性无有。则无男相亦无女相何有爱乐。若生爱乐是魔境界。若无爱乐是佛境界。何以故。若无爱乐则能远离一切诸法</p><p>大王。云何耳处。谓四大种所造净色。分别行相如前所说。大王。诸法<a href=\"/remen/jietuo.html\" class=\"keylink\" target=\"_blank\">解脱</a>决定现前。<a href=\"/remen/rufa.html\" class=\"keylink\" target=\"_blank\">如法</a>界空不可施设。大王。诸根各各乐着境界。眼缘色时而生爱乐。是故说色为眼境界。又此眼根缘于色境。有三种相。见可爱色起于贪想。不可爱色起于嗔想。非爱非恶而起舍想。如是乃至意着法处为意境界。若彼意处缘可爱色极生爱乐。为彼所牵引生贪行。不可爱色生于嗔行。爱非爱色起于痴行。如是声等三种攀缘领纳等相。准前应说</p><p>大王。诸根如幻境界如梦。譬如有人于梦寐中与诸婇女共相娱乐。大王。于意云何。彼梦觉已忆所受乐。为实有不。王曰不也。佛言大王。是人所梦执以为实。为智者不。不也世尊。何以故。梦中婇女毕竟非有。何况与之共相娱乐。当知是人忆梦中境。徒自疲劳不复可得。佛言大王。如是如是。愚痴<a href=\"/remen/zhongsheng.html\" class=\"keylink\" target=\"_blank\">众生</a>眼见色已。心生爱乐复起贪着。为彼所牵造贪业行。身业三种语业四种意业三种。最初造作<a href=\"/remen/shana.html\" class=\"keylink\" target=\"_blank\">刹那</a>灭谢。是业不依东西南北四维上下中间而住。于死边际命根灭时。自分业报皆悉现前。犹如梦觉念梦中事。大王。识为其主业为攀缘。二种相因初识生起。或趣<a href=\"/remen/diyu.html\" class=\"keylink\" target=\"_blank\">地狱</a>或堕傍生。琰摩罗界及阿修罗若人若天。初识生已各受其报。同分心品相续随转。最后识灭各为死蕴。最初识起名为生蕴。大王。无有少法从于此世得至他世。所以者何。性生灭故。大王。身识生时。无所从来灭无所去。彼业生时。无所从来灭无所去。初识生时无所从来灭无所去。何以故。自性离故。如是了知身识身识空。自业自业空。初识初识空。若灭灭空。若生生空。了知业转无有作者亦无受者。但唯名相分别显示</p><p>大王。譬若有人于睡梦中。与诸冤对共相斗战。于意云何。是人觉已。忆念梦中斗战等事。为实有不。王曰不也。佛言大王。是人所梦执以为实。为智者不。王曰不也。世尊。何以故。梦中毕竟无有冤对。何况与之共相斗战。当知是人徒自忧恼都无有实。佛言大王。如是如是。愚痴异生眼见恶色。即生于恼厌离破坏。毁呰过失造嗔业行。身业三种语业四种意业三种。最初造作刹那灭谢。是业不依东西南北。四维上下中间而住。于死边际命根灭时。自分业报皆悉现前。犹如梦觉念梦中事。大王。识为其主业为攀缘。二种相因初识生起。或趣地狱或堕傍生琰摩罗界及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王。无有少法从于此世得至他世。所以者何。性生灭故。大王。身识生时无所从来灭无所去。彼业生时无所从来灭无所去。初识生时无所从来灭无所去。何以故。自性离故。如是了知身识身识空自业自业空初识初识空若灭灭空若生生空。了知业转无有作者亦无受者。但唯名相分别显示</p><p>大王。譬若有人于睡梦中为毕舍遮之所娆害。心生怖畏痴迷闷绝。大王。于意云何。是人觉已忆念梦中为鬼所娆。为实尔不。王曰不也。佛言大王。是人所梦执以为实。是智者不。王曰。不也世尊。何以故。梦中毕竟无鬼所恼。何更说有痴迷闷绝。当知是人徒自疲劳都无有实。佛言大王。如是如是。愚夫异生眼见是色。迷惑不了造痴业行。身业三种语业四种意业三种。最初造作刹那灭谢。是业灭已。不依东方南西北方四维上下中间而住。最复边际命根灭时。自分业报皆悉现前。犹如梦觉念梦中事。大王。识为其主业为攀缘。二种相因初识生起。或趣地狱或堕傍生琰摩罗界及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王。无有少法从于此世得至他世。所以者何。性生灭故。大王。身识生时无所从来。灭无所去。彼业生时无所从来灭无所去。初识生时无所从来灭无所去。何以故。自性离故。如是了知身识身识空自业自业空初识初识空若灭灭空若生生空。了知业转无有作者。亦无受者。但唯名相分别显示。</p></div>"
},{
    "title": "父子合集经 第十七卷",
    "author": "宋·日称等译",
    "html": "<div class=\"B1_text\"><p>父子合集经 第十七卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>六界差别品第二十六之二</p><p>佛言天王。譬如有人于睡梦中。闻妙乐声心生适悦。是人觉已忆念梦中美妙音乐。是实有不。王曰不也。佛言大王。于意云何。是人所梦执以为实。是智者不。王曰。不也<a href=\"/remen/shizun.html\" class=\"keylink\" target=\"_blank\">世尊</a>。何以故。梦中毕竟无有乐声。何况复有生适悦耶。当知是人徒自疲劳都无有实。佛言大王。如是如是。愚夫异生闻可意声起于爱乐。而生染着造作恶行。身三语四意业三种。作是业已<a href=\"/remen/shana.html\" class=\"keylink\" target=\"_blank\">刹那</a>灭谢。是业灭已。不依东方南西北方四维上下中间而住。最后边际命根灭时。自分业报皆悉现前。犹如梦觉念梦中事。大王。识为其主业为攀缘。二种相因初识生起。或趣<a href=\"/remen/diyu.html\" class=\"keylink\" target=\"_blank\">地狱</a>。或堕傍生。琰摩罗界及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王。无有少法从于此世得至他世。所以者何。性生灭故。大王。身识生时无所从来灭无所去。彼业生时无所从来灭无所去。初识生时无所从来灭无所去。何以故。<a href=\"/remen/zixing.html\" class=\"keylink\" target=\"_blank\">自性</a>离故。如是了知身识身识空自业自业空初识初识空若灭灭空若生生空。了知业转无有作者亦无受者。但唯名相分别显示</p><p>大王。耳闻恶声则生忧恼。如人梦中亲爱别离悲号啼哭生大苦恼。于意云何。是人觉已忆梦中事。是实有不。王曰不也。佛言大王。是人所梦执以为实。为智者不。王曰。不也世尊。何以故。梦中亲爱毕竟无有。何况复有别离事耶。当知是人徒自疲劳都无有实。佛言大王。如是如是。愚夫异生闻其恶声则生忧恼。起于嗔心造作嗔业。所谓身三语四意业三种。造彼业已刹那灭谢。是业灭已。不依东方南西北方四维上下中间而住。最后边际命根灭时。自分业报皆悉现前。犹如梦觉念梦中事。大王。识为其主业为攀缘。二种相因初识生起。或趣地狱。或堕傍生琰摩罗界及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王。无有少法从于此世得至他世。所以者何。性生灭故。大王。身识生时无所从来灭无所去。彼业生时无所从来灭无所去。初识生时无所从来灭无所去。何以故。自性离故。如是了知身识身识空自业自业空初识初识空若灭灭空若生生空。了知业转无有作者亦无受者。但唯名相分别显示</p><p>大王。耳闻舍声起于舍想。如人梦中闻他宣说不了义句。于意云何。是人觉已忆念梦中所闻之声。为实有不。王曰不也。佛言大王。是人所梦执以为实。是智者不。王曰。不也世尊。何以故。梦中毕竟无有音声。何况更有不了义句。当知是人徒自疲劳都无有实。佛言大王。如是如是。愚夫异生耳闻舍声不达义趣。轻慢毁呰造作痴业。身三语四意三种业。最初造作即便灭谢。是业灭已不依东方南西北方四维上下中间而住。最后边际命根灭时。自分业报皆悉现前。犹如梦觉忆梦中闻不了义句。大王。识为其主业为攀缘。二种相因初识生起。或趣地狱。或堕傍生琰摩罗界及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王。无有少法从于此世得至他世。所以者何。性生灭故。大王。身识生时无所从来灭无所去。彼业生时无所从来灭无所去。初识生时无所从来灭无所去。何以故。自性离故。如是了知身识身识空自业自业空初识初识空若灭灭空若生生空。了知业转无有作者亦无受者。但唯名相分别显示</p><p>大王当知。诸根如幻境界如梦。一切诸法皆悉空寂。此名空<a href=\"/remen/jietuo.html\" class=\"keylink\" target=\"_blank\">解脱</a>门。空无空相名<a href=\"/remen/wuxiang.html\" class=\"keylink\" target=\"_blank\">无相</a>解脱门。若无有相则无愿求。名无愿解脱门。如是三法与空共行。<a href=\"/remen/niepan.html\" class=\"keylink\" target=\"_blank\">涅盘</a>先道决定<a href=\"/remen/rufa.html\" class=\"keylink\" target=\"_blank\">如法</a>界周遍<a href=\"/remen/xukong.html\" class=\"keylink\" target=\"_blank\">虚空</a>际。于此譬喻当如是知</p><p>大王。譬如有人于睡梦中。以旃檀香或多摩罗叶香及余香等而以涂身。于意云何。是人觉以忆念梦中所涂之香。是实有不。王曰不也。佛言大王。是人所梦执以为实。为智者不。王曰。不也世尊。何以故。梦中毕竟无有诸香。何况复有以涂身耶。当知是人徒自疲劳都无有实。佛言大王。如是如是。愚夫异生初闻妙香便生爱乐。心起染着造如是业。身三语四意三种业。造彼业已即便灭谢。是业灭已。不依四方四维上下中间而住。乃至最后识灭自业现前。犹如梦觉念梦中事。大王。识为其主业为攀缘。二种相因初识生起。或趣地狱。或堕傍生琰摩罗界及阿修罗若人若天。初识生起各受其报。同分心品相续随转。最后识灭名为死蕴。最初识起名为生蕴。大王。无有少法从于此世得至他世。所以者何。性生灭故。大王。身识生时无所从来灭无所去。彼业生时。无所从来灭无所去。初识生时。无所从来灭无所去。何以故。自性离故。如是了知身识身识空。自业自业空。初识初识空。若灭灭空若生生空。了知业转无有作者亦无受者。但唯名相分别显示</p><p>大王。如人梦中见以死蛇死狗人尸。系己颈上心生怖畏。于意云何。是人觉已忆念所见。为实有不。王曰不也。佛言大王是人所梦执以为实。是智者不。王曰。不也世尊。何以故。梦中毕竟无死蛇等。何更复有系之颈耶。当知是人徒自疲劳都无有实。佛言大王。如是如是。愚夫异生见是臭恶。嗔恚毁呰造作是业。身三语四意三种业。造是业已刹那灭谢。是业不依东西南北四维上下中间而住。最后边际命根灭时。自分业报皆悉现前。犹如梦觉念梦中事。大王。识为其主业为攀缘。二种相因初识生起。或趣地狱。或堕傍生琰摩罗果及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王。无有少法从于此世得至他世。所以者何。性生灭故。大王。身识生时。无所从来灭无所去。彼业生时。无所从来灭无所去。初识生时。无所从来灭无所去。何以故。自性离故。如是了知身识身识空。自业自业空。初识初识空。若灭灭空若生生空。了知业转无有作者亦无受者。但唯名相分别显示</p><p>大王。譬如有人于睡梦中为彼非人断其鼻根于意云何。是人觉已忆念梦中鼻根断坏。是实有不。王曰不也。佛言大王。是人所梦执以为实。是智者不。王曰。不也世尊。何以故梦中毕竟无有鼻根。何更说有被断坏耶。当知是人徒自疲劳都无有实。佛言大王。如是如是。愚夫异生见鼻根坏。起恐怖想造作痴业。身三语四意三种业。最初造作刹那灭谢。是业灭已。不依四方四维上下中间而住。最后边际命根灭尽。自分业报皆悉现前。犹如梦觉念梦中事。大王。识为其主业为攀缘。二种相因初识生起。或趣地狱。或堕傍生琰摩罗界及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王。无有少法从于此世得至他世。所以者何。性生灭故。大王。身识生时。无所从来灭无所去。彼业生时。无所从来灭无所去。初识生时。无所从来灭无所去。何以故。自性离故。如是了知身识身识空。自业自业空。初识初识空。若灭灭空若生生空。了知业转无有作者亦无受者。但唯名相分别显示</p><p>大王当知。诸根如幻境界如梦。一切诸法皆悉空寂。此名空解脱门。空无空相。名无相解脱门。若无有相则无愿求。名无愿解脱门。如是三法。与空共行涅盘先道。决定如法界。周遍虚空际。于此譬喻当如是知</p><p>大王。譬若有人于睡梦中为彼饥渴之所逼切。遇诸美馔随意而食。于意云何。是人觉已忆念美馔。为实有不。王曰不也。佛言大王。是人所梦执以为实。是智者不。王曰。不也世尊。何以故。梦中毕竟无彼美膳。况得食耶。当知是人徒自疲劳都无有实。佛言大王。如是如是。愚夫异生见美食已。心生爱着起于贪行。身三语四意三种业。最初造作刹那灭谢。是业灭已。不依东方南西北方四维上下中间而住。最后边际命根灭时。自分业报皆悉现前。犹如梦觉念梦中事。大王。识为其主业为攀缘。二种相因初识生起。或趣地狱。或堕傍生琰摩罗界及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王。无有少法从于此世得至他世。所以者何。性生灭故。大王。身识生时。无所从来灭无所去。彼业生时。无所从来灭无所去。初识生时。无所从来灭无所去。何以故。自性离故。如是了知身识身识空。自业自业空。初识初识空。若灭灭空若生生空。了知业转无有作者亦无受者。但唯名相分别显示</p><p>大王。如人梦中为饥所逼。得其苦瓠并拘赊怛计子。毕租摩哩捺子。而便食之心生恚恨。于意云何。是人觉已。忆其梦中食苦瓠等。为实有不。王曰不也。佛言大王。是人所梦执以为实。是智者不。王曰。不也世尊。何以故。梦中毕竟无苦瓠等。况复食耶。当知是人徒自疲劳都无有实。佛言大王。如是如是。愚夫异生梦为饥逼啖其苦味。心生恚恼造是业行。身三语四意三种行。造彼业已即便灭谢。是业灭已。不依东方南西北方四维上下中间而住。最后边际命根灭时。自分业报皆悉现前。犹如梦觉念梦中事。大王识为其主业为攀缘。二种相因初识生起或趣地狱。或堕傍生琰摩罗界及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王无有少法从于此世得至他世。所以者何。性生灭故。大王。身识生时。无所从来灭无所去。彼业生时。无所从来灭无所去。初识生时。无所从来灭无所去。何以故。自性离故。如是了知身识身识空。自业自业空。初识初识空。若灭灭空若生生空。了知业转无有作者亦无受者。但唯名相分别显示</p><p>大王。如人梦中舌根断坏。于意云何。是人觉已。忆念梦中。是为实不。王曰不也。佛言大王。是人所梦执以为实。是智者不。王曰。不也世尊。何以故。梦中毕竟无有舌根。况复断坏。当知是人徒自疲劳都无有实佛言。大王。如是如是。愚夫异生见舌坏已。心生恚恼造是业行。身三语四意三种业。造彼业已刹那灭谢。是业不依四方四维上下而住。最后边际命根灭谢。自分业报皆悉现前。如梦觉已念梦中事。大王。识为其主业为攀缘。二种相因初识生起。或趣地狱。或堕傍生琰摩罗界及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王。无有少法从于此世得至他世。所以者何。性生灭故。大王。身识生时。无所从来灭无所去。彼业生时。无所从来灭无所去。初识生时。无所从来灭无所去。何以故。自性离故。如是了知身识身识空。自业自业空。初识初识空。若灭灭空若生生空。了知业转无有作者亦无受者。但唯名相分别显示</p><p>大王当知。诸根如幻境界如梦。一切诸法皆悉空寂。此名空解脱门。空无空相。名无相解脱门。若无有相则无愿求。名无愿解脱门。如是三法。与空共行涅盘先道。决定如法界。周遍虚空际。于此譬喻。当如是知。</p></div>"
},{
    "title": "父子合集经 第十八卷",
    "author": "宋·日称等译",
    "html": "<div class=\"B1_text\"><p>父子合集经 第十八卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>六界差别品第二十六之三</p><p>佛言大王。譬若有人于睡梦中与诸宝媛共相执持。是人觉已。忆念梦中所受妙触。为实尔不。王言不也。佛言大王。于意云何。是人所梦执以为实。是智者不。王言。不也<a href=\"/remen/shizun.html\" class=\"keylink\" target=\"_blank\">世尊</a>。何以故。梦中毕竟无有宝媛。况复有彼美妙触耶。当知是人徒自疲劳都无所得。佛言大王。如是如是。愚痴异生寡闻无智。于可意触而生爱乐。心生染着造如是业。身业三种语业四种意业三种。造作彼业<a href=\"/remen/shana.html\" class=\"keylink\" target=\"_blank\">刹那</a>迁谢。是业灭已。不依东方南西北方四维上下中间而住。至命终时。见先所作心想中现。如彼睡觉忆梦中事。最后识灭自业现前。大王。识为其主业为攀缘。二种相因初识生起。作业受报。皆不失坏。或趣<a href=\"/remen/diyu.html\" class=\"keylink\" target=\"_blank\">地狱</a>或堕傍生琰摩罗界及阿修罗若人若天。同分种类相续不绝。大王。最后识灭名为死蕴。最初识起名为生蕴。大王。彼识起时。无所从来灭无所至。其缘生时。无所从来灭无所至。彼业生时。无所从来灭无所至。大王。无有少法从于此世得至他世。何以故。<a href=\"/remen/zixing.html\" class=\"keylink\" target=\"_blank\">自性</a>空故。如是了知初识初识空。自业自业空。身识身识空。若灭灭空若生生空。<a href=\"/remen/lunhui.html\" class=\"keylink\" target=\"_blank\">轮回</a>轮回空。<a href=\"/remen/niepan.html\" class=\"keylink\" target=\"_blank\">涅槃</a>涅槃皆自性空。无有作者亦无受者。但随世俗之所显示。非第一义作是说也。大王当知。诸根如幻境界如梦。一切诸法皆悉空寂。此名空<a href=\"/remen/jietuo.html\" class=\"keylink\" target=\"_blank\">解脱</a>门。空无空相名<a href=\"/remen/wuxiang.html\" class=\"keylink\" target=\"_blank\">无相</a>解脱门。若无相者则无希求。名无愿解脱门。若能了此三解脱门。与空共行<a href=\"/remen/puti.html\" class=\"keylink\" target=\"_blank\">菩提</a>先道。广大<a href=\"/remen/rufa.html\" class=\"keylink\" target=\"_blank\">如法</a>性。究竟如<a href=\"/remen/xukong.html\" class=\"keylink\" target=\"_blank\">虚空</a>。于此譬喻。当如是知</p><p>复次大王。譬如有人于睡梦中。持热铜鍱以为衣服而自缠身。是人觉已。忆念梦中炽然铜鍱触身苦恼。为实尔不。王言不也。佛言大王。于意云何。是人所梦执为真实。是智者不。王言。不也世尊。何以故。梦中毕竟无热铜鍱。况复触身受苦恼耶。当知是人徒自疲劳都无有实。佛言大王。如是如是。愚痴寡闻凡夫异生。见恐畏事心生嫌恶。妄生执着造是恶业。身业三种语业四种意业三种。造作彼业刹那迁谢。是业灭已。不依东方南西北方四维上下中间而住。至命终时。见昔所作心生恐惧。如彼睡觉念梦中事。最后识灭自业现前。大王。识为其主业为攀缘。二种相因初识生起。作业受果皆不失坏。或趣地狱。或堕傍生琰摩罗界及阿修罗若人若天。初识生已各受其报。同分心品相续而转。最后识灭名为死蕴。最初识起名为生蕴。大王。彼识起时。无所从来灭无所至。彼缘生时。无所从来灭无所至。彼业生时。无所从来灭无所至。大王。无有少法从于此世得至他世。何以故。自性空故。如是了知初识初识空。自业自业空。身识身识空。若灭灭空若生生空。轮回轮回空。涅槃涅槃皆自性空。了知业报自性非有。无有作者亦无受者。但唯名相分别显示。大王当知。诸根如幻境界如梦。一切诸法皆悉空寂。此名空解脱门。空无空相。名无相解脱门。若无相者则无希求。名无愿解脱门。若能了知三解脱门。与空共行菩提先道。广大如法界。究竟如虚空。于此譬喻。当如是知</p><p>复次大王。如人梦中自见其身悉皆散坏不觉诸触。是人觉已。忆念梦中身根散坏而生忧恼。为实尔不。王言不也。佛言大王。于意云何。是人所梦执以为实。是智者不。王言。不也世尊。何以故。梦中毕竟无有身根。况复散坏。当知是人徒自疲劳都无有实。佛言。如是如是。愚痴寡闻凡夫异生。自见身坏心生执着。复起恐怖造是痴业。身业三种语业四种意业三种。造作彼业刹那迁谢。是业灭已。不依东方南西北方四维上下中间而住。至命终时。见先所作心生惶怖。如彼梦觉念梦中事。最后识灭自业现前。大王。识为其主业为攀缘。二种相因初识生起。作业受果皆不失坏。或趣地狱。或堕傍生琰摩罗界及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王。初识起时无所从来灭无所至。彼缘生时。无所从来灭无所至。其业生时。无所从来灭无所至。大王。无有少法从于此世得至他世。何以故。自性空故。如是了知初识初识空。自业自业空。身识身识空。若灭灭空若生生空。轮回轮回空。涅槃涅槃皆自性空。了知业报自性非有。无有作者亦无受者。但唯名相分别显示。大王当知。诸根如幻境界如梦。一切诸法皆悉空寂。此名空解脱门。空无空相。名无相解脱门。若无相者则无希求。名无愿解脱门。若能了此三解脱门。与空共行菩提先道。广大如法界。究竟如虚空。于此譬喻当如是知。复次大王。如人梦中见彼幻师幻作五欲种种欲乐。自见其身为彼围绕受诸快乐。是人觉已忆念梦中所作事业。为实尔不。王言不也。佛言大王。于意云何。彼于梦境执以为实。是智者不。王言。不也世尊。何以故。梦中毕竟无彼幻师。况复变现五欲等事。当知是人徒自疲劳都无有实。佛言大王。如是如是。愚痴寡闻凡夫异生意着于法心生贪染。复起追求转增痴爱。为彼所牵造如是罪。身业三种语业四种意业三种。造作彼业刹那迁谢。彼业灭已。不依东方南西北方四维上下中间而住。至命终时。见昔所作心想中现。自分业报皆悉现前。犹如梦觉念梦中事。大王。识为其主业为攀缘。二种相因初识生起。作业受报皆不失坏。或趣地狱。或堕傍生琰摩罗界及阿修罗若人若天。初识生已各受其报。同分心品相续随转。最后识灭名为死蕴。最初识起名为生蕴。大王。身识生时。无所从来灭无所至。彼缘生时。无所从来灭无所至。彼业生时。无所从来灭无所至。大王。无有少法从于此世得至他世。何以故。自性空故。如是了知初识初识空。自业自业空。身识身识空。若灭灭空若生生空。轮回轮回空。涅槃涅槃皆自性空。作业不可得。受报不可得。但唯名相分别显示。大王当知。诸根如幻境界如梦。一切诸法皆悉空寂。此名空解脱门。空无空相。名无相解脱门。若无相者则无希求。名无愿解脱门。依此了知三解脱门。与空共行菩提先道。广大如法界。究竟如虚空。于此譬喻。当如是知。复次大王。譬如有人于睡梦中。为彼瀑流漂没己身及其眷属。受诸惶怖种种苦恼。是人觉已。忆念梦中水所漂溺。为实尔不。王言不也。佛言大王。是人所梦执以为实。是智者不。王言。不也世尊。何以故。梦中毕竟无水所漂。况复有彼惶怖苦恼。当知是人徒自疲劳都无有实。佛言大王。如是如是。愚痴寡闻凡夫异生。意着诸法生忧恼处。展转寻求无对治道。以不了故起诸恶行。身业三种语业四种意业三种。造作彼业刹那迁谢。是业灭已。不依东方南西北方四维上下中间而住。至命终时心生惶怖。见昔所作悉现其前。如人梦觉念梦中事。大王。识为其主业为攀缘。二种相因初识生起。作业受果皆不失坏。或趣地狱。或堕傍生琰摩罗界及阿修罗若人若天。初识生已各受其报。同分心品相续不绝。最后识灭名为死蕴。最初识起名为生蕴。大王。初识生时。无所从来灭无所至。彼缘生时。无所从来灭无所至。彼业生时。无所从来灭无所至。大王。无有少法从于此世得至他世。何以故。自性空故。如是了知初识初识空。自业自业空。身识身识空。若灭灭空若生生空。轮回轮回空。涅槃涅槃皆自性空。无有作者亦无受者。但唯名相分别显示。大王。诸根如幻境界如梦。一切诸法皆悉空寂。此名空解脱门。空无空相。名无相解脱门。若无相者则无希求。名无愿解脱门。若能了此三解脱门。与空共行菩提先道。广大如法界究竟如虚空。于此譬喻。当如是知</p><p>复次大王。譬如有人于睡梦中。自见其身饮酒惛醉。不识善法及诸恶行。<a href=\"/remen/gongde.html\" class=\"keylink\" target=\"_blank\">功德</a>过失都不觉知。是人觉已念梦中事。为实尔不。王言不也。佛言大王。于意云何。是人所梦执为真实。是智者不。王言。不也世尊。何以故。梦中毕竟无饮酒者。况惛醉耶。当知是人徒自疲劳都无有实。佛言大王。如是如是。愚痴寡闻凡夫异生。意着诸法。起爱染心造是痴业。身业三种语业四种意业三种。造作彼业刹那迁谢。是业灭已。不依东方南西北方四维上下中间而住。至命终时。见先所作自分业报心想中现。如人梦觉念梦中事。大王。识为其主业为攀缘。二种相因初识生起。作业受报皆不失坏。或趣地狱。或堕傍生琰摩罗界及阿修罗若人若天。各受其报。同类心品相续随转。最后识灭名为死蕴。最初识起名为生蕴。大王。身识生时。无所从来灭无所至。彼缘生时。无所从来灭无所至。彼业生时。无所从来灭无所至。大王。无有少法从于此世得至他世。何以故。自性空故。如是了知初识初识空。自业自业空。身识身识空。若灭灭空若生生空。轮回轮回空。涅槃涅槃皆自性空。无有作者亦无受者。若业若报皆不可得。但唯名相分别显示。大王。诸根如幻境界如梦。一切诸法自性空寂。此名空解脱门。空无空相。名无相解脱门。若无相者则无希求。名无愿解脱门。若能了知三解脱门。与空共行菩提先道。广大如法界。究竟如虚空。于此譬喻。当如是知。</p></div>"
},{
    "title": "父子合集经 第十九卷",
    "author": "宋·日称等译",
    "html": "<div class=\"B1_text\"><p>父子合集经 第十九卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>净饭王信解品第二十七</p><p>尔时<a href=\"/remen/shizun.html\" class=\"keylink\" target=\"_blank\">世尊</a>。告净饭王言。大王。如上所说<a href=\"/remen/jietuo.html\" class=\"keylink\" target=\"_blank\">解脱</a>法门。当自系心<a href=\"/remen/zhengnian.html\" class=\"keylink\" target=\"_blank\">正念</a>观察。勇猛<a href=\"/remen/jingjin.html\" class=\"keylink\" target=\"_blank\">精进</a>决定修作。过去未来现在诸佛。依此得证无上<a href=\"/remen/puti.html\" class=\"keylink\" target=\"_blank\">菩提</a>。能招<a href=\"/remen/shijian.html\" class=\"keylink\" target=\"_blank\">世间</a>一切富乐。能消世间一切渴爱。能伏世间一切我慢。能破世间一切邪见。能灭有情一切<a href=\"/foxue/changshi/153417.html\" class=\"keylink\" target=\"_blank\">罪恶</a>。未登初地凡夫异生。皆令<a href=\"/remen/zhengde.html\" class=\"keylink\" target=\"_blank\">证得</a>平等法性。如是法要。非诸声闻及辟支佛所行境界。唯诸菩萨之所修作。大王。应作是念。我当云何于人天中得为眼目。于长夜中得为照明。于爱河中得为船筏。于险难处得为导师。无依怙者为作主宰。自得度已复能度他。自解脱已令他解脱。自得安隐令他安隐。自证<a href=\"/remen/niepan.html\" class=\"keylink\" target=\"_blank\">涅槃</a>复令他证。大王。不应观彼现在世间所受富乐五欲<a href=\"/remen/zizai.html\" class=\"keylink\" target=\"_blank\">自在</a>。诸根如幻境界如梦。谓于色境声香味触。心生贪着无满足时。大王。乃往过去无量俱胝那由他劫。有转轮王名无边称。富贵自在有大威德。象马车乘众宝辇舆。最胜轮宝无能坏者。已曾亲近无量诸佛。于彼佛所种多善根。随意所念皆得成就。大王。彼无边称王忽于一时。作是思惟。我当自试福德之力。以我福故。令四天下所有一切树木花果。皆得茂盛受用无尽。作是念已。彼四天下所有花果而得敷荣。大王。彼无边称王如是思惟。我今更试自善根力。令四天下一切人民。若有所愿随意无违。作是念已。彼四天下所有人民。一切希求皆得如意。大王。彼无边称王复更思惟。以我所有善根之力。令四天下降注香水。作是念已。于四天下普雨香水。大王。彼无边称王复更思惟。以我所有善根力故。令四天下普雨妙花。作是念已。于四天下降雨种种上妙天花。大王。彼无边称王复更思惟。以我所有善根力故。令四天下雨妙宝衣。作是念已。于四天下悉雨宝衣。大王。彼无边称王复更思惟。以我所有善根力故。令四天下悉皆雨银。作是念已。于四天下皆得雨银。大王。彼无边称王复更思惟。以我所有善根力故。令四天下降雨黄金。作是念已。于四天下皆雨黄金。所以者何。皆由无边称王于往昔时与诸<a href=\"/remen/zhongsheng.html\" class=\"keylink\" target=\"_blank\">众生</a>。共修善业之所获得。大王。此阎浮提大地纵广一万八千踰缮那量。复有六十俱胝诸大城郭。中有一城名宝<a href=\"/remen/zhuangyan.html\" class=\"keylink\" target=\"_blank\">庄严</a>。纵广正等十二踰缮那。四面平正妙巧成就。于其城外有多罗树。七重行列四宝所成。金银琉璃玻胝迦宝。装校严饰甚可爱乐。彼金树者。其叶花果悉皆是银。彼银树者。其叶花果皆是黄金。吠琉璃树。其叶花果皆玻胝迦。彼玻[王*梨]树。其叶花果悉是琉璃。其城七重宝网宝铃诸妙珍琦弥覆其上。城外复有七重宝堑。皆以七宝所共合成。一一宝堑。深半由旬广一由旬。金沙布底。八<a href=\"/remen/gongde.html\" class=\"keylink\" target=\"_blank\">功德</a>水澄湛盈满。诸妙音鸟翔集其中。优钵罗花拘没那花。钵讷摩花。分陀利花。普遍开发。周匝阶陛四宝合成。黄金为阶白银成陛。白银为阶黄金成陛。琉璃为阶玻[王*梨]成陛。玻[王*梨]为阶琉璃成陛。一一阶道七宝所成。其傍皆植金色芭蕉。复于道首置诸宝座。巧妙装校甚可爱乐。如是富乐种种严饰。皆是无边称王积集广大善根福力之所获得。又彼宝庄严城。周匝复有八万四千清净园林。一一园中有八大池。其池各广半踰缮那。一一池岸有四阶陛。四宝所成巧妙严饰。八功德水充满其中。众色莲华开敷弥布。于其池岸复有诸花。阿提目葛多花。詹博迦花。嚩始计花。苏曼那花。阿输迦花。婆师迦花。如是种种诸妙香花。无边称王与诸臣民。止住园中共为游乐。大王。彼王宫城高广严好。宝多罗树行植于上。宝网周遍宝铃和鸣出妙音响。如五乐声。时彼人民赖王德化。富乐自在安隐而住。大王。彼无边称王复于异时。如是思惟。我今应往东胜身洲。作是念已。王领四兵俱乘<a href=\"/remen/xukong.html\" class=\"keylink\" target=\"_blank\">虚空</a>即至其处。彼诸小王皆来奉迎。各以国土虔诚致献。王于彼住百千万岁。大王。彼无边称王复自思惟。我今当往西牛货洲。作是念已。领四兵众俱乘虚空即至其所。彼诸小王皆来奉迎。各以国土虔诚致献。王于彼住百千万岁。大王。彼无边称王复自思惟。我今当往北俱卢洲。作是念已。领四兵众俱乘虚空即至其所。彼诸人民<a href=\"/remen/huanxi.html\" class=\"keylink\" target=\"_blank\">欢喜</a>归化。王于彼住百千万岁。大王。彼无边称王复自思惟。我昔闻有三十三天住须弥顶。我今当往。作是念已。即乘龙象与四兵众。飞腾空中上须弥顶。时无边称王问御臣曰。汝见须弥及以大海并四天下。其事云何。御臣答言。我见其相旋转不定如陶家轮。王语御臣。汝所见者。此龙象王大行未止。王复前进。问御臣曰。见须弥等其相云何。御臣答言。我今见彼须弥大海皆悉震动。王语臣曰。今将至于须弥山顶。此龙象王小行未止。王复前进问御臣曰。见须弥等其相云何。御臣答言。我今见彼须弥大海不动不转。王语臣曰。此龙象王。今已到彼须弥山顶。时无边称王及四兵众到须弥已。彼帝释天主。即时遥见无边称王欢喜来迎而作是言。善来大王。即分半座命王而坐。时无边称王即就其座。住于天上经无量岁。与彼天主分半同治。在彼时久作是思惟。可退彼天我独为主。作是念已。王及兵众即时退堕宝庄严城宝箧园中。时守园者见是事已。告城中人作是唱言。今有<a href=\"/remen/tianren.html\" class=\"keylink\" target=\"_blank\">天人</a>退没于此。时彼国王名曰作爱。闻是说已。速严驾驭诣彼园中。见如上事怪未曾有。即敕排备种种香花末香涂香。诣彼王所偏袒右肩右膝着地。长跪合掌安慰问讯。白彼王言。圣天至此为当是谁。彼即答曰。汝昔曾闻有转轮王名无边称不。作爱王言。我闻耆旧说。昔有王名无边称。威德自在领四天下。与四兵众乘空而上三十三天。汝所闻者岂异人乎。则我身是。时无边称王从天退已。初闻人间饮食气味不能堪任。犹如酥油沃热沙中。时作爱王见其顿弊不能止住。有何善说。我于来世作何宣传。时无边称王语作爱王曰。我从昔来富贵自在王四天下。一切所须皆得如意。升忉利天帝释分座。贪无厌故从天退下。如上众事当如是说。作是语已即便命终。佛言大王。往昔无边称王者。岂异人乎。今我身是。是故当知。诸根如幻境界如梦。系心正观勿生疑惑。尔时世尊而说偈言</p><p>乐求<a href=\"/remen/zhengfa.html\" class=\"keylink\" target=\"_blank\">正法</a>财净心常质直</p><p>五欲不坚牢智者当远离</p><p>若于法明了则厌五欲乐</p><p>彼善降其心能破诸<a href=\"/remen/fannao.html\" class=\"keylink\" target=\"_blank\">烦恼</a></p><p>由断烦恼故不受诸恶道</p><p>离彼业道者为世所恭敬</p><p>离贪欲染污开示欲过失</p><p>心乐利群生称世间最胜</p><p>闻五欲过患速能生厌离</p><p>以智净其心处世无过上</p><p>最胜大丈夫能灭众生恶</p><p>令离彼贪行处世无过上</p><p>最胜大丈夫能灭众生恶</p><p>令离彼嗔行处世无过上</p><p>最胜大丈夫能灭众生恶</p><p>令离彼痴慢为清净智者</p><p>尔时世尊说是偈已。为净饭王复<a href=\"/remen/shuofa.html\" class=\"keylink\" target=\"_blank\">说法</a>要。佛言大王。乃往过去无量世时。有转轮王名曰地生。善法治世七宝具足。所谓轮宝象宝马宝珠宝兵宝女宝主藏臣宝。王有太子名曰地天。绍继父王转轮王位。辅相大臣与王灌顶。为刹帝利灌顶圣王。于十五日月盛满时。澡沐首发洗浴身垢。着新净衣。以诸花鬘摩尼天冠种种璎珞。庄严其身。升高楼上采女围绕。即于东方有金轮宝。千辐具足毂辋<a href=\"/remen/yuanman.html\" class=\"keylink\" target=\"_blank\">圆满</a>。光明照曜纵广七肘。时地天王睹是事已。我昔曾闻耆旧所说。若刹帝利受灌顶时有金轮现。如前所说。当知定作转轮圣王。我今应当自试验之。时地天王即从座起。偏袒右肩右膝着地。向轮合掌作如是言。此金轮宝当降于地。如是祷已依王前住。王以妙香上妙衣服。用拭轮宝置右掌中。而语轮曰。我今欲往东胜身洲。金轮乘空即至彼所。地天圣王出现之处。其地平正布诸宝花。以王威力地皆震动。井泉河池枯涸之处。八功德水悉皆盈满。所谓轻清甘滑不浊不臭。饮者无厌令腹无痛。一切林木华果敷荣。诸枯槁者复得滋茂。王所游处轮导其前。所至国土大小诸王。各以金槃盛满银粟。或以银槃盛满金粟。咸来奉迎安慰问讯。善来圣王。此土安隐唯愿居此治化人民。我等皆当给侍左右。王即语曰。我今不须国土珍宝。汝等应当随顺教诲远离<a href=\"/remen/shasheng.html\" class=\"keylink\" target=\"_blank\">杀生</a>及不与取远离邪淫。亦莫<a href=\"/remen/wangyu.html\" class=\"keylink\" target=\"_blank\">妄语</a>乃至邪见十不善业。汝等应当自住十善。亦教他人令住十善。<a href=\"/remen/xiaoyang.html\" class=\"keylink\" target=\"_blank\">孝养</a>父母承事师长。莫作非法<a href=\"/remen/xiuxing.html\" class=\"keylink\" target=\"_blank\">修行</a>善行。亦劝他人勤行众善。时地天王与四兵众。从胜身洲过尽人境。渐度大海。至牛货洲及俱卢洲。宣王德化。悉降伏已。王及轮宝还阎浮提。于王宫门依空而住。时四天下变成七宝。所有一切三恶道苦。及八难处不善之声。悉皆消灭。况复有彼造恶业者。所以者何。皆由地天转轮圣王本愿力故。又彼轮宝于虚空中。往来旋转四天下时。处处皆生自然香稻。不假种植净无糠糩。又彼轮宝旋天下时。诸劫波树出天宝衣。一切有情受用如意。又彼轮宝旋天下时。诸有重病皆得痊愈。唯有三病。一者意乐。二者叚食。三者衰老。彼诸众生<a href=\"/remen/shouming.html\" class=\"keylink\" target=\"_blank\">寿命</a>千岁。设有微苦自然消殄。有如是等无量无边希有之事。俱时出现。时地天王。忽作是念。我今于此富贵自在。颇有余处而胜此耶复自思惟。我昔曾闻须弥山顶有三十三天快乐无比。今可诣彼。与四兵众即至彼所。时帝释天主。<a href=\"/remen/jiandi.html\" class=\"keylink\" target=\"_blank\">见地</a>天王自远而来。即起奉迎善言问讯。分座令坐命王同治。时地天王经彼时久。欲退帝释独为天主。作是念已。王与兵众堕阎浮提末土罗城。彼地天王久居天宫受上妙乐。忽堕人世不能暂安。犹如酥油置热砂上。身心顿弊无所堪任。时地天王。而说偈言</p><p>王者称自在不能断贪欲</p><p>如火益干薪是故应远离</p><p>如渴饮醎水转增其渴心</p><p>当知着欲者无厌亦如是</p><p>如众流入海曾无满足时</p><p>当知着欲者无厌亦如是</p><p>如镜照形容显现何曾定</p><p>当知着色者无厌亦如是</p><p>如闻空谷响应答无休息</p><p>当知着声者无厌亦如是</p><p>犹如盛香奁受薰未尝足</p><p>当知着香者无厌亦如是</p><p>如杓和美馔均布用无时</p><p>当知着味者无厌亦如是</p><p>如风行虚空转动曾无定</p><p>当知着触者无厌亦如是</p><p>如梦中饮水不能蠲渴想</p><p>意着诸法者无厌亦如是</p><p>若乐着诸欲贪火转炽然</p><p>当以净智水灭之无有余</p><p>尔时地天转轮圣王说是偈已。寻即迁谢。佛言大王。地天王者岂异人乎。我身是也</p></div>"
},{
    "title": "父子合集经 第二十卷",
    "author": "宋·日称等译",
    "html": "<div class=\"B1_text\"><p>父子合集经 第二十卷</p><p>西天译经<a href=\"/remen/sanzang.html\" class=\"keylink\" target=\"_blank\">三藏</a>朝散大夫试鸿胪卿宣梵大师赐紫<a href=\"/remen/shamen.html\" class=\"keylink\" target=\"_blank\">沙门</a>臣日称等奉 诏译</p><p>净饭王信解品第二十七之二</p><p>佛言大王。我今复说。往古世时有转轮王名曼达多。有大威势具大福德。从彼父王顶上而生。已于先世久修梵行。曾值无量百千俱胝那由他佛。于彼佛所植众德本。继嗣父王灌顶之位。统四天下豪富<a href=\"/remen/zizai.html\" class=\"keylink\" target=\"_blank\">自在</a>。于阎浮提出现治化。五欲娱乐殊胜第一。安隐丰饶人民炽盛。聚落城邑鸡飞相至。大地无有瓦砾荆棘。设有山阜多产金宝。园林泉池<a href=\"/remen/zhuangyan.html\" class=\"keylink\" target=\"_blank\">庄严</a>国界。所都大城名阿瑜阇。其城东西十二由旬。南北修广各七由旬。宝网宝铃遍覆其上。王多眷属恭敬围绕。犹如帝释妙见大城。彼曼达多王造三时殿。一名月光。当热际时王居其中。二琉璃藏。于雨际时王居其中。三曰日光。于寒际时王居其中。若王入彼月光殿时。王与后妃采女眷属。前后围绕身得清凉。譬如牛头旃檀之香以涂其身。王体安和亦复如是。亦如帝释与诸天子在广胜殿受上妙乐。若雨际时。王与眷属入琉璃殿。譬如以彼多摩罗跋怛啰香以涂其身。王意适悦亦复如是。若寒际时。王与眷属入日光殿。如沉水香用涂其身。王体温暖亦复如是。大王。彼曼达多王随其时节。所至宫殿皆生乐触。或出凉风或降香雨。或奏伎乐。皆得如意。大王。彼曼达多王忽自宫内。七日之中雨诸金宝。满七日已王叹希有。清净福业感报若此。王住治化经无量岁。时曼达多王作是思惟。我闻西有大牛货洲。作是念已与四兵众上升<a href=\"/remen/xukong.html\" class=\"keylink\" target=\"_blank\">虚空</a>。从阎浮提渐至彼所。王到彼已受用最上饮食资具。国土人民安隐丰乐。于王宫内七日雨宝。与阎浮提等无有异。王于彼住百千万岁。时曼达多王复更思惟。我闻东有大胜身洲。作是念已。与四兵众上升虚空。从牛货洲渐至彼所。王到彼已受用美妙最上饮食。化治人民安隐丰乐。亦于宫内七日雨宝。与牛货洲等无有异。王住于彼经百千岁。大王。彼曼达多王复自思惟。我闻北有大俱卢洲。其中人民不生分别我我所想。今当往彼而试验之。作是念已。与四兵众俱乘虚空。从胜身洲即至其所。王到彼已。验其眷属乃知实尔。受上妙乐经无量岁。大王。彼曼达多王复更思惟。我曾闻有三十三天。在须弥顶各各安住。我今当往躬自观之。作是念已。与四兵众乘空而往。从俱卢洲即至其处。时彼天主与诸天子。集妙法堂论天中事。时帝释天主见曼达多王自远而来。即出迎之作如是言。善来大王远至于此。乃分半座命王同坐。曼达多王就彼坐时。有十种事。胜彼天主。一者<a href=\"/remen/shouming.html\" class=\"keylink\" target=\"_blank\">寿命</a>。二者容仪。三者名称。四者快乐。五者自在。六者端正。七者音声。八者身香。九者食味。十者细触。时曼达多王与彼天主。形色受用悉皆相似。唯目瞬动为其别也。而诸天子。以此辩知天主人王二种有异。佛言大王。曼达多王生于人间。与其天主形仪一等。殊胜<a href=\"/remen/fubao.html\" class=\"keylink\" target=\"_blank\">福报</a>未曾有也。住彼天中经无量岁。得为最胜自在天主。于四天下富乐独尊。帝释分治。心犹未足。时曼达多王忽于一时而起异意。我今自可独为天主。何须帝释。宜应退之。作是念已。王与四兵从天而堕于阎浮提阿瑜阇城最胜园中。当退没时。王之威光遍阎浮提普皆照曜。而能映夺日月光明。时彼人民出城游观。见是事已怪未曾有。即入城中而唱是言。今有<a href=\"/remen/tianren.html\" class=\"keylink\" target=\"_blank\">天人</a>并四兵众。从空退堕最胜园中。大王。尔时城中王及人民。即办种种涂香末香歌舞伎乐宝幢幡盖华鬘璎珞严身之具。速疾诣彼最胜园中。大王。彼曼达多王初堕人间地六震动。是时人民所有一切殊胜庄严最上妙香。各各持至最胜园中。用涂王身而为<a href=\"/remen/gongyang.html\" class=\"keylink\" target=\"_blank\">供养</a>。时曼达多王久受天宫上妙快乐。不能堪任人中资具。譬若酥油置热砂上。身肢疲顿略无暂安。时城中王乃问之曰。天为是谁而堕于此。彼即告言。汝昔曾闻有转轮王名曼达多。王及人民咸皆答曰。曾闻有王名曼达多。有大威德统四天下。不离人趣。与四兵众。而能上升三十三天。时退堕天即告之曰。昔曼达多王者。我身是也。由无厌故而至于此。谁于福报而止足耶。时城中王及诸臣民。以偈问曰</p><p>我闻耆旧说昔有转轮王</p><p>名曰曼达多具广大威势</p><p>与四兵眷属升三十三天</p><p><a href=\"/remen/jiaohua.html\" class=\"keylink\" target=\"_blank\">教化</a>诸天人为说于<a href=\"/remen/zhengfa.html\" class=\"keylink\" target=\"_blank\">正法</a></p><p>彼曼达多王舍天乐受苦</p><p><a href=\"/remen/wuchang.html\" class=\"keylink\" target=\"_blank\">无常</a>力所加由心无足故</p><p>人民皆合掌<a href=\"/remen/dl.html\" class=\"keylink\" target=\"_blank\">顶礼</a>大王足</p><p>王遗何善言未来我当说</p><p>时曼达多王乃语众人曰</p><p>我由着乐故从天而堕落</p><p>有大威德力统领四天下</p><p>受欲乐无足从天而堕落</p><p>昔于自宫内七日雨珍宝</p><p>受欲乐无足从天而堕落</p><p>彼帝释天主分半座同治</p><p>恶觉所恼乱从天而退堕</p><p>于欲乐无厌不信受佛语</p><p>破坏自福业<a href=\"/remen/liuzhuan.html\" class=\"keylink\" target=\"_blank\">流转</a><a href=\"/remen/lunhui.html\" class=\"keylink\" target=\"_blank\">轮回</a>海</p><p>世有大智者能离欲痴暗</p><p>亦能教他人止足善观察</p><p>若住正思惟随顺诸善法</p><p>破坏轮回行及生老死厄</p><p>观触如炽火观受亦复然</p><p>如是善了知则于贪不起</p><p>愚人着境界如闻音乐声</p><p>了根境本空知法离<a href=\"/remen/zixing.html\" class=\"keylink\" target=\"_blank\">自性</a></p><p>六处不寂静唯遍计分别</p><p>若了色等空则不生贪着</p><p>智者善防护厌怖轮回苦</p><p>慧眼常照明得离诸过患</p><p>佛言大王。尔时曼达多王岂异人乎。勿作异观。我身是也。由恃威德福力自在贪无厌故。而取终殁。是故大王。应舍豪富憍慢自在。安住净心莫生放逸。若离放逸利益自他。生诸善根住平等理。则能证入真<a href=\"/remen/rufa.html\" class=\"keylink\" target=\"_blank\">如法</a>性。大王当知。若有为界若无为界二种平等。非有男相亦非女相。亦非过去现在未来。当于此法安住自心。决定正观勿随他教。大王。往昔有王名曰昵弥。出现<a href=\"/remen/shijian.html\" class=\"keylink\" target=\"_blank\">世间</a>正法治化。心常寂静不生放逸。于彼彼处离放逸行。怖彼<a href=\"/foxue/changshi/153417.html\" class=\"keylink\" target=\"_blank\">罪恶</a>故不复作。大王。彼昵弥王志意坚固。<a href=\"/remen/changzhu.html\" class=\"keylink\" target=\"_blank\">常住</a>观察三世平等。观彼过去一切诸法。住平等理本离自性。现在未来一切诸法离于自性。亦复如是。大王。彼昵弥王观三世法平等平等。不生取着。复观世间一切<a href=\"/remen/zhongsheng.html\" class=\"keylink\" target=\"_blank\">众生</a>。为四颠倒之所惑着。于不净中而作净想。于逼迫中而生乐想。于无常中而起常想。于<a href=\"/remen/wuwo.html\" class=\"keylink\" target=\"_blank\">无我</a>中而为我想。时昵弥王即作是念。世间愚夫深可悲愍。一切诸法自性空寂。痴妄所覆而不觉知。当设方便以四摄事。化诸有情令生信顺。即语彼言。汝当了知一切诸法本离自性。若法离自性者。当知彼法。即非过去现在未来。何以故。以一切法自性空故。若法自性空者。则不可分别说为过去现在未来。大王。彼昵弥王显示三世平等法已。是时众会百千俱胝那由他众生。闻法悟解得无生法忍。尔时三十三天诸天子等。集妙法堂共相议论。天眼遥见阎浮提中。有昵弥王十善治化。一切人民获得法利。善巧方便<a href=\"/remen/154932.html\" class=\"keylink\" target=\"_blank\">饶益</a>众生。是时帝释天主在于余处。以净天耳闻如上说。彼彼天主来会中坐。问诸天子。向说何事。彼即对曰。阎浮提人快得法利。有昵弥王深达诸法。善巧方便摄化众生。住颠倒者令离颠倒。前所论者乃此事耳。时彼天主谓天子曰。此昵弥王宿植德本。具足成就威神之力。汝欲见彼昵弥王不。诸天咸曰。我等愿见。是时帝释即敕御者名摩多黎。汝当严饰千辐宝车并诸营从诣阎浮提昵弥王所。作如是说。大王。此是帝释千辐宝车遣来迎王。唯愿乘此。勿生怖也。彼诸天子愿睹圣王。御者白言。王今升天。有二道往。为从颠倒众生道去。从不颠倒众生道去。王即报言汝可将我。于彼二道中间而去。时彼御者摩多黎言。随王教敕中道而进。王复告曰。汝可停车暂憩少时。我当观彼颠倒众生所住之处。时昵弥王以慈愿力。于须臾顷。令无量众生各各获得寂静<a href=\"/remen/shentong.html\" class=\"keylink\" target=\"_blank\">神通</a>游戏三摩地。及无生法忍。彼昵弥王。于此少时能成大利。所以者何。由彼积习不放逸<a href=\"/remen/xingshan.html\" class=\"keylink\" target=\"_blank\">行善</a>巧方便利乐众生。时摩多黎渐次前进。复将王至须弥山顶。王初遥见林木青茂。谓御者曰。此中定是不颠倒众生所住之处。御者答曰。此林乃是三十三天。彼诸天子于妙法堂。一心瞻仰欲见大王。愿勿疑怖。当升此堂。时昵弥王容仪和悦身心不动。帝释遥见即起奉迎。善来大王。远屈威神无至疲极。乃分半座而奉彼王。共相慰问。王乃就坐。善哉大王。快得善利。能令<a href=\"/remen/fofa.html\" class=\"keylink\" target=\"_blank\">佛法</a>炽然增长。帝释乃谓诸天子言。此昵弥王久植善根。成就不可思议<a href=\"/remen/gongde.html\" class=\"keylink\" target=\"_blank\">功德</a>。善巧方便于少时间。教化八十俱胝有情离颠倒地安住佛法。彼摩多黎都不觉知。时昵弥王为诸天子广<a href=\"/remen/shuofa.html\" class=\"keylink\" target=\"_blank\">说法</a>要。白天主言。我今当还于阎浮提。所以者何。为欲护持佛正法故。天主乃曰。愿王随意。佛言大王。往昔昵弥王者。我身是也。不放逸力不可思议。帝释分座尚无贪着。是故当知于佛法中勤加<a href=\"/remen/jingjin.html\" class=\"keylink\" target=\"_blank\">精进</a>住不放逸。大王。何谓佛法。一切诸法皆是佛法。时净饭王闻是说已。白言<a href=\"/remen/shizun.html\" class=\"keylink\" target=\"_blank\">世尊</a>。若一切法皆佛法者。一切众生皆应是佛。佛言大王。众生不住颠倒见者。即是佛也。大王。所言佛者。或名真如。或名实际。或名法界。但依俗谛推求诠表。非胜义谛作是说也。大王。一切诸法本无生灭。此名阿字陀罗尼门。无自性无造作<a href=\"/remen/wuxiang.html\" class=\"keylink\" target=\"_blank\">无相</a>貌。无<a href=\"/remen/yinyuan1.html\" class=\"keylink\" target=\"_blank\">因缘</a>无去来。无众生无寿者无养者无补特伽罗。无戏论无形状无边际。无染污无余习。无使者无断者。无缚无解。无进无退。无胜无劣。无散乱无妄失。无知无不知。非见非无见。非戒非无戒。非悔非离悔。非喜非无喜。非爱非无爱。非安非无安。非定非无定。非静非无静。非贪非离贪。非脱非离脱。非智非无智。非作非无作。非报非无报。大王。若能入解此阿字门。则能入解一切诸法。大王。色离自性。非已有非现有非当有。受想行识离彼自性。三世不有亦复如是。大王。譬如谷响非已有非现有非当有。色乃至识三世不有。亦复如是。大王。譬如阳焰非已有非现有非当有。色乃至识三世不有。亦复如是。大王。譬如聚沫非已有非现有非当有。色乃至识三世不有亦复如是。大王。譬如石女梦已生子。非已有非现有非当有。色乃至识三世不有。亦复如是。大王。虚空无依色乃至识亦无所依。大王。色无有生乃至识亦无生。大王。色无有灭乃至识亦无灭。大王。<a href=\"/remen/niepan.html\" class=\"keylink\" target=\"_blank\">涅槃</a>界无生灭。色乃至识亦无生灭。大王。法界无生灭。色乃至识亦无生灭。大王。此法乃是如来所行。不可思议微妙境界。非取非舍非得非失。非诸声闻及辟支佛凡夫异生之所能及。何以故。大王。一切诸法本无自性。若取若舍皆不可得。王于此法好自安意。<a href=\"/remen/zhengnian.html\" class=\"keylink\" target=\"_blank\">正念</a>观察勿随他教。时净饭王闻是说已。明了通达。乃知无有少法可得不可得。时此说名佛说是法。时净饭王与七万释种。各各获得无生法忍。尔时世尊知净饭王悟此法已。深心决定。即于口中放种种光。遍照无量无边世界超过梵世。复从如来顶门而入时尊者。马胜从座而起。偏袒右肩右膝着地。合掌作礼。以偈问佛</p><p>勇猛大圣尊现此希有事</p><p>普放净光明遍照于梵世</p><p>一切智导师何故现斯瑞</p><p>愿说其因由除我等疑惑</p><p>如来成道已广饶益众生</p><p>为度释种故令人天<a href=\"/remen/huanxi.html\" class=\"keylink\" target=\"_blank\">欢喜</a></p><p>如来放光明<a href=\"/remen/juewu.html\" class=\"keylink\" target=\"_blank\">觉悟</a>诸<a href=\"/remen/fozi.html\" class=\"keylink\" target=\"_blank\">佛子</a></p><p>如法而<a href=\"/remen/xiuxing.html\" class=\"keylink\" target=\"_blank\">修行</a>当得无上智</p><p>佛为<a href=\"/remen/sanjie.html\" class=\"keylink\" target=\"_blank\">三界</a>主最胜无与比</p><p>能破诸群疑清净心安隐</p><p>尔时世尊为马胜<a href=\"/remen/biqiu.html\" class=\"keylink\" target=\"_blank\">比丘</a>。说伽陀曰</p><p>马胜当谛听今放净光明</p><p>为利乐释种令见真实智</p><p>彼等善了达诸法不可得</p><p>于我正法中寂静心安住</p><p>释种大名称了法无所依</p><p>得离彼疑心未来当作佛</p><p>从此最后身得生极乐国</p><p>于莲华化生奉觐无量寿</p><p>安住彼佛刹精进无现转</p><p>游化于十方承事俱胝佛</p><p>于一一世界兴种种供养</p><p>为利诸有情勤求无上道</p><p>经一一佛刹建立诸佛事</p><p>如来所加持勇悍心坚固</p><p>于无量亿劫严持妙香花</p><p>奉献诸世尊后当成正觉</p><p>于彼彼佛所宣扬助法化</p><p>成熟诸有情皆得心明悟</p><p>又彼诸佛土<a href=\"/remen/wuyuan.html\" class=\"keylink\" target=\"_blank\">无缘</a>觉声闻</p><p>唯有住大乘清净菩萨众</p><p>一一佛寿量无量俱胝岁</p><p>说化利众生缘尽如灯灭</p><p>彼佛灭度已住持诸佛子</p><p>安住于世间善宣空寂法</p><p>如是<a href=\"/remen/dizi.html\" class=\"keylink\" target=\"_blank\">弟子</a>众摄化诸众生</p><p>调伏于自心于空法得证</p><p>住不放逸行观法自性空</p><p>如理善修作当成一切智</p><p>此诸释种等闻法悉开悟</p><p>诸天及世人心生大欣庆</p><p>尔时世尊。语尊者<a href=\"/remen/shelizi.html\" class=\"keylink\" target=\"_blank\">舍利子</a>。我今说此见真实性妙三摩地。若诸菩萨闻是法已。速能觉悟到于<a href=\"/remen/bian.html\" class=\"keylink\" target=\"_blank\">彼岸</a>。何以故。此三摩地。明一切法自性非有无补特伽罗无少法可得。若有所得彼非觉悟。若无觉悟彼则无说。若无说者则无了知。若无了知则是三世诸佛之法。<a href=\"/remen/sheli.html\" class=\"keylink\" target=\"_blank\">舍利</a>子。我今以此见真实性三摩地门。付嘱于汝。汝等应当<a href=\"/remen/shouchi.html\" class=\"keylink\" target=\"_blank\">受持</a>读诵广为他说。舍利子。若善男子善女人安住大乘。于十劫中行五波罗蜜。除<a href=\"/remen/banruo.html\" class=\"keylink\" target=\"_blank\">般若</a>波罗蜜。若人于此见真实性三摩地门。亲近听受。所得功德复过于彼。又舍利子。若复有人于十劫中闻是法已。乃至能为一人解说。所得功德复过于彼。又舍利子。若复有人于十劫中闻是法已。为他人说。不如有人于<a href=\"/remen/shana.html\" class=\"keylink\" target=\"_blank\">刹那</a>顷修习观察。所得功德复过于彼。舍利子。汝当一心为诸菩萨分别开示使不断绝。何以故。若能证此三摩地者。速能<a href=\"/remen/zhengde.html\" class=\"keylink\" target=\"_blank\">证得</a>无生法忍。当得阿耨多罗三藐三<a href=\"/remen/puti.html\" class=\"keylink\" target=\"_blank\">菩提</a>。说是法时。尊者舍利子等诸比丘。净饭王等释梵诸天。阿修罗乾闼婆人非人等。闻佛所说。皆大欢喜。信受奉行。</p></div>"
}]